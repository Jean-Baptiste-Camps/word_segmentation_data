
PATROLOGIAE TOMUS LII.

SS. PETRI CHRYSOLOGI / uALERIANI / ET NICETAE

TOMUS UNICUS.


uENIT APUD EDITOREM, PARISIIS, IN uIA DICTA D'AMBOISE, PREÈS LA BARRIÈRE D'ENFER, ou PETIT-MONTROUGE. 1845


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SINGIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I. P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LII.


SS. PETRI CHRYSOLOGI,



uALERIANI



ET NICETAE



TOMUS UNICUS.


uENIT APUD EDITOREM, PARISIIS, IN uIA DICTA D'AMBOISE, PREÈS LA BARRIÈRE D'ENFER, ou PETIT-MONTROUGE. 1845


uolume title page


SANCTI PETRI CHRYSOLOGI

ARCHIEPISCOPI RAuENNATIS

OPERA OMNIA

RECUSA AD CASTIGATISSIMAM RECENSIONEM SEBASTIANI PAULI, QUI PRAEFATUS EST, NOTASQUE ADIECIT IN QUIBUS MANUSCRIPTORUM CODICUM COLLATIONES, SELECTIORA QUAEDAM EX OBSEuATIONIBUS DOMINICI MITAE, uARIAE LECTIONES LATINI LATINII, NECNON CASTIGATIONES MEURSII COMPREHENDUNTUR. EDITIO ANTE OMNES COMPLETA, SERMONIBUS TUM EX SANCTO AUGUSTINO, TUM EX LUCA DACHERIO DESUMPTIS, NECNON TRIPLICI uITA SANCTI CHRYSOLOGI ET DISSERTATIONE IOS. AMADESII DE METROPOLI ECCLESIASTICA RAuENNATENSI, LOCUPLETATA. SEQUUNTUR SANCTORUM

uALERIANI

ET

NICETAE,

CEMELIENSIS ET AQUILEIENSIS EPISCOPORUM SCRIPTA UNIuERSA IUXTA IACOBI SIRMONDI, BRAIDAE ATQUE EMINENTISSIMI CARDINALIS MAII ELUCUBRATIONES ACCURATISSIME EXPRESSA ET EMENDATA.

TOMUS UNICUS.
1 uOL. PRIX: 7 FRANCS.

uENIT APUD EDITOREM, PARISIIS, IN uIA DICTA D'AMBOISE, PREÈS LA BARRIERE D'ENFER, ou PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.


S. PETRUS CHRYSOLOGUS.
Sermones 185, cum amplissimis prolegomenis. 	Col. 183



S. uALERIANUS.
Homilie uiginti. 	691
Epistola ad Monachos. 	755
Apologia pro S. ualeriano. 	757



S. NICETAS.
De Ratione fidei. 	847
De Spiritus sancti potentia. 	855
De diuersis appellationibus D. N. Iesu Christo conuenientibus 	863
Explanatio symboli. 	865
Fragmenta sex. 	873
Dissertatio Braide in S. Nicetam. 	875





Main uolume text




[SANCTUS PETRUS CHRYSOLOGUS.]





SEB. PAULI PRAEFATIO IN NOuAM HANC EDITIONEM D. PETRI CHRYSOLOGI.

Sancti Petri Rauennatis archiepiscopi, cui ob auream dicendi facundiam Chrysologi nomen adhesit, Sermones, quos uocant, duobus superioribus seculis, ecclesiasticis tractatoribus, uerbique Dei preconibus deliciarum loco fuisse, neminem arbitror esse quem lateat. Fatentur hoc frequentes editiones, que nec uel unius anni intercapedine prodierunt Moguntie, Colonie, Parisiis, uenetiis, et alibi: ita ut typographis illorum temporum precipua cura fuisse uideretur, in edendis Chrysologi Sermonibus, sibi inuicem manus eripere, et lucri occasionem anteuertere. Nostra uero etate, in qua bona despiciuntur, et que meliora sunt, egre tamen probantur, minoris censeri ceperunt: causantibus nonnullis eneruem in eo esse eloquentiam: fluxam dicendi uim: orationem frigidiusculis sententiis plus equo conspersam, et licet breuem, diffusam tamen: et in qua, si non uiuidum, solidum tamen ingenium desideres: stylum compressiorem, unde ei quandoque obscuritas emergit: et in quo facilitas naturalis, nec fucata puritas non semel frustra requiratur.

Fateor omnia hec non falso, nec ingratiis asseri. Aequioris uero animi in Chrysologum argumentum esset, mitius secum egisse: et horum criminum nonnulla in Rauennatum, Grecorumque, apud eos degentium, mores refundere: qui tum corporis, tum ingenii uiribus eneruatis, firmiorem eloquentiam aspernati, huiusmodi tantum uerborum lenociniis afficiebantur. Sapientis autem sacrique oratoris precipuum munus est, sese uulgi auribus accommodare, ut populus ueritatem audiat, nil pensi faciens, si ea aureis, uel fictilibus, luteisque uasculis propinetur. Quam profecto curam, solertiamque merito laudat in diuo Basilio Gregorius Nyssenus sub initium sue in Hexameronem explicationis ad Petrum Fratrem: eaque pre omnibus aliis sanctis Patribus abunde elucet in diuo Chrysostomo, qui sue orationis mensuram auditorum aures esse arbitratus, ut de eo Ferrarius de Condion. lib. XI, pag. 244, se ad illorum captum et utilitatem accommodabat. Enim uero, si eorum plerique ab puriori ac elegantiori recedentes sermone, demissiori quandoque oratione usi sunt, non tamen sine consilio totius litterature elegantieque expertes censendi. Quadam enim affectatione, uulgarem sermonem sepius preferebant cultiori, ut ad eorum captum, quos christiane religionis preceptis imbuere uolebant, orationes suas componerent. Propterea non continuo abiicidendi, si qui eorum aliqua negligentie labe apparent inspersi: maxime si quid in se contineant ad nostri instituti nostreque religionis monemta firmanda, siue ad mores instituendos: cum presertim illorum studium fuerit, ut iis tantummodo placerent, quos iuuare susceperant.

Ea autem omnia, ut unde paulum recesserat, redeat oratio, que in diuo Chrysologo rediarguuntur, non esse huiusmodi, fidenter dicam, que alias tantum habitum opus nostro teneriori palato sordescere faciant. Ponderosiora sunt que in eo commendari queunt. In iis merito recensendus est frequens ille sacrarum Scripturarum usus: quo Diuini oris uerba ad omnia que uult, non uiolentis interpretationibus extorquet, sed ueluti sponte fluentibus accommodat. Continua item sermonis elegantia, audientium animos dulce cadentium uerborum sono, uenustisque dictionis flosculis permulcens et alliciens: iucunda item oratio, quibusdam commatibus, et ualidis affectibus, tragicis quandoque uerbis expressis: ea demum que styli candore, et dicendi affluentia tunc temporis auctori nostro Chrysologi nomen obtinuit. Scilicet hac etate, hec potissimum erant in moribus: iisque adheserat audientium genius: ut optime norunt ii quorum manibus scriptores huic nostro ceui teruntur.

Sermones quos edimus, ut plurimum, circa sacram Scripturam uersantur: cuius sensus nescires an maiori gratia et lepore quam puritate explanauerit. Litteralem primum exhibet, inde allegoricum: quem sepius moralis quedam consideratio, uel sacre ethices preceptum subsequitur: nec fastidiosa sunt prolixitate graues, sed pro temporum usu infra, uel haud integre hore spatio cerciti, quos etiam, ne tedium auditoribus gignerent, diuidebat in plures: ut euenit in sermonibus de Symbolo: et id uel in fine unius, uel in principio alterius premonebat, ut in fine serm. 22, Differamus hodie: quod et alibi legas. Dubium si eos eodem, uel in diuersis diebus pronuntiauerit. Sed licet uideatur suffecisse populum semel in die conuocasse ad concionem, in serm. 22 et 23 innuere uidetur id egisse eadem die: nam horum postremum incipit: Audistis hodie, etc.; quod non semel occurrit. Frequens etiam in eis ieiunii, orationis, eleemosyne, fideique symboli mentio est: quandoque etiam sanctorum festa, alieque Ecclesie solemnitates celebrari suscepte. Hereses iterum, iterumque breui quidem, sed ualia robustaque manu uellicate: hereticorum primipilares lacessiti: uel qui Christum , siue specie tantum, uel phantastice uenisse effutiebant: uel resurrectionem nostre carnis; uel B. uirginem, contra Ephesini concilii statuta, , uel Deiparam dici posse negabant: seu ab Ecclesia Dei remittendi iterato peccata auctoritatem eliminabant:  seo denique alia huiusmodi falsitatis, mendaciorumque commata propugnabant. Circumcelliones item aggressus est, uel Agonisticos, uel cum Romanis Montenses dicas, eo quod in montibus habitarent, hominum genus ferox et audax: et pre aliis potissimum Eutychetis heresim ut nullam eam internecino bello aggrediendi occasionem pretermitteret: utpote que tunc primum in Ecclesiam irrepserat, uirusque suum recens emouere ceperat. Contra eum disertissimis uerbis naturas in Christo impermixtas predicat, dum eumdem uerum Deum et hominem fatetur, diuina et humana operantem: et una cum Nestorio eum compellat, cum serm. 84, ueniant nunc, dicit, heretici; unde elui potest nota Sabellianismi, quam nonnulli falso inurunt Chrysologo; quasi loquens de filio prodigo serm. 1, Patris et Filii personam confundisset. At doctissimus presul illis uerbis, sub nomine Patris Christum quidem intelligit: Patris tamen nomine, non Patrem eternum, uerum eumdem Christum, seu Deum incarnatum. Loquitur enim de homine qui habuit duos filios: si habet filios, ergo pater. Iam filios, quos habet Deus incarnatus, seu Christus, dicit esse humanitatem et diuinitatem, distinctas naturas, sicut duo filii distincti sunt, tamen in eodem supposito permixti, id est uniti, quod Eutychianismo aduersatur.

Mores etiam suorum temporum corrupti et in malum delapsi declamantem Chrysologum sensere: uel illorum perditorum hominum fuerint qui genesim obseruabant: uel eorum qui ligaminibus, ueneficiis, poculisque medicatis operam locabant suam: uel in kalendis ianuarii sese feditatibus, et circulatoriis obscenitatibus ad rauim usque commaculabant. Nec inemendatos reliquit optimatum fastum, uestium cultum, mensarum apparatum, parasitorum agmina, ingentem familiarium comitatum, aliaque id genus: que omnia ualida eloquentia et apostolico zelo perstringit.

Dolebant igitur cordatiores uiri, Sermones hos, ueluti sub infelici sidere natos, ab typographorum prelis numquam non nisi corruptos, innumerisque erroribus mire fedos prodiisse: licet de eorum emendatione multa in multis editionibus splendide predicentur: nec hucusque fuisse ullum qui in eis emaculandis, pristineque puritati restituendis insudasset. Si duos tantum excipias. Martinum Castillo, et dominicum Mita: quorum postremus ope mss. Cesentensis, et Urbinatensis non paruam nec leuem ad id stipem addidit. At nescio quo fato factum, ut he quoque editiones innumeris scaterent mendis, et non uno in loco medicis manibus indigerent. Nam nec Castillo datum fuit omnes Chrysologi sermones recensere, longissimisque, quibus illos obruere inceperat, commentariis illustrare. Cum enim ad uigesimum quartum peruenisset, nec mediocris molis uolumen compegisset, eum manum de tabula tollere, subita molestaque oculorum lippitudo cegit.

Hanc modo spartam ego utcumque adornandam suscepi, et licet inuitum ad sacra hec expostulari permisi, nonnullis motus causis, quas hic retexere, nec lectorem interest, et non nisi leuioris opere pretium esset. Potissimum mihi studium fuit in redintegrando textu, ex cuius deprauatione non leuis obscuritas quandoque legentibus creabatur. Id pro uiribus prestiturus, mss. quedam huius S. Patris adiui: primumque Cesenatense, in Bibliotheca Patrum S. Francisci, quod illius Bibliothece instructor, princeps Nouellus Malatesta, circa annum 1450 transcribendum curauit. Dubium autem, cuius note fuerit exemplar illud, a quo copia hec desumpta fuit: certe nec melioris, nec emendatioris. Antiquiorem etatem pre se fert Rome uallicellanum, ab Baronio laudatum; sed et ipsum oscitanter scriptum, et plurimis in locis hiulcum. Premittitur in eo uita S. Petri Chrysologi ab Agnello scripta: et ex eiusdem Pontificali, ope codicis Estensis, publicata ab cl. uiro D. Benedicto Bacchinio ordinis S. Benedicti. Non autem uallicellanum in capita dispertitur, addita cuiusque capitis synopsi, ut apud Bacchinium: sed appositis ad oram paginarum Romanis numeris, quibus fortasse innuitur, nouem olim ex hac uita conflatas fuisse Lectiones matutinales. Aegre enim cum doctissimo uiro conueniam, qui in sua de Patena Forocorneliensi dissertatione, ex illis uerbis, karissimi, arbitratus est scriptionem hanc nonnisi sermonem esse ab Agnello, quodam presbytero Rauennati, in honorem Chrysologi pronutiatum: licet hoc idem suadere uideatur solemnis illa absoluendarum Concionum formula: qui cum Patre, et Filio, et Spiritu sancto, uiuis et regnas, etc. Aliud ms., quod occurrit in bibliotheca uaticana sub numero 4952, quadringentorum circiter annorum etatis, primum exstitit Rauenne in Monasterio S. Marie de Portu, inde in bibliothecam cardinalis Sirleti, et ex ea in uaticanam commigrauit: illudque plurimis in locis, in quibus de editorum fide dubitaui, per cl. uirum D. Teoli, non semel, iterumque consului. Et res pro illius comitate feliciter utique, et supra uotum cecidisset, nisi codex et ipse deprauatus, conceptam quandoque spem fecisset irritam. Nec mihi illaudatum preterire licet admodum Reu. P. D. Aloysium Mignanelli, qui ab Reu. D. Francisco Maria Mancurti Imolensis Ecclesie canonico, et de litteris et amicis optime merito, meis precibus expostulatus, nescires an maiori comitate uel diligentia sex Chrysologi Sermones recensuit, qui mss. in collegio Hispanico Bononie asseruantur. Inter eos unius alteriusue sermonis interrupta dictio, et interpolata occurrit. Nam in serm. 71, post illa uerba: et altera Maria uidere sepulcrum, transit amanuensis ad lineam 19  serm. 75, ubi habentur illa eadem uerba. In serm. autem 75, lin. 29, post illa: ad uitam redderet sempiternam, reuertitur idem amanuensis ad serm. 74; et post uerba lin. 6: lapsus exstiterat et ruine, subdit: uenit Maria Magdalene uidere sepulcrum: et quam deceperat arboris interdicti uisus, eamdem repararet uisio sepulcri.

Secundum hec nichil non egi, ut si que in aliis Bibliothecis delitescerent, quorum ope  sartum tectum opus dare possem, ac largiori imbre areolam meam irrigare, amicorum benignitate rescirem. Sed frustra cecidisse conatus, meque hianti adhuc ore destitutum dolemus adhuc. Tantum editiones nonnulle emendatiores, si que sunt, ab me collate fuerunt: et cum typographorum sphalmatis confligens, que res incredibilis est molestie plena, improbo labore id egi, ut non parum in hac restituenda et emaculanda profecerim: nisi mihi plus equo uanus adulator obblandiar. Si aliquid e proprio penu protuli, et si quid aliud meo arbitratu immutatum est, quod perquam rarissime contigit, non tamen nisi preuia diligentia et morosa consideratione factum, lectoremque monitum uolui, ne mea pro alienis obtruderem. loca S. Scripture que ab auctore laudantur, queque in editionibus corrupte annotabantur, suis quibusque locis restitui. In iis autem exscribendis usus fuisse uidetur Chrysologus uersione illa que ex Greco LXX Interpretum in Latinum uersa, quamque Italam uocat Augustinus, aliis fere innumeris preferebatur: eodem monente Augustino in cap. XIu et XLIX Isaie: In ipsis autem uersionibus Itala preferatur: nam est uerborum tenacior cum perspicuitate sententie. Huius autem et auctor ignoratur, et tempus. Constat tantum, postquam uulgata Hieronymiana apparere ceperit, eam uocari inceptam Antiquam: quo nomine audit penes D. Gregorium prefat. in lib. Iobi, Cassianum, Eucherium, aliosque. uide que obseruata sunt in notos ad serm. 20. Loca item quedam S. Scripture meliorum interpretum fide ausus sum explanare: sed in iis tantum rerum articulis, quando lux eis addita, in ea etiam que Chrysologus scripsit, refundebatur. Notas insuper addere placuit: non diffusas quidem, et que fastidium molestiamque lectoribus facerent; sed breuiores, et que res obseruatu dignas potius innuerent, quam longis uerborum inuolucris, et multorum locorum exscriptionibus inuoluerent, et libellum in ampliorem formam adaugerent. Cum autem he notule uariis temporibus, et prout se offerebat occasio, scripte fuerint; inde factum quod nonnulla in superioribus sermonibus annotanda, in posterioribus, et contra, reiecta sint. Longior potius in laudandis auctoribus fui: ut lectoribus essem ueluti pro indiculo, quo duce ipsi prenotatos scriptores adirent et consulerent. Ratus item de concionatoribus aliquid promereri posse, si alia sanctorum Patrum loca indicarem, ubi uel eadem que Chrysologus, illustrarunt sacre Scripture uerba, uel in non absimiles corruplos, deprauatosque hominum mores insurrexerunt. In omnibus editionibus uarias reperies Sermonum inscriptiones, seu mauis dicere, ut forensi utar uocabulo, intitulationes: ac si in uariis et sanctorum et B. uirginis festiuitatibus pronuntiati fuissent. Has utpote spurias, et adulterinas, et que per latus in impressionibus irrepserunt Dominicus Mita reiecit; et eorum loco alia quedam submisit. Ego, mss. fidem secutus, utrasque censui eradendas  .

Ceterum sancti huius antistitis Sermones hos, primus omnium e priuate bibliothece pluteis eruit Felix, et ipse episcopus Rauennas XL; qui sedem obtinuit sub initium seculi octaui, circa annum 707, usque ad annum 717  Ouilionis, consecrauitque ecclesiam S. Ioannis  Baptiste, quam Baudarius [uallic. Baduarius] edificauit.



CAPUT Iu. Petrus mortem suam preuidet, predicitque. Forum Cornelii pergit, ibique decedit. Locus Sepulcri.

Cognouit autem post hec beatissimus Petrus per Spiritum finem uite sue. Iuit ad Corneliensem ecclesiam, et ingressus infra basilicam B. Cassiani obtulit munera: id est craterem aureum unum, et pateram argenteam alteram, et diademata aurea magna pretiosissimis gemmis ornata. Hec omnia ad S. Cassiani corpus imbuit, positaque [uallic. posuitque] super aram illius ecclesie, et stans super crepidinem iuxta altare expansis manibus, benedixit cunctam plebem, sacerdotes, ac populum, et orauit  dicens: Tu dedisti, Deus, animam in corpore isto: tu iterum misericors suscipe eam, quia tua sum creatura. Non occurrat mihi [uallic. occurret ei] iniquissimus diabolus, sed angelus tuus [Deest in uall. tuus] sanctus suscipiat [uall. suscipiet] eam, et collocare iubeas in sinibus patriarcharum, ubi lux permanet, et gaudium immensum est. Et nunc, Domine, te confiteor labiis corde [uall. et corde]. Tu qui cuncta patrasti ex nichilo, qui solus nosti prisca, et presentia, et futura, da populo huic cor docibile, ut timeant te, et agnoscant, quia es Deus in celo sursum, et in terra deorsum, qui per sanctum Filium tuum totius generis humani salutem recuperasti, in quem credimus Deum et Dominum angelorum, qui es benedictus in secula seculorum. Mitte illis, Domine,  uerum pastorem, qui tuas congreget oues non disperdendo, sed ad caulas ecclesie reuocando. Non sopiat [uallic. surripiat] ut mercenarius, non sit aliene [uallic. alienus] ouis custos, sed uerus pastor, qui oues cum agnis commissas [uallic. commissis] immaculatas tuo aspectui representet; ne ille ferox immanissimus lupus, qui predam rapere querit a te, pastoris [uallic. pastore] corda excita, rapida uoluptas depellatur, uellera fidelium ouium non diripiat, ne sancta Ecclesia uocis balatibus gemat. Tu bonum pastorem tribue [uallic. Tu bonus pastor pastorem tribue] huic populo, mitte [uallic. mitem] pastorem, non percussorem, sed nutritorem: non ut allidat, sed defendat: non spernentem, sed reuocantem: non raptorem, sed largitorem. Non  ut . . . . . [uallic. laceret], sed compescat; non cupidum, sed tributorem: non elatum, sed humilem: non seuum, sed blandum. Custodi eos: populus tuus est, et opus manuum tuarum qui es benedictus in secula. Ad lugentem populum ait: Filii karissimi, audite me. Ego uado, et ingredior uiam uniuerse carnis, ubi constituta est domus omnis uiuentis. Nunc, filii, confortamini, et estote uiri prudentes. Dabit uobis Dominus Deus pastorem et rectorem sicut scriptum  est: Non repellet Dominus plebem suum in finem, et hereditatem suam non derelinquet. Ille docebit uos. Ille uos per amena pascua ducet, ille sui uerbi pabulo uos reficiet: ipsum audite, non conturbemini. Et uos uiscera mea, non contra eum in tumorem cordis eleuetis, non cum tumultu, et iurgio pastorem eligatis. Non patrem huius patrie pro [uallic. cui] pecunia hanc obtineat sedem, sed hoc [uallic. hunc] diligite quem Dominus elegerit. Estote perfecti filii: ab omni heresi seruate uos. Cauete ab Ariano dogmate. Sanctam, incontaminatam catholicam [Deest in ms. catholicam] fidem tenete. Corpora uestra seruate sine pollutione, quia templa Dei animata sunt. Hec custodite, et agite: ut mereatis uos cum uestro pastore in uniuersorum placitorum [uallic. in ouium  sanctarum placitarum] celesti Domino uiam parare. Precepta eius satis custodite: obedite ei, ut ille pro uobis oret: quia omnipotens Deus non uult hilarem, sed cor contritum suscipit, et humiliatum spiritum. Sit benedictio Domini Dei omnipotentis super uos, et super filios uestros in generatione, et progenie, nunc et semper in secula seculorum. Cumque omnes respondissent Amen, conuersus ad aram B. Cassiani ait: Deprecor te, beate Cassiane, intercede pro me. Tue domui quasi uernaculus fui a Cornelio istius sedis in ecclesie gremio [uallic. Cornelio in huius Ecclesie gremio] nutritus: iterum ad te reuersus animam nunc Deo omnipotenti trado, corpus autem meum tibi commendo. Hec et his similia cum diceret, quasi qui eructans, ouans, et exsultans,  flentibus cunctis qui aderant, reddidit Spiritum III non. Decembris. Cementarii uero post sedem ipsius ecclesie parauerunt celeriter sepulcrum in loco ubi ipse precepit: et ibidem sanctum corpus receptum est, et permanet usque in hunc diem. Sedit autem annos . . . . . . menses . . . . . . dies. . . . . . [Pro Sedit, etc., ms., Regnante uero Domino nostro Iesu Christo, qui cum Patre, Filio et Spiritu sancto uiuit et regnat in secula seculorum. Amen.]





OBSERuATIONES D. BENEDICTI BACCHINII abbatis, etc., ad uitam S. PETRI CHRYSOLOGI
ex AGNELLI Pontificali tom. I, pag. 335.

Petri etas expensa. Narratio de eiusdem electione diuino impulsu facta contra Dupinium asseritur. Agnellus Rauennatem Ecclesiam Romane subditam agnoscit. Petri epistola ad Eutychetem. An aliam scripserit. An scripserit postremas illius periodos. Aedes Tricoli an ab Chrysologo excitata. Petriana ecclesia. Sacellum S. Andree an ab Chrysologo constructum sit. Munera Corneliensi ecclesie tributa.

 1. Diui Petri Chrysologi etatem in postrema dissertatione indicauimus, quantum quidem sufficere poterat ad tollendam temporum confusionem; nunc expresse, quantum licuerit, de ea decernendum est. Et pro episcopatus eiusdem initiis, in ea sententia perseuero, ut uel anno 440, qui Sixti III summi pontilicis postremus fuit, uel precedenti 439, ordinatum credam. Annus eiusdem emortualis, nec ante annum 448 collocari, nec post 451 deferri potest. Posterioris asserti ueritas ex eo patet, quod Aemilie ciuitatibus clades, et direptio, Attila late furente, anno 452 est illata; eoque Rauennam properante, Ioannes sedebat episcopus: nec fortassis is eius sedis  annus prior erat, sed precedenti anno 451 ceperat. Prior autem assertio ex Actis S. Germani, Antisiodorensis a Constantio fideliter et accurate descriptis euincitur, cum ex iisdem certa demonstratione elicuerit eminentiss. card. Norisius Germanum Rauenne obiisse, anno codem 448, die 31 Iulii, Hist. Pelag. lib. II cap. 12. Constat autem Petrum Chrysologum eiusdem sancti funus curasse. Idem eminentiss. et eruditiss. cardinalis de Petri Chrysologi emortuali anno hec habet: Eo anno  uel superiori forte decessisse 2 Decembris, qua die eius memoria recolitur, patet ex epistola Leonis 35, ad Leonem Rauennatem, data die 24 Octobris,  Marciano cos., hoc est anno 451: nam anno 448, idem Chrysologus litteras ad Eutychetem male iam ob heresim audientem dedit; Eutyches uero in Italia eo ipso anno ad kal. Iunias inter catholicos habebatur, ex litteris Leonis ad ipsum eadem die datis, in quibus Eutychetis zelum laudat, quo contra Nestorianos depugnabat: ea est epistola sexta. Hec inserenda putaui, ut eos corrigerem qui Petrum Chrysologum circa annum 440 obiisse scribunt, que fuit Hieronymi Rubei et communis scriptorum Rauennatum sententia: que si uera esset, sane ante annum 440 Germanus Antisiodorensis Rarenne Chrysologo presule diem obiisset. Rubeus Petri Chrysologi obitum non anno 440, sed 450, consignat Histor. Rauenn. lib. II; unde immerito refellitur. Porro cum ad kal. Iunias anni 448 Eutyches in Italia bene audiret, non potuit 440 anno a Petro epistola que exstat conscribi; cum enim conscripta est, Eutyches in Italia male audiebat, ut ex eiusdem epistole tenore constat: quare epistola Chrysologi non potuit ante annum  449 conscribi. Epistola S Leonis, que Leoni, seu Neoni, dicitur scripta ex dictis supra in dissertatione, non probat intentum, licet cum Pagio contra Quesnellum, ad annum 451 retrahatur, ac propter coniecturam quam in dissertatione exhibui de Rauennii nomine, in inscriptionis eius mendo forte cubante, adiicere placuit Ioanni fortasse scripta fuisse, qui exscriptorum uitio in Leonem mutatus sit. Id tamen si admittatur, nil argumentum iuuat, cum Quesnelli argumenta cogant eamdem epistolam ad annum 458 transferre: et in prims questio de redeuntibus a Barbarorum captiuitate, que referri nequit ad extorres illos qui ob Genserici persecutionem solum uertere coacti sunt, quandoquidem illi non redibant a Barbaris, quod questio ipsa supponit. Quod probat Ioannem ante annum 452 sedisse, est Attile incursio, que anno eodem euenit, cui Ioannes ipse occurrit, ut narrat Noster. His omnibus perspectis, efficitur Petrum Chrysologum anno 450 uel 451 obiisse,  eodemque Ioannem suffectum, nec Neoni inter hos locum esse, qui ob multa preclare gesta, que in eius uita narrantur, pluribus annis sederit oportet.

2. Ut autem ordo temporis seruetur ab Agnello neglectus, obseruanda est Petri electio ad episcopatum, Numinis nutu, et sanctorum Petri et Apollinaris apparitione peracta. Rem omnium primus ex Nostro in lucem produxit Ferretus: inde diserte, ut solet in sua Historia, narrauit Rubeus, ex eo Baronius, ceterique. uerum quod fluminum aquis accidit, que pro soli unde fluunt natura uario imbuuntur sapore, ita quod demum non sint quales a fonte manarunt; id narrationi huic accidisse facile deprehendet, qui Agnelli fontes gustauerit, quamuis rei substantia seruata sit. uerum mirari subit hominum plures ita comparatos, ut facile nimis omnia credant, alios autem e contra ut omnia in dubium uertant. Dupinius in Bibliotheca Scriptorum Ecclesiasticorum de hacce historia, hec ex Gallico in Latinum uersa habet: At nequit historie huiusmodi narrationi credi;  etenim illam nullus fide dignus auctor exhibet. Agnellus tandem in lucem prodiens, an Dupinio auctor fide dignus futurus sit ignoro. Illud aio, hinc agnosci huius historie traditionem prout ab Agnello narratur antiquitate eximie commendari.

3. Notari merentur priuilegia ab ualentiniano Rauennati Ecclesie tributa, si qua fuere, que quidem Ioannes Petri immediatus predecessor nactus sit, Agnello ipso teste, licet alias primatus Romani impatiente, nullo modo episcopos ipsos a Romani pontificis iure exemisse: etenim si quando id exemptionis efficere ualuissent, tum idipsum fieri debebat, cum ipso ualentiniano imperante, qui priuilegium paulo ante tribuerat, nouum episcopum ordinandum esse, mors illius cui priuilegium tributum fuerat efficiebat. Qui itaque narrat populum et sacerdotes , facto de certi uiri electione decreto,  cum eo Romam properasse ad Sixtum sanctum apostolice sedis papam ut eorum ordinaret electum; quique in subsequentibus adiicit, dissidente et tumultum agente Rauennatum plebe, Sixtum uisione narrata dixisse: Et si istum non uultis patrem, a me recedite, et a sancta catholica Ecclesia alienati ros omnes; quare cuncti una uoce clamauerunt: Ordinetur; et conscripto celeriter decreto per impositionem manus recepit Petrus Spiritum sanctum, ordinatusque est in pontificem; manifesto ostendit ualentinianum priuilegium dedisse, si quod umquam dedit; potuit enim nobis ignotum dedisse, quod nullo modo S. sedis iura uiolaret; nec inde factum ut Rauennatum episcopi autonomi quodammodo essent. Hec et similia, que suis locis pro opportunitate obseruabimus ab Agnello narrata, efficiunt ut satis mirari nequeam quid rei fuerit ut ipse qui alicubi Pontificale suum scribens erga Romane sedis primatum se rite recteque affectum ostendit, alibi, et hic putido commento prefixo, schismaticarum partium sectatorem  se prodat. At ea mendaciis et male cause conditio est, ut suo se gladio perimat.

4. Regrediendum modo ad ea que Agnellus de sancto Petro priori loco narrat, licet postremis eiusdem annis euenerint, queque pertinent ad Eutychetis abbatis Constantinopolitani heresim. Ea uero tanta sermonis stribiligine rerumque confusione infecit Noster, ut diuinandum sit quid mente tenuerit. Actorum in causa Eutychetis hic ratio habenda est, ut suis apte temporibus restituantur uera, si que ex Agnelli historia elici poterunt; id etiam ei quod numero primo diximus ad postremos Chrysologi annos spectanti, lucem affundet. Damnata itaque Nestorii heresi in Ephesina generali synodo, partium studia effecere ut qui quam maxime ab ea recedere uoluere, in oppositam atque impiam dilaberentur. Eutyches omnium absurdius peccauit, qui in Christo naturarum distinctionem pertinax negauit; et oppositum sentientes Nestorianismi accusauit, datis Leoni  summo pontifici litteris, quibus Leo ipse respondit prima Iulii, anno 448. Anno eodem in concilio Constantinopolitano, Nouembri mense habito ad Flauiano eiusdem urbis episcopo, accusante Eusebio Dorileense, Eutyches sepe citatus, ac tandem comparens, asserenque proterue heresim, damnatur. Hinc e uestigio Leoni denuo scribit, seque per nefas damnatum lamentatur, agitque apud imperatorem ut concilium generale cogatur, qui interim, conuentu Constantinopoli triginta episcoporum habito prima Aprilis die anni 449, rem maioribus tricis implicuit, Leo die 18 Febr. Flauiano scripserat, ac Theodosio inquirens causas ob quas Eutyches damnatus fuerat, quibus ab Flauiano intellectis, eiusdem zelum pietatemque commendauit epistola data die 21 Maii anni eiusdem. Ante hanc diem non potuit ab Chrysologo Eutycheti epistola scribi, in qua disertis uerbis heresim suggillat; alias quod summus pontifex nesciuerat, ipse agnouisset. Ephesi inde coacta noua synodo, Leo ipse S. sedis legatos misit, eosdemque  litteris datis muniuit: inter quas omnium laudibus communique Ecclesie consensu ea laudatur, que in editione Quesnelliana est num. 24 data die 13 Iunii, in qua Incarnationis mysterium ea elegantia, puritate ac claritate explicatur, ut uix in tota antiquitate monumentum illustrius ad rectum dogma firmandum inuenire sit. Synodus Ephesi cepta est die 8 Augusti eiusdem anni 449, que ob in ea per nefas gesta predatoria postmodum dicta est, catholicamque fidem in summum discrimen coniecit, Eutychete absoluto, et Flauiano damnato: qui paulo post erumnis iniuriisque affectus, dum in exsilium duceretur, e uiuis excessit. Ob hec Leo pontifex pluribus epistolis egit apud Theodosium, ut concilio generali res catholica restitueretur. Exstant epistole ad Augustum bine, sub die 13 et 15 Octobris, et alie ad alios. Egit etiam ea de re cum ualentiniano, Placidia, Eudoxiaque, et legatos Constantinopolim  misit. Nil tamen in ea re grauissima ab Theodosio obtinuit. At eo defuncto, substitutoque Martiano, Pulcheria eius uxore agente, concilium primo Constantinopoli ab Anatolio habitum est, cui interfuere apostolice sedis legati, in quo lecta Leonis epistola ad Flauianum, et episcoporum subscriptionibus firmata, Nestorius eque ac Eutyches damnati sunt; deinde in concilio, cepto celebrari die octaua eiusdem anni, epistola eadem Magni Leonis regula fuit, qua firmatum est dogma de duabus in Christo naturis, contra Eutychetis heresim, illique actionibus secunda et quarta lecte concilium subscripsit.

5. His ex Eutychiane heresis historia delibatis, ad Agnelli tricas reuertamur. Primo itaque ait, Eutychetem a sanctissimo Leone per epistolam monitum minime resipuisse; ait epistolam in conuentu multorum episcoporum lectam. Leonis epistola nulla ad Eutychetem data in concilio ullo lecta est; quinimmo in nullo ex precedentibus Constantinopolitanum sub Anatolio lecta est epistola celeberrima ad Flauianum,  de qua in superioribus. De hac igitur ut loquatur reliquum est: at illi concilio Eutyches non affuit, nec res amplius integra erat. Subiicit paragraphum omnium implicatissimum. Sanctus igitur, inquit, Leo ad beatum Petrum huius Rauennatis urbis pontificem res notas celeriter fecit; qui scribens epistolam ad ipsum hereticum direxit, per quam in Chalcedonense synodo non consensit, demersus est. Ex his, ut puto, argumentum nonnulli habere crediderunt, quo dicerent B. Chrysologi epistolam in Chalcedonensi synodo lectam fuisse, quod tamen repugnat actibus eiusdem concilii, in quibus nil de ea re; nec potuit fieri, ut episcopi Rauennatis pro regula fidei epistola legeretur apud eos qui primum sentiebant solummodo insistendum symbolis conciliorum Niceni, Constantinopolitani et Ephesini: admissis secunda Cyrilli ad Nestorium epistola, et altera eiusdem ad Ioannem Antiochenum, et eo nomine laudatam S. Leonis epistolam ad Flauianum recepere, quod ab dictorum sensu minime abluderet,  explicaretque dilucide, quid de Eutychetis heresi sentiendum. Dominicus Mita rem in hunc modum dirimi posse censet, in Responsionibus ad opposita uite Chrysologi ab se conscripte num. 5, 6, 7 et 8, ut S. Leo intellecta a Flauiano Eutychetis heresi, et causa, Romam uocauerit Petrum, qui, pontifice iubente, epistolam illam omnium celeberrimam conscripserit, pontificis ipsius nomine ad Flauianum, que primum in Constantinopolitana sub Anatolio, deinde in generali Chalcedonense synodo credendorum regula, contra Nestorium, eque ac Eutychetem lecta fuit. Ut autem effugiat, quod contra regeri ex styli diuersitate ab aliis Petri monumentis potest, coniecturam ita circumscribit, ut sentiat Leonem, conscriptam a Petro epistolam proprio transcripsisse stylo, et aliqua suo marte ascripsisse. Id omne ex sermone 75 Chrysologi confirmare nititur, ubi se ex itinere Rauennam quadragesimali tempore reuersum, ac propterea fessum admodum dicit. Coniectura se ueritatem assecutum fortassis credidisset Mita, si Nostrum legisset,  cum ex allato loco astrui uideatur, Petrum ab Leone uocatum epistolam scripsisse, que in Chalcedonensi concilio Eutychetis heresim iugulauerit. At ex subsequentibus agnoscitur, Agnellum de epistola omnibus consentientibus scripta locutum; ait enim ostensam B. Petri Chrysologi epistolam, cuius etiam partem exhibet, de qua statim. Mite itaque coniectura hinc nullo modo fulciri potest, que aliunde dehiscit ruitque. Etenim post Quadragesimam anni 449 scripta est epistola Leonis, de qua fit questio, die uidelicet 13 Iunii, cum precedens ad eumdem Flauianum data fuerit etiam post Quadragesimam, die uidelicet 21 Maii. At quis de ea re dubitari possit, cum stylus ac uerba ipsa Leonem sonent?

6. Sequuntur apud Angelum que spectant ad  alias Leonis epistolas ob impetrandum Augustorum auxilium, quo res catholica in pseudo-synodo Nicena male habita nouo generali concilio restitueretur. Fede labitur, nisi exscriptorum uitio Augustorum et Augustarum nomina sint mutata, Honorium memorans, ac Gratianum, qui e uiuis dudum ante Eutychiane heresis tempora abierant. Honorii loco cogitaueram an Honoria substitui posset: at cum nulla exstet Leonis epistola ad eamdem, pessima etiam ob stuprum fama laborantem, emendationem huiusmodi sustineri non posse cognosco. Martiani etiam loco facili lapsu Gratianum intrusum suspicabar: at illud obstat, quod eadem periodo rem usque ad Martianum prolatam dicit. Theodorum insuper, quem in sacro concilio ait cum Eutychete certasse, et ostensis sacre Scripture uoluminibus, sanctorumque Patrum testimoniis catholicam fidem de duabus naturis stabiliuisse, tota ueterum actorum concilii a Flauiano coacti  series ignorat. Omnia itaque hic apud Nostrum ab ueritate abeunt.

7. Illud e re esse inliciabitur nemo, quod ad epistole de qua in superioribus sermo fuit integritatem pertinet, quam ex Agnelli loco uberrime probatam habemus contra nonnullos, qui contendunt postrema uerba ad summi pontificis in fidei dogmatibus supremam auctoritatem spectantia Chrysologi non esse, sed recentius addita a Romane sedis studioso, eique addicto. Gerardi uossii hi auctoritate nituntur, qui epistolam Chrysologi Greco-Latinam edidit cum aliis nonnullis, subiunctis Gregorii Thaumaturgi operibus impressis Moguntie anno 1604, monuitque in duplici uaticano codice postrema illa uerba deesse. Inde Dupinius prelaudatus in Bibliotheca hec que Latine exhibeo habet: porro littera finiri uidetur ante ea uerba; et quod sequitur additum est ad sancte sedis auctoritatem commendandam. At Agnello, ut annotauimus, et suis locis constat, erga  S. sedem non bene affecto, et nichilominus uerba ex epistola seu sensum eorumdem referenti, nullus sane crisis studiosus refragabitur. Constat profectu usque ad Agnelli tempora in Rauennatis Ecclesie, licet longo schismate afflicte, codicibus integram Chrysologi exstasse epistolam, quam postmodum decurtauerint qui S. sedis auctoritatem in rebus fidei diffiniendis impugnauere: idque potissimum imputandum iis qui Greca fide in Grecam linguam Latinam epistolam transtulere. Hic opere pretium esse cogitaui Latinam ipsam uulgatam apud Baronium aliosque, et e regione textum eiusdem, qualem in codice Estensi reperi, describere, adiectis suo loco periodis Agnello relatis, ut lector quid in hac re sentiendum sit diiudicet.


LATINA EPISTOLA D. PETRI CHRYSOLOGI [1Kb] 


uULGATA

Dilectissimo, et merito  honorabili filio EUTYCHETI presbytero PETRUS episcopus Rauenne.

Tristis legi tristes litteras tuas, et scripta mesta merore debito percurri: quia sicut nos pax Ecclesiarum, sacerdotum concordia, tranquillitas plebis gaudere facit gaudio celesti, ita nos affligit et deiicit fraterna dissensio, preterea cum talibus oriatur ex causis.  Triginta annis  humane leges humanas adimunt questiones, et Christi generatio que diuina lege scribitur innarrabilis post tot secula disputatione temeraria uentilatur? Quid Origenes principiorum scrutator incurrerit, quomodo Nestorius lapsus sit disputans de naturis, non latet prudentiam tuam. Magi Deum in cunabulis mysticis muneribus confitentur, et sacerdotes, quis sit qui uirginali partu de Spiritu sancto natus est dolenda interrogatione disquirunt? Cum uagitus daret iehsu in cunis, gloriam in excelsis  Deo celestis clamat exercitus, et modo quando in nomine Iesu omne genuflectitur celestium, terrestrium et infernorum, originis eius questio commouetur? Nos, frater carissime, una cum Apostolo dicimus: Et si nouimus Iesum secundum carnem, sed nunc iam non nouimus, nec possumus curiose perscrutari, qui iubemur honorem dare, et timorem reddere, et exspectare, non discutere quem iudicem confitemur. Hec breuiter respondi litteris tuis, plura rescripturus, si ad me frater et cepiscopus noster Flauianus  aliqua de hac causa scripta misisset; si enim tibi displicet, quod quidem scribis, tibi ipsi electum iudicium, nos quomodo de his iudicare poterimus, quos neque uidimus propter absentiam, et quod intellexerunt eorum taciturnitate nescimus? Iustus mediator non est qui sic unam partem audit, ut nichil alteri parti reseruet  . In omnibus autem hortamur te, frater honorabilis, ut his que a beatissimo papa Romane ciuitatis scripta sunt, obedienter attendas: quoniam B. Petrus, qui in propria sede uiuit, et presidet, prestat querentibus fidei ueritatem. Nos enim pro studio pacis et fidei extra consensum Romane ciuitatis episcopi causas audire non possumus. Incolumem tuam dilectionem Dominus tempore longissimo conseruare dignetur, carissime, et honoratissime fili.


EX CODICE ESTENSI

Dilectissimo, et merito honorabili filio EUTYCHETI presbytero PETRUS episcopus.

Tristis legi tristes litteras, scripta mesto merore, et luctu percurri, quia sicut nos pax sacerdotum, tranquillitas plebis gaudere facit gaudio celesti, ita nos affligit et deiicit fraterna dissensio, presertim cum talibus oriatur ex causis. Triginta annis humane leges humanas adimunt  questiones; et Christi generatio que diuina lege scribitur inenarrabilis post tot secula disputatione temeraria uentilatur? quid Origenes principiorum scrutator incurrerit, quomodo Nestorius lapsus sit disputans de naturis, non latet prudentiam tuam. Magi Iesum in cunabulis Deum mysticis muneribus confitentur, et sacerdotes, quid sit qui uirginali partu de Spiritu sancto natus est, dolenda interrogatione discurrunt? Cum uagitum daret iehsu in cunis, gloria in excelsis Deo clamat celestis exercitus, et modo  quando in nomine Iesu omne genuflectitur celestium, terrestrium et infernorum originis eius questio commouetur? Nos, fratres, cum Paulo dicimus: Et si nouimus Iesum secundum carnem, sed nunc iam non nouimus, nec possumus curiose replicare, qui iubemur honorem dare, et timorem reddere, et exspectare, non discutere quem iudicem confitemur. His omnibus respondi, frater, litteris tuis. Cetera desunt.

8. Cum diuersissimis uerbis iidem sensus explicentur in uulgatis et apud Agnellum in his que ipsi referre placuit, argumento, id est illum ex Chrysologi epistola sensum sumpsisse, non uerba, que  etiam Agnelliana stribiligine uitiata nemo non uidet. Quod spectat ad priora, ubi ex prescriptione annorum triginta ab humana lege inducta argumentum desumitur contra Eutychetem, accepta ea sunt, uel ab eodem Chrysologo utrobique dicta, a sermone 145: Humane leges intra triginta annos litigiosas omnes interimunt questiones, et Christus circa quingentos annos natiuitatis sue causas prestat, ortus sui lites patitur, status sui sustinet questiones? Heretice, desine iudicare iudicem tuum, et adora in celis Deum, quem Deum . . . . . . adorauit in terris. Licet autem post legem a ualentiniano latam, Arcturo et Protogene coss., Xu kal. Iulii, de triginta annorum prescriptione, sermo ille ab Chrysologo sit recitatus,  et circa Aduentus Domini festa anni 449, attente tamen legenti apparet Nestorii heresim ibi precipue impugnari, illosque qui Greco turbine Latinam nubilare nisi sunt puritatem: , , ut tollerent blasphemantes. Ex quo argumentum minime leue desumitur producte post annum predictum uite, et epistole ab Chrysologo scripte serius quam putatur.

9. Inter opera magnifico sumptu Chrysologo curante excitata secundo loco recensetur domus intra episcopium Rauennatis ecclesie, quam dixere Tricoli, eo quod, inquit Noster, tria cola contineret, quia uidelicet in tria insignia membra distinguebatur: que Greci dixere. Audiri ergo non merentur qui ideo edem illam Tricoli dictam uolunt, quod ad speciem trium collium representandam accederet. At Angellum Chrysologo Petro tribuisse quod Petro eius nominis tertio tribuendum erat, euidenter agnoscitur ex uersibus quos Agnellus ipse testatur lectos in ede Tricoli, a Maximiano episcopo  consummata, in quibus pontificum Rauennatum series exponitur qui Tricoli construendo operam impenderunt, et Petrus cognomento Iunior, ut distinguatur ab Seniori, et ab Chrysologo, fundator dicitur eius edis, quos iuuat ex parte a suo in presentem locum transferre.

Hic Petrus iunior Christi concepta secutus
   Ut docuit, sacris moribus exposuit,
Hanc quoque fundauit mirandis molibus arcem,
   Nominis ipse sui hec monumenta dedit.
Huius post obitum Aurelianis gessit honores,
   Post hunc Antistes exstitit Ecclesius.
Petrus itaque qui Tricoli fundamenta iecit, is fuit qui Aurelianum precessit; non Chrysologus, cui Ioannes alter successit: ac Agnellus ita Agnellum emendat, qui fortassis hinc errandi ansam habuit, et Petrum cognomento Chrysologum ponendi immediate ante Aurelianum, quamuis dimidio quasi seculo ille hunc precesserit.


10. Primo tamen loco bene Chrysologo inter ceteras edes tribuitur fons baptismalis, mire magnitudinis, duplicibus et altis muris conclusus. Cum autem Agnellus diserte tradat fontem hunc iuxta ecclesiam que uocatur Petriana, quam Petrus Antistes fundauit, constructum, nec huius operis notitiam Rubeus aliunde haurire potuerit quam ex hoc Agnelli loco, mirum est Chrysologo quidem tribuisse fontis structuram pag. 103, at deleto ex Rauennatibus diptychis priori Petro, Petrianam basilicam Pe tro illi tribuisse qui Symmachi pontificis tempore floruit, et Aurelianum in Rauennati sede precessit. Ex hoc itaque loco aperte constat ante Petrum Chrysologum, alium Petrum sedisse, quandoquidem fontem qui eidem Chrysologo tribuitur, cogimur basilice Petriane additum agnoscere, cui primitus fons erat adiunctus cum exiguo sacello S. Iacobi Agnelli etate superstite, in quo Petri episcopi corpus repertum, quod senioris esse idem Agnellus censuit.  Altera edes, Chrysologo tributa, est monasterium, siue sacellum S. Andree apostoli, non longe a domo Tricoli, in qua S. Petri effigiem et uersus conscriptos fuisse Agnellus asserit. Hec autem subdubito Chrysologum ne an Petro iuniori sit ascribenda, cum uideatur domus ipsius Tricoli commodo edificata, et uersus ipsi nec Chrysologi stylum ac eiusdem etatem sapere uideantur, sed recentius quid sonent. uox postrema secundi uersus modernum Cassiodori etatem sapit, et phrasis ipsa ab Cassiodori phrasi minime abludit. Rubeus loco supracitato sacellum hoc elegans quidem dicit, sed ligneis columnis suffultum. uersus ascripti nil tale astruunt, sed breue quidem sacellum describunt ex fenestris angustis diei lumine minime peruium, sed  pretiosis marmoribus murice comptis splendidum, excluso externo lumine, suoque lucens, ut sonant priores uersus: aut lux nata est, aut capta hic libera regnat, cum ceteris que sequuntur. Postremi uersus expiationem peccatorum per secretam exomologesim factam ostendunt, quod merito annotauit Rubeus. Cum uero scripti sint hi uersus post Nectarii patriarche Constantinopolitani tempora, euidens est nil a celebri controuersoque in Historiis eius patriarche facto habere heterodoxos, quo sublatam auricularem confessionem existiment, quinimmo praxim et post Nectarium perseuerasse manifestum hinc efficitur. Effigiem etiam, quam super ualuas tessellis expressam Agnellus Chrysologi fuisse credidit, existimo iuniori Petro potius, sicut et sacellum, attribuendam esse.

11. Que sequuntur de sancto Proiecto Corneliense perspicua sunt, sicuti et illa de ecclesia S. Ioannis, quam S. Barbatianus Placidie charus tenuit, et Baduarius edificauerat, ex S. Barbatiani actis lumen  mutuantur. Clara etiam sunt, que de obitu S. Petri  Chrysologi tradit Noster, nec quidquam habent quod legentem remorentur. Illud addendum uidetur, ex muneribus que Chrysologus ad ecclesiam accedens obtulit, patenam argenteam summa ueneratione seruari, cuius exemplum ere sculptum tradidit Dominicus Mita ante suam Sermonum D. Petri editionem, ad cuius oram uersus recentioris modi sunt sculpti, quos ascribendos puto, et sunt qui sequuntur:

Quam plebs tunc chara crucis agnus fixit in ara
Hostia fit gentis primi pro labe parentis.
Idem Mita ueram, ut sibi suadet, Petri Chrysologi effigiem libro prefixit, et quam opere musiuo elaboratam exstare ait Rauenne in testudine chori metropolitane ecclesie. Illa tamen, nonnisi post undecimum a Christo nato seculum fieri potuit; ut et post illud tempus templi pars illa restituta est, sed et pallii forma recentior est. De patena predicta exspectari ab erudito uiro D. abbate Pastrizio doctam lucubrationem audio. Eam fortassis legere dabitur, antequam hec mea in lucem edantur. At hec ad Chrysologi  uitam sufficiant.





uITA S. PETRI CHRYSOLOGI ARCHIEPISCOPI RAuENNATIS EX CASTILLO.



§ I. Patria, ortus, et Chrysologi nomen proponuntur.

1. Est in Italia, notissima regione Europe, quedam e sexdecim prouinciis eius, non minus celebris portio, satis iucundissima, amenissima, et fausta, Aemilia nuncupata quondam, nunc uero Flaminia, siue Romandiola dicta, fertilis adeo, et feracissima, utpote que a uatreno circumalluitur amne. Effugatis ab Ilio Troadis flammeo gladio Grecorum Troianis, auolantes hi in Italiam, oppidum in perpulchra Aemilie regione, Ilium etiam nomine, condidere. Non semel repetito seculo, cum Lucius Cornelius Sylla Romanus, nobilis ex Corneliorum progenie questor, posteaque dictator, relegato Mario maiori Romano , totam subegisset ditioni sue Asiam, Romanis suis Cornelianis Aemiliam tradidit pro colonia,  Ilium designans forum, ubi ius diceretur, libereque agerentur nouendine. Hinc habitatores Ilii  totiusque Aemilie  in sui Lucii Cornelii obsequium, oppidum illud Forum Sylle, communius autem Forum Cornelii, uocitarunt. Plinius autem lib. III Histor. cap. 16, post medium, Imole situm Forocorneliensem agrum appellat. Hec igitur Flaminie prouincia, hec Romandiole regio, hec Aemilie, siue Imole, terre Italice portio, patria communis nostri fuit presulis Chrysologi: peculiare autem solum Forum Cornelii fuit, tanto felicissimum, quanto sanctissimi uiri [b 1Kb] natali condecoratum, faustissimum. [c 1Kb] Apollinaris S. Petri apostoli discipulus, et primus Rauennatum antistes Forum Cornelii, sanctissimo exemplo et predicatione in Christi Domini roborauit fide. uerum gentium spurcissimis ciuitas maculata moribus, in  idololatriam lapsa, denuo indiguit [d 14Kb] Cassiani Sabione in Germania episcopi auxilio, qui sua doctrina et  sanctitate Forum Cornelii spiritualiter instaurauit, firmauit et stabiliuit in fide; quin etiam anno Domini trecentesimo sexagesimo secundo, idibus Augusti, sub Iuliani Apostate dominatu, martyrio, suoque sacro consecrauit cruore.

2. Bellis concussa ciuitas, modo ab hereticis, modo a gentilibus occupata, fidem per tempora amisit. At Deus eam ut plantarium tot rosarum uirginum, liliorum confessorum, inter que candidum precelluit Chrysologi lilium, uiolarumque martyrum tot custodiens atque reseruans, non semel reduxit ad gremium. Post quadraginta et tres annos a D.Cassiani martyrio Forocorneliensis Ecclesie instaurate sedem obtinuit Cornelius, natione Romanus, uita conspicuus, moribus ornatissimus, utpote qui post obitum  meruit concionatorie laudari a Chrysologo, sermone centesimo sexagesimo quinto. uix Ecclesie Forocorneliensis cathedram episcopalem [a 1Kb] occuparat Cornelius anno Domini quadringentesimo quinto, uelsexto, cum iam [b 1Kb] e nobili prosapia Forocorneliensium uirorum, noua lux Chrysologi oriri uisa est, cum Ecclesie illi noue petre in petra fulcrum nascitur solidissimum. Nostro enim uiro in sacro baptismatis fonte, in nouo regenerationis lauacro, nomen imponitur Petrus, ut tanti antistitis futurarum uirtutum cumulum presagiret. Hinc de nostro Chrysologo [c 2Kb] S. Adelphus Metensis  episcopus, sermone in numero 107, sic perorat: Petrum enim uocuri in aliis appellatio nominis est, in hoc  prerogatiua uirtutum. Sed et ipse Noster sermone 154 ita fatur: Nomina ipsa sepe sanctorum merita indicant. Sicut Petrus a petra nomen adeptus est, quia primus meruit Ecclesiam fidei firmitate fundare. Etenim cum a pueritia Petrus prestantia ingenii puerulos ceteros antecelleret, et adultus iam Latina Grecaque eloquentia maiores natu, et alios superaret doctores, a Grecis qui e Byzantio gratia Cesaris Rauennam petebant cognominatus est Chrysologos, seu Chrysologus: a Chrysos, aureus, et logos, sermo; quasi aureus sermo, seu aureus sermocinans. Sic etiam ipsimet Greci Byzantini, non ante annos plurimos temporis  natalis Chrysologi, suum presulem Ioannem Atticis facundissimum elementis, Chrysostomum appellauere, nempe aureum os. Apud omnes igitur tum sui temporis, tum nostri talem Chrysologi perpetuo meruit retinere nomenclaturam Petrus, ut etiam eius homilie, siue sermones aurei a doctis communiter uocitentur.



§ II. Chrysologi educatio, ad episcopatum Rauenne electio, et eiusdem consecratio referuntur.

3. Ab incunabilis se totum Chrysologus orationi primum, et bonarum sacrarumque litterarum consecrauit  studio, edes cursabat sacras, et metropolim inuisebat, ubi ad martyris Cassiani sue patrie patroni aras prouolutus diem integrum cum noctis parte non minima transigebat. Hec mira Petri nostri pietas, hec deuotio S. Cornelii, tunc prefati Forocorneliensis oppidi presulis, sic rapuit animum, sic attraxit affectum, ut aduocando ad se Petrum, eum sub pastorali clientela reciperet et educaret, quem satis in Dei seruitute prefatus pontifex erudiuit. Do testem eumdem Chrysologum, sermone centesimo sexagesimo quinto, ubi ait: Cornelius namque memorie beatissime uita clarus, cunctis, cunctis uirtutum titulis ubique fulgens, operum magnitudine notus uniuersis, pater mihi fuit: ipse me per Euangelium genuit; ipse me pius piissime nutriuit; ipse sanctus sancta instituit  seruitute. Adultum iam Petrum Cornelius sanctus sibi creauit diaconum, quem cum agnouisset ille in pauperum ardentissima dilectione flagrare, sibi dispensatorem, sacrumque elegit economum; ei  Ecclesie facultates, et opes tribuens, ut e penario sacro fidelissima sua distributione suppetias ferret egenis, succenturiaretur et miseris. Nec minus excordabant Cornelium arguta Chrysologi eloquentia, philosophia, theologia, et sacrarum litterarum peritia, in quibus omnibus, tanquam lucerna ardens in templo Dei, mirifice refulgebat.

4. Elapsis aliquibus annis [a 1Kb] Rauenne, que est urbs Sabinorum in octaua Italie regione, in ora  Adriatici littoris fundata, et sita inter duos non admodum diuites fluuios, nuncupatos Sabio et Roneo, muros eius isto lambente, respicitque Imolam, Fauentiam, Cesenam, et Forum Liuii, adeo perantiqua, ut post confusionem linguarum sua uiderit fundamenta. Ex ea orti sunt Cassiodorus senator, beatus Apollinaris primus eius episcopus, S. uitalis, Geruasius, et Protasius, atque Petrus Rauennas Foricornelii episcopus, de quo infra. Non est illa Rauenna uilla Faustine in agro Tarracinensi xx ab Urbe lapide. De nostra enim uide Plinium lib. III, n. 4-13, et Martialem lib. III, epigramm. 56. Obdormiuit in Domino eius antistes Ioannes huius nominis primus, uigesimus tamen Rauennatum presul, qui Grece a Grecis ob sanctitatem, puritatem, et innocentiam  suam dicebatur [b 1Kb] Angeloptos. Causa noui presulis eligendi, ex usitato more, uenerunt Rauennam, suffraganei, et episcopi Arimini, Cesene, Fori Liuii, Fauentie, Brintii, Bononie, Mutine, Rhegii, Parme, Placentie, et Fori Cornelii, qui tunc erat dictus S. Cornelius. Hic uenit una simul cum suo diacono Chrysologo, [c 3Kb] ut metropolitanisui Rauennatum archiepiscopi assisteret electioni: ad quam tunc etiam ciues concurrebant per puncta, siue suffragia. Dissentientibus igitur episcopis in comitiis, post uarias questiones inter eligendum habitas; unus ex Rauennatum ciuibus seligitur in episcopatum. Legatos suos ciues mittit Romam Rauenna, ut a summo Christi uicario Sixto III sui antistitis electi [d 2Kb] obtineat benedictionem.  Eo tempore, fertur Cornelium episcopum cum Chrysologo diacono suo aduentasse Romam, aut causa predicte electionis episcopi Rauennatis confirmande, aut pro sue Forocorneliensis Ecclesie peragendis negotiis. Pontifex igitur summus Sixtus III tunc temporis e celis uisionem intuetur delapsam per somnium: nempe Petrum apostolorum principem, et sanctum Apollinarem, eiusdem D. Petri discipulum, atque primum Rauenne presulem. Hi speciem diaconi Chrysologi representant Sixto, innuentes eum  debere eligi in episcopum, eumque creari Rauennatum antistitem gratius esse Deo Optimo Maximo. Adeunt Rauennates pontificium tribunal, et quem ipsi ciuem elegerant in episcopum, offerunt  Sixto, flexo poplite deprecantes, suo uiue uocis oraculo obfirmare electionem. At Ecclesie Caput iam satis illuminatum e superis, celeste facessit negotium, oblatum repudians, et ceteros Rauennates presto esse iubens. Adest Cornelius episcopus Forocorneliensis, cui Sixtus precipit suos comites, et sodales ad consistorium trahere. Obtemperans tanto iussui Cornelius una cum pueris suis, atque ministris, diaconum adducit Chrysologum.

5. Hunc cum uidisset Sixtus, illico didicit, ipsum esse sibi celitus demonstratum, et a supremo numine episcopum iam designatum Rauenne. Unde innumeris tum e Forocornelio, tum e Rauenna astantibus et auscultantibus, uiue uocis oraculo proclamauit: non alium quam uirum hunc, archiepiscopum Ecclesie  Rauennati preficimus. Quibus perspectis cuncti Rauennates merore occupati, euentum ueluti sibi ominosum deplorarunt, eo quod contra auitum morem non ciuis, episcopus crearetur, electus, sed extraneus Forocorneliensis eligeretur ad munus. Hec bene callens dynasta summus, ut conturbatos ciuium Rauenne animos pacaret, coram Chrysologo renuente archiepiscopalem infulam acceptare; ne illi cum isto diuine resisterent uoluntati, reuelationem sibi celitus factam tali eloquentia, spiritu, et uerborum aperuit energia, ut non modo Rauennates euinceret, sed et cogeret Chrysologum abdicatam ut admitteret dignitatem. Post pedum osculum, post inuisa limina apostolorum, nouus Rauenne episcopus Chrysologus, cum tutelari suo Cornelio, cumque non minimo ciuium  Rauenne comitatu, reuertitur in patriam Forocornelium; non solum ut pia urbanitate comitaretur Cornelium Forocorneliensem episcopum; sed ut D. Cassiani martyris salutaret aras. Ibi sancti martyris sarcophago adherens, magna lacrymarum copia ad  gubernium suarum ouium anxie patrocinium exoptat, egenis totius domus sue temporales distribuit opes: et delicta Foricornelii salutata patria, cum comitatu familiari pergit, et reuertitur in Rauennam.

6. Creditur, simul cum Chrysologo aduentasse Rauennam Cornelium, quos sanctissimos uiros festiua pompa, et hilari applausu, ad porte introitum exceperunt ualentinianus Cesar, huius nominis III, et [a 1Kb] Galla Placidia eius mater: qui tunc clauum tenebant imperii et sedem Rauenne, uti in ea urbe, que post Romam tunc primum in Italia locum sibi uindicabat. Populi Rauennatis concursum et occursum superest enarrare. Anno Domini quadringentesimo trigesimo tertio, quadam ante consecrationem solemni die, e S. Cornelii manu sacerdotium recipit Chrysologus, uim  lacrymarum uix comprimere ualens. Ad sacram igitur consecrationis functionem dies Dominicus designatur, et publice euulgatur, ne humilis in conspectu Dei et hominum, exaltationem ab ipso Deo promissam, amitteret apud suos. Conueniunt ceteri prouinciales presules, et in magna Rauenne basilica, astantibus principibus Christianis Cesare et eius matre cum nobilibus populi, uetusto illo more, a sancto Cornelio in episcopum Chrysologus consecratur. Unde ipse Chrysologus sermone 165 ita habet loquens de Cornelio: Ipse pontifex sacris me obtulit, et consecrauit altaribus: et ideo mihi charum colendum, mirabile Cornelii nomen. Creatus episcopus Chrysologus celeberrimam breuemque habuit ad populum concionem in qua boni presulis debita et munera sublimi delineauit  spiritu, gratias obtenti muneris, et festiualis pompe egit, deditque uicinis, Cesaris et matris eius Galle Placidie assistentiam et christianam pietatem collaudans. Totum liquet ex sermone Chrysologi [b 1Kb] centesimo trigesimo. uidesis ibi. Nouo presule, nouoque patre et magistro, prouincia tota exsultauit Aemilie, siue Imole, in qua erat Rauenna amplissima ciuitas et Occidentalis imperii augusta sedes. Iam antea circa annum Domini trecentesimum nonagesimum, Mediolano concesserat Deus Ambrosium. Sic etiam paulo ante tempora nostra, ad annum quadringentesimum trigesimum Hipponensi Ecclesie dederat Augustinum: iam uero Aemilie non oblitus Dominus, ad annum quadringentesimum trigesimum tertium ei prebuit Chrysologum, ut sanctitate sua Rauennatum  obfirmaret fidem, et facundia sua mirabilique doctrina cunctas Aemilie hereses exstirparet.



§ III. uaria Chrysologi archiepiscopi Rauennatis gesta, uirtutesque recensentur.

7. Non fuit noster Petrus Chrysologus ille [c 1Kb] Petrus  Rauennas Rauenne natus, et Rauenne antistes, in numero uigesimus quartus, qui etiam fuit presul Forocorneliensis, et interfuit concilio Romano sub Symmacho, uixitque multum post nostrum Chrysologum, circa annum Domini quingentesimum secundum. Siue enim Petrus iste Rauennas, a patria, et a presulatu sic dictus, cognominatus fuerit Altinas, qui a Theodorico Gothorum rege Romam missus fuit, ob summam, qua pollebat, theologiam , siue non, parum refert. Noster enim etiamsi a multis, et ab ordinaria Glossa Petrus Rauennas nuncupetur, hoc non est quia Rauenne natus; cum non nisi Forum Cornelii patriam agnouerit, sed quia Rauenne celeberrimus fuit antistes et doctor.

8. uix Chrysologus noster archipresulatum obtinuerat  Rauenne, cum illico se totum consecrauit suorum prouentui, grana a paleis separando et gentilitios superstitiososque ritus radicitus euellendo. Obseruatores kalendarum Ianuarii, in gratiam noui annualis gyri nimis superstitiosos aut relegauit, aut ad bonos et orthodoxos mores conuertit, uti liquet elicere ex sermone 155 auctoris. Sic etiam Rauennatum uitiosa, et nimis adulterata compescuit ieiunia; nam Quadragesimales hebdomadas, modo ualde rigidas amplectebantur ciues, modo nimis indulgentes, et laxas diligebant. uidesis de hoc totum sermonem 166. Sed et catechumenos sacrum in longum tempus differentes lauacrum, et reduxit, et ex toto emendauit, ut constat ex sermonibus 10 et 59. Qui etiam ethnicos innumeros, causa negotiorum ad ualentinianum  Cesarem e uariis uenientes plagis, sacro lauit fonte baptismatis liquore; sacre doctrine pabulo imbutos, immo et materiali annona satiatos dimittebat, ut ex sermone 62 Catechumenos, non per coadiutores, seu ministros, sed per se ipsum in orationis Dominice et apostolorum Symboli instruebat fide; quod ex sermonibus 40 et 56 usque ad 62 inclusiue, et 67 usque ad 72 inclusiue, depromere fas erit. Sed ut e morte uanitatum pueros suscitaret , se attemperabat iuuenibus, ut eorum subtilissima refrenaret ingenia: eorum enim noxias argutias compescebat, quorum sublimes uane philosophie cogitationes ad ueram semitam orthodoxe ueritatis reduxit. Hoc in Chrysologo resplenduit, quod S. Adelphus Metensis episcopus, qui causa inuisendi Cesarem  e Galliis perrexerat Rauennam, in quadam concione  tangens sacros Chrysologi mores, ita publice perorabat: Est etiam ipse beatissimus, et apostolicus auceps, qui animas iuuenum uolantes calamo diuini sermonis attingit. Iuuenes enim uane philosophantes, si non  ore, more dicebant, atque timebant Plauti in Milite uerbis:

Circumspicito, dum nequis nostro auceps sermoni fiat.

At celitus datus est eis apostolicus auceps Chrysologus, qui eos ut malas per era uolitantes occuparet aues, et in caueam inderet Ecclesie.

9. Nec casu ab Adelpho appellatur Chrysologus uir beatissimus et apostolicus: sic enim apostolicam adamabat uitam, ut alter appareret apostolus. Hinc clero suo communem, apostolicamque uiuendi induxit formam, quem assidue regularibus ministeriis inseruire docebat, ut innuit citatus Adelphus eodem sermone, ubi ait: Quemadmodum igitur sanctitatis regulam disciplinis monasterialibus imbutus exercet,  etc. Quod et ipsemet satis indigitat Chrysologus sermone 39, per totum, ubi de canonicis horis que recitantur diluculo memoriam facit. uerum ut hoc totum commodius sacer nancisceretur antistes, iuxta Ursinam, Rauenne edem, ingens marmoratum erexit opus, quod deinceps Tricolem appellauere conciues, eo quod [a 7Kb] ad specimen collium trium affabre foret constructum. Huius sacra structura edis, uulgata uoce Canonica Chrysologi dicta est; nam qui in metropolitana degebant, et seruiebant clerici, in canonica discipline regulari inuigilabant, et ueluti in communitate conuentualiter uiuentes, et Deo famulabantur, et morabantur sponte. Sic ante Chrysologum fecerat meus D. Martinus, circa annum 370, de quo Breuiarium Romanum die Nouembris 11 refert: Factus episcopus  Turonensis, monasterium edificauit, ubi cum octoginta monachis sanctissime aliquandiu uixit. Similiter et Hippone fecit Aurelius Augustinus ante annum Domini 340, uti referunt eius historiographi. Dicauit etiam Chrysologus sacrum templum diuo Andree apostolo, quod a fundamentis iuxta predictam edem Ursinam erexit: in cuius fronte fornicis delineata Chrysologi uidebatur imago, testante Rauenne annalista Rubeo lib. II Historie, pro anno 449. Morte preoccupatus Noster, ultimam manum non dedit basilice D. Petri apostolorum principis, quam affectuose inchoarat, eique ex animo et uoto iam dicarat. Et assistentia, et expensis non parum contulit erectioni ecclesie Sancte Crucis, sicut et sacello sanctorum Nazarii et Celsi, ubi memorata Cesaris parens et imperatrix  Augusta mausoleum sibi erexerat et sarcophagum.

10. Etenim qui baptismalem cisternam tot aperuit gentilibus, qui sacri fontis aquam ita studiose, et anxie infidelibus propinabat, ipse etiam curauit, quo bonus pastor, non solum doctrine lymphis suum adaquare  gregem, sed et ouibus suis materialem aperire fontem. In oppidulo enim uicino Rauenne dulcissime aque scaturiginem indagatus Chrysologus, fontanam erexit, et duplici muro siue turri muniuit, ut non modo Rauenne populo inseruiret, sed etiam pateret et gregibus in ipsa ebullitione securior. Id de Ozia tamquam laude dignum diuinum commendat oraculum II Paralip. cap. XXuI, uers. 10, de quo adhuc Dominum requirente habetur: Exstruxit turres in sollicitudine, et effodit cisternas plurimas, eo quod haberet multa pecora. Sic etiam inter celebratissima que sanctissimus pontifex Innocentius X elapsis annis opera fecit, quibus illustrauit Urbem, fons, siue fontana est que dicitur Innocentii: quam etiam turri duplici et statuis uariis decorauit onychinis. Omittimus  permultas uariasque eleemosynas, quibus aperta manu pauperum et egenorum subleuabat angustias, redimebat miseriam: quod non subobscure potest colligi ex sermone centesimo tertio Auctoris. In ieiuniis, orationibus et ciliciis ita fuit penitens et austerus, ut adhuc uiuens ex ore concionantis Adelphi episcopi meruerit audire epitheta illa: sanctus ac beatissimus, ut ex sermone 107 liquet. Alie Chrysologi laudes desumi possunt ex Natali, Trithemio, Baronio tom. u Annal. ann. 435, et ex S. Felice archiepiscopo Rauennate in prefatione ad Homilias Chrysologi, ex Mita et aliis. Quoad pontificalia, duos episcopos [a 1Kb] consecrauit Chrysologus, nempe Proiectum Forocorneliensem episcopum, sancti Cornelii Romani successorem, ut constat ex sermone 165, et  Marcellinum uicohauentinum episcopum, quem in die natali Domini anno 449 uel ad initium 450 Chrysologus consecrauit Rauenne: nam uicohauentia  urbs erat Aemilie subiacens Rauenne ditioni et archiepiscopatui, modo enim pagus ditionis Ferrariensis existit.



§ Iu. De pretiosa Chrysologi morte, eiusque sepulcro glorioso.

11. Octodecim annos suo in munere pontificio feliciter iam egerat Chrysologus, dum circa ann. Domini quadringentesimum quinquagesimum Forocornelium, propriam petit patriam sue mortis presagus, ibi cupiens dissolui, et esse cum Christo, ubi primam uiderat mundi lucem et ubi primum se diaconatus  munere, sacris nouerat addictum aris. Intreuntem Rauennatem episcopum Chrysologum excipiunt magno cum gaudio, et hilari plausu conterranei Forocornelienses una cum suo episcopo Proiecto; gratulantur omnes Chrysologo sua auctoritate et presentia patriam decorasse. Benigne exceptis a patre filiis altera die ad D. Cassiani martyris pergit templum, ut publice inibi eucaristicum immolet sacrificium. Suum deuotun. Cassianum salutat, anxieque exorat apud Deum hora mortis patronum, utpote qui iam sibi uite finem nouerat adfuturum. Iuxta sacri martyris Cassiani aras episcopo et clericis, amore Dei sepulcrum expostulat, offerendo martyri sacro prouolutus in terram mitratam cidarim auro uariegatam et gemmis, cum poculo aureo, et argentea patella, quibus  ipse sepe fuerat usus in sacris. Sed inter alia que alta uoce direxerat in patronum Cassianum, subdit: Deprecor te, beate Cassiane martyr, intercede pro me, tue domus quasi uernaculus fui, a Cornelio huius sedis antistite, in hoc templo nutritus: iterum ad te reuersus, animam nunc omnipotenti Deo reddo; corpus autem meum tibi commendo. His et aliis similibus peroratis, episcopalem in signo crucis benedictionem dat populo, et quiete, nimisque tranquille inibi iuxta altare prope meridiem obdormiuit in Domino die secunda Decembris anno Domini [b 1Kb] quadringentesimo quadragesimo, sub Leone I pontifice maximo, sub consulatu Marciani Augusti, imperante in Occidente ualentiniano III et Theodosio Iuniore in Oriente, etatis sue anno quadragesimo quarto, ut colligitur  ex epistola 37 Leonis pape I sub consulatu predicti Marciani Augusti, directa ad Neonem episcopum Rauennatem successorem Chrysologi. Inter uestes Chrysologi inuenta sunt cuculla et cilicium [c 2Kb] sancti Germani Antisiodorensis episcopi, qui cum Rauenne mortem, a se etiam preuisam, cum celesti commutasset uita, cadauer eius a Chrysologo conditum, transmissum in Galliam fuit; et sanctissimi uiri sanctus heres factus cucullam atque cilicium induerat, quod post mortem Chrysologi totum reuelatum fuit.

12. Tertio nonas Decembris omni populo conueniente pomeridiana hora, funus Chrysologi celebratur ab episcopo Forocorneliensi Proiecto, et sancto Donato eiusdem ciuitatis et Ecclesie diacono, cum  uniuerso clero, et pretoris ciuitatis assistentia. Corpus sancti uiri in urna conditum iuxta D. Cassiani  aram tumulatur. Non post multos dies  uniuersus populus cum Proiecto episcopo conueniens in templum, acclamatione et communi omnium suffragio, auctoritate episcopi Proiecti, inter diuos annumerauit Chrysologum. Olim enim canonizare seruos Dei, canonizatione particulari, pro una scilicet prouincia, natione, uel regno, consentiente populo, ad episcopos spectabat, uti satis clare elicitur ex uerbis D. Cypriani martyris et episcopi Carthaginensis, qui lib. III ep. 6, post medium, ita habet, loquendo de martyribus: Denique, et dies eorum quibus excedunt annotate, ut commemorationes eorum inter memorias martyrum  celebrare possimus. At summi Ecclesie pastores, ut nonnullis occurrerent impedimentis que ex precitato et usitato oriebantur more, decreuerunt, hoc canonizationis negotium solummodo ad supremum Ecclesie spectare caput. Ita etiam habetur ex Alexandro III in cap. Audiuimus, et Innocentio III cap. Cum ex eo, de reliq. et uener. sanct. Ita Felix Contelorius de Canoniz. Sanct. n. 17, Troilus Maluetius dub. 2 a num 1, Augustinus Triumphus de Potest. Ecclesie questione 14 num. 2, et alii, communiter. [a 1Kb] uexabat tunc Attilas seuissime Italiam, cum Chrysologus migrauit in celum: idcirco sumptuosa eius corporis eleuatio, seu collocatio dilata fuit ad annum Domini quadringentesimum quinquagesimum quintum, in quo sepulcrum gloriosum Chrysologi, gloriose,  sumptuoseque, expensis Forocorneliensis ecclesie, condecoratum fuit, et eius corporis iaspidea urna in sublime erecta, magna cum ueneratione exornata fuit. Successit Chrysologo in episcopatu Rauenne uir modestissimus et [b 1Kb] eruditissimus Neon sub eodem Leone papa I, ad quem ipse pontifex quamdam scripsit epistolam, que inter Leonis epistolas trigesimum septimum sibi uindicat locum.

13. Brachium S. Petri Chrysologi, auro ornatum et gemmis, integrum et illesum usque hodie uidetur, et ueneratur in Ursina sede Rauenne. Similiter habetur inibi eius argentea [c 1Kb] patina, que sic cunctis tam egris quam ualetudinariis proficua est, ut aqua per eam demissa et a fidelibus potata, et a pestilentiis preseruet, et canis rabidi morsum sanet, aliosque  uarios medicetur morbos. Hinc uenit, ut omnes qui predictis tenentur febribus, ad tumulum accurrant Chrysologi, qui sanitatem illico consequuntur. Corpus S. Chrysologi post 1042 annos, incorruptum et illesum inuentum legitur ab episcopo et clero Forocorneliensis ecclesie. Postea enim, anno uidelicet Domini 1497, die 29 Augusti, sub Alexandro papa uI, per episcopum Rauenne Simonem et cathedralis ecclesie  Imolensis prepositum Mattheum a Phello corpus D. Chrysologi denuo legimus collocatum. Diximus post annos 1042, quia cum dicit Phellus in sua epistola: Fide profiteor, a quatricentesimo quinquagesimo quinto anno conciuis nostri Chrysologi corpus honorifice sepultum, propriis manibus attrectasse, etc., non uult dicere, tot tantummodo intercessisse annos 455 a sepultura Chrysologi usque ad suum tempus; cum ab anno 450, quo Chrysologus uita fuit functus, usque ad Phelli tempus decurrerint mille quadraginta duo anni: uult enim memorari annum 455, in quo post Attile flagellum corpus D. Chrysologi fuit sepultum, et ad sublime eleuatum, uti diximus supra § 4, num. 12.



§ u. De Scriptis diui Petri Chrysologi.

 14. Sermones D. Petri Chrysologi, qui modo eius nomine uolitant, et assidue citantur in pergulis, in numero sunt CLXXuI. Incipiunt a sermone de Filio prodigo, his uerbis: Hodie nobis Dominus, etc., et finiunt sermone de Ceco, hisce uerbis: Surget in gloria. Sed ex his 176 homiliis, siue sermonibus, sex non sunt D. Chrysologi, iuxta probabiliorem peritorum opinionem: nam sermo 53 a S. Barbatiano, Placidie imperatricis a consiliis, conscriptus creditur. Sermo autem 107 S. Adelphi episcopi Metensis opus est, et ab altero illius temporis sacerdote sermo 129 et scriptus et concionatus fuit. S. Germanus episcopus Antisiodorensis sermonem 138 confecit: sicut etiam dictauit sermonem 149 D. Seuerianus episcopus Gabalensis.  E contra uero eidem Seueriano tribuitur sermo 152, cum uere Chrysologi sit, ut stylus et ipsa doctrina satis comprobant. Sermones 50 et 127 nonnulli attribuunt D. Ioanni Chrysostomo, cum sint uere a Chrysologo concionati. uidesis circa dicta tomum quintum Bibliothece ueterum Patrum, quarte editionis, in principio: ubi reperies nonnullos sermones falso tribui Chrysologo, qui non sunt eius; et aliqui e contra qui sunt Chrysologi, modo D. Hieronymo, modo D. Chrysostomo iniungi.

15. Preter supradictos sermones, multa alia scripsit Chrysologus, que temporis uetustate periere. Scripsit quedam commentaria, et nonnullas epistolas contra Arianos, que una cum sermonibus 171 a uiro nobili Balthassare de Prosapia Chrysologi, Imole seruata,  et ad purum fuere redacta. At cum uir iste in obsidione, et tyranni Theodorici Ostrogothorum regis persecutione, carceri mancipatus ob defensionem fidei, inibi inedia consumptus finiret; Opera omnia Chrysologi ab eodem uiro custodita, igne combusta periere in conflagratione illa que seuus ille tyrannus Rauennam et Forocornelium immaniter deuastauit circa annum Domini 524. Sed quia alia originalia manuscripta,  e quibus forsan Balthasar ille sua deprompserat exemplaria, nescio quo abdita in Theodorici inuasione, illesa reperta sunt: postea anno Domini 700, tempore Damiani episcopi Rauennatis XXXIX, flammis casu tota archiepiscopali bibliotheca deuorata, iterum opera Chrysologi passa sunt ignem. Inuenti sunt hoc anno in domo cuiusdam doctissimi sacerdotis Sermones Chrysologi 176, qui nunc exstant, cum Epistola ad Eutychen.

16. Accidit itaque nostri Chrysologi tempore, ut Eutyches Byzantinus abbas ponentum presidio adiutus et suffultus iuuamine malignantium, pretextu fidei, confidens et promittens se contra Nestorium scribere , per omne imperium hereticam falsamque seminaret doctrinam,  edocens diuinam Christi naturam cum humana in idem recidisse. Hanc heresim Flauianus episcopus Byzantinus in synodo contra Eutychetem congregata damnauit: et ad Leonem pontificem huius nominis primum, in concilio acta remitti iussit. Sanctus igitur pontifex Leo, de facundia, subtilitate et doctrina D. Chrysologi bene conscius, eum ad se uocauit, et post uaria resoluta dubia, encyclicam epistolam  dictare et scribere iussit Chrysologo: quam uti dignam tanto nomine, ipse Leo pontifex proprio nomine decoratam remisit Flauiano Constantinopolitano episcopo. Incipit epistola: Lectis dilectionis tue litteris; et finit : Asterio et Protogene uiris clarissimis consulibus. Aera  486. Est epistola 10 in ordine Decretalium S. Leonis pape, recepta in concilio Chalcedonensi per sexcentos et triginta Patres. Habetur in concil. Chalced. Iu act. 2, et a Gelasio papa sub pena anathematis iussa est uenerari et obseruari. Atqui Eutyches iniquus abbas, epistole Chrysologi sub nomine Leonis presentiens efficaciam et pungentia uerba, arripiens furiosus calamum, denuo aliam scripsit contra Flauianum epistolam et ad Occidentales episcopos, ut ueluti lethalis basiliscus halitu suo, eos ad suum attraheret errorem. Sed Chrysologus, amore fidei incensus, Eutychetis non ualens sustinere insolentiam, proprio nomine aliam Eutycheti rescripsit epistolam, que incipit: Tristis legi tristes litteras tuas; et finit: honoratissime  fili. Habetur hec epistola in uaticano n. 2574 et 2580, et tom. II Conciliorum in preambulis ad Chalcedonense in principio, ex impress. Colonie anno Domini 1644. Adducit etiam Dominicus Mita Ficchius in principio Sermonum D. Petri Chrysologi: quam citat ex Rodulpho in uita Chrysologi, et ex archiuio senatus Imolensis.

17. Post citatum Damianum Rauenne episcopum, successor eius B. Felix quadragesimus Rauennatum archiepiscopus, circa annum Domini 715, sermones Chrysologi recollegit, et selecta scripsit serie: qui manuscripti nunc exstant in nostra Seraphica Cesene conuentus bibliotheca. Post prodierunt primo, opera et labore Agapiti uicentini rectoris canonicorum Lateranensium, anno 1534. Eos emendauit postea in  multis F. Petrus Rodulphus episcopus Senogalliensis, anno Domini 1594. Sed opus istud hodie non exstat, nec reperitur. Demum illustris dominus Dominicus Mita Ficchius a Ceronio Imolensis sacerdos, et parochus S. Agnetis, anno Domini 1642, sermones Chrysologi denuo emendauit, correxit, et auxit scholiis et notis, licet breuissimis; sed indiculis altissimis: prodierunt Bononie anno Domini 1643, cum exemplari patine argentee D. Chrysologi  et cum effigie D. Chrysologi, corporis medietate, iuxta exemplar quod depictum est in coronide chori ecclesie metropolitane Rauenne.

Nota pro scriptis Chrysologi id quod supra prefigimus. Nam multoties reperies ad uerbum integras sententias, immo et sermones Chrysologi apud D.  Hieronymum, Chrysostomum, immo et apud Augustinum; sed tunc predicti sermones, aut falso tribuuntur Chrysologo, aut perperam predictis Patribus, ut loco supra citato annotaui. Sententias autem integras Chrysologi, circa D. Matthei Euangelium, u. g. in sermonibus de Centurione, de Socru Petri, de Eiectione demonum, de Tempestate sedata, etc., inuenies in Paschasio Rathberto abbate Corbeiensi, in libris sup. Mattheum tom. IX seculo IX Bibliothec. ueter. Patrum. Sed noster Chrysologus antiquior fuit Rathberto; nam iste uixit circa ann. Domini 900, temporibus Ludouici Pii imperatoris, et Caroli Calui Galliarum regis; Chrysologus uero anno Domini 450, in seculo quinto. Et hec de Chrysologi uita sufficiant.



[uITA S. PETRI CHRYSOLOGI PER DOMINICUM MITAM.]





DOMINICI MITAE PRAEFATIO, Editionibus eiusdem apposita, quam hic recudere non abs re uisum est.


Aurei Sermones B. Petri Chrysologi opera R. D. Agapiti uicentini, canonicorum Lateranen. ordinis rectoris, e tenebris manuscriptorum exemplarium eruti, prodiere in uulgus primo ex Bononiensi typographia Ioan. Baptiste Phelli anno Domini 1534. Exinde recusi sunt Colonie Agrippine anno 1541 et 1618; Parisiis anno 1575, 1585, 1614 et 1631; Antuerp. 1577; uenet. 1588 et 1636; Mogunt. 1607 et 1613; Lugd. 1622, 1623, 1627, 1634 et 1636, sicuti eodem anno 1636 iterum Bononie. At omnes codices non sine  maximo mendorum numero sunt, utpote qui ex prima Phelli editione non integre, ut asseruit Agapitus, emendata descendentes, et originalibus et subsequentibus quorumlibet impressorum peculiaribus erratis exiere deturpati. Mira tamen de habita correctione in illorum exemplaribus predicata leguntur, sed, singulorum collatione facta, thypographos ac bibliopolas ex propria magis utilitate, quam ex ueritate id temere asseuerasse deprehendi. Quemadmodum Indices sacre Scripture rerum notabilium, et ad concionatoris usum nouissime  appositos pro nichilo habendos esse fuit experimento compertum. Qua de re non semel conquestus cum doctis probatisque uiris, amice, hortatus sum ut pro genio ac uiribus experirer, num possem huic morbo mederi. Sed insite imbecillitatis conscius, quid ualerem ego in arduo hoc opere, ubi interdum solius litterule, uel interpunctionis mutatio totum potis est auctoris inuertere sensum, dum tanti ordinis rector in multis defecisse noscitur, non satis percipiebam. Letus interim audio eruditiss. et omnium preconiis celebrandum antistitem Petrum Rodulphum Tussignanensem, olim Senogallie presulem, hosce Sermones ex quibusdam manuscriptis Rome inuentis emendasse, et suo marte scholiis illustratos senatui nostro transmisisse, ut ederentur. Ceterum nec editio prodiit, nec tanti uiri labor,  et studium tota diligentia perquisitum usquam gentium apparuit; forte enim inuida aliquorum calliditate celatur, ut priuatis usibus tantummodo inseruiat. uerumtamen quoniam ingenium hominis trahitur in uetitum, expetitque negata, ulterius perquirendo, didici huius operis adhuc qualuor superesse manuscripta exemplaria, nempe duo Rome parum ab impressis discrepantia: Urbini unum in Roueriana, Cesene alterum in Franciscana bibliotheca, que inter se cunctis pene conueniunt, at in quamplurimis a uulgatis discordant. Quare aditu ad manuscripta uix patefacto, ea ipsa partim per amicos, partim per me ipsum peruolutaui, et adhibito sodali semel ac iterum a capite ad calcem cum exemplari primum Bononie impresso contuli, atque errata quecumque, ut licuit, calamo correxi; uariasque nec inutiles lectiones in margine ascripsi,  mendosis, quibus mss. exuberant, reiectis, et si quid ex illis omni ex parte emendari nequiuit, studui id mentis speculatione supplere; tametsi hoc raro factum est, quod hec ratio maximis difficultatibus obstructa lubrica sit et fallax. Quamobrem, B. Petro moderatore, germana lectio, ni fallor, ita commode per me restituta est operi, ut posthac ex iis que inueniri potuerunt, parum in eo sit amplius desiderandum. Absolutis emendationibus supererat accuratissima obscuriorum locorum interpretatio, atque restitute correctionis ratio; sed numquid ex penu meo opimis poterat dapibus mensa parari, si is sum ego qui non prius sacras attigi litteras, quam in legalibus studiis, forensibusque negotiis dimidiam transegerim etatem? Fisus tamen  B. antistitis patrocinio cuius causa agebatur, hec qualiacumque sint scholia meis lucubrationibus consarcinata libuit apponere, saltem ineruditis non nichil profutura, uel litteratorum mentes stimulatura, quo prestantiora scrutentur: etenim textu iam expurgato, et auro a scoria uindicato, facile a doctioribus uigilantiori animo magni theologi et aurei concionatoris, uberius clariusque abditi sensus enucleabuntur et explanabuntur.

Ceterum ut hi Sermones tibi commodo essent, indiculum eorum alphabetico ordine distinctum, et ad materias in quolibet sermone primario exaratas accommodatum adieci. Postmodum Scripture uerba litterario ordine librorum discreta, mihi inuentu faciliora alterum in indicem extraxi. Ac tandem notabilium  quorumcumque locupletissimum syllabum tum ex littera, tum aliquando ex sensu deductum apposui, qui adhuc uberior prodiisset, nisi obstaculo fuisset illud de sale ab ipso D. Chrysologo usurpatum: Amarat nimietas, quod poterat condire mensura . Siquidem et sententiarum profunditas, et singularitas uerborum doctissimi huiusce uiri aptius concordantias requirebant quam elenchum. Utque facile indicata reperias, in margine sermonum numeros ascripsi, ut inuento sermone pars etiam ipsius, ubi sententia precise notatur, mox queat reperiri.

Tautologia indicibus uitio esse non solet, quod uaria cum sint lectorum ingenia, nec idem uerbum cunctis semper occurrat, et ad diuersa quilibet ex uoto sententias in illis perscrutetur, idipsum pluribus in locis collocandum  putant ut citius quod requiritur, quisque inueniat.

Elenchum iuxta ritum Euangeliorum, que in sacro pro tempore leguntur, neotericis ad conciones usurpatum, ceu superuacaneum in hoc opere non requiras, quia ex compositis indicibus poterit orator, que uelit, sibi gratius sua disquisitione parare.

uitam tamen huius sanctiss. uiri stylo mediocri sententias quam apertissime exprimenti uberrime descriptam offendes, ut purior ueritas quam antea a nonnullis sit explicata demonstretur, ac qualis quantusque sit D. Petrus noster per eam innotescat. Opus elaboratum pellexit ad inscribendum: Sermones maxima ex parte illustrati, quod eorum codex uiteque index, tenebris erutus, et a sordibus uindicatus, magis quam antea sit legentibus enucleatus ac declaratus. Nitore  insuper atque splendore longe omnibus exemplaribus hac opera prestet. In quo faciundo quos sumplus, labores et pericula subierim, quam egra sepius ualetudine prostratus iacuerim, quosque aduersarios ac desertores domi forisque fuerim perpessus, scit ipse qui tandem e celo protexit, Chrysologus sanctus; sciunt multi docti probatique Patres, qui me etiam inter siluas ad animarum curam longe a sapientum congressu residentem, librorum et bone ualetudinis expertem aduersa prope omnia superasse, et opus propositum aliqua demum ex parte absoluisse, mirantur. Quod adhuc in tenebris delitesceret, nisi illorum sincero iudicio nunc edere fuissem compulsus.

In eo componendo iuxta Senece  monita, magis quesiui quid scriberem, quam quemadmodum  scriberem; propterea stylus multorum, et ex multis constans non idem semper habetur, quia aliorum sententias referens propriis uerbis transcribendas censui, ut sua auctoritate fulgerent. Facile tamen tam in componendo quam in transcribendo exciderint multa que uel oscitanter uel minus apte posita fuerint; sed hoc Dei permissu factum arbitrare, ut tandem Sciant gentes quoniam homines sunt . Et hec satis tibi sint de meo hoc opere monita, lector amice. Sed quid dixi meum? Immo iure non meum, cum, preter errata, et si quid ineptius ac pingui Minerua descriptum est, hic aliud de meo agnoscere nequeam. Sermones namque diui sunt Chrysologi; Indices ab eisdem desumpti: Correctiones, Obseruationes, et Scholia  eius patrocinio suggesta; illius uita ipso iuuante collecta. Quamobrem si quid insit Deo ac diuo gratum, uet utile Ecclesie, Altissimo tribuenda est uniuersa laus et gloria, B. Petro Chrysologo ueneratio et honor; mihi autem nil aliud, nisi pro tua pietate, humanissime  lector, a Patre misericordie erratorum uenia est exoranda. uale.

Datum ex ede sacra parecie S. Agnetis Ugutionelli u kal. Aprilis MDCXLIII.






ANNO DOMINI MDCXLII.
uITA S. PETRI CHRYSOLOGI RAuENNATUM ARCHIEPISCOPI,
Ex ipsius Homiliis, et uariis Scriptorum monumentis, tum impressis, tum manuscriptis, accurate conquisita, studiose collecta, et hic ordinatim digesta,
PER DOMINICUM MITAM SACERDOTEM PAROCHUM.

Memoria iusti cum laudibus. Prou., x, 7.

1. uitam scripturus uiri sanctimonia eque ac eruditione clarissimi, Petri Rauennatis Ecclesie archiepiscopi, cui cognomen postea, Chrysologi, ex eloquentia fuit; priusquam huiusce rei initium expediam, res ipsa hortari uidetur, pauca de Forocornelio, eius patria, supra repetere, quo dicenda omnia illustria magis, magisque in aperto sint. Ilio igitur a Grecis capto, ferro flammaque euerso, multi nobiles ex Troianis   qui Antenore duce profugi in Italiam uenerunt, cum aliquando peruenissent in Aemiliam, que preclara est eiusdem Italie regio, apud uatrennum amnem, ac secus uiam Flaminiam considentes, ibi loci pulchritudine ac soli  fertilitate capti, oppidum Ilium nuncupatum condidere atque habuere. Sed posteaquam Lucius Sylla e Cornelia gente, maxima omnium que Rome fuerint opulenta atque patricia, oriundus, de Africa atque Asia subactis et domitis triumphauit, deuictoque Mario ad imperii summum peruenit; oppidum huiusmodi   emeritis militibus suis una cum incolis habitandum concessit; ibique forum, ubi ius diceretur nundineque agerentur, instituit. Utque posteri hanc Romanorum coloniam, et a quo institutam scirent, oppidum posthac a proprio sue gentis cognomine Forum Cornelii cunctis nuncupandum prescripsisse ferunt. Hi milites postquam paulatim per connubia nostras sibi miscuere gentes, Forocornelium  edificiis ac populi multitudine ita celebre reddiderunt, ut breui in amplam atque munitissimam coaluerit urbem, que non solum Octauiani Cesaris firmos exercitus capere ac retinere potis esset  , uerum etiam post aliqua secula Athaulpho maximo Gothorum regi, ex ceIeberrima Balthorum gente orto,  sic probaretur, ut nuptias cum Galla Placidia, patre ac fratribus Augustis clarissima, summo apparatu ibidem concelebrare, et ultra annum cum proceribus, et maximo exercitu considere ex cunctis hanc unam deligeret.

2. Hec initio, sicuti finitime gentilium ciuitates cum semper idola coluissent, tandem Euangelicam fidem a diuo  Apollinare primo Rauennatum antistite per uniuersam Aemiliam predicatam suscepisse,  et paucis post annis episcopo donatam fuisse, traditum est. uerum labentibus annis, cum sepius fuerit hostilia passa, et a barbaris nationibus, que diis gentium litabant, promiscue cum nostris habitata, dum alius alio more uiueret, et uires preualerent gentilium, facile et animarum pastore caruisse, et Christi nomen diuturnitate temporis apud nostrates pene oblitteratum remansisse, maiorum semper fuit grauis opinio. Ceterum Deus omnipotens ubi Forocorneliensium misertus, Cassianum, uirum doctrina et sanctitate illustrem,  qui Sabione in Germania episcopus erat, tamquam nouum apostolum e partibus illis ad urbem nostram transmisit, qui docendo et predicando incolas in fide Christiana diu  instruxit, ac proprio demum corroborauit martyrio  , uniuersi Cornelienses Euangelicam fidem toto animo suscepere; et ut perennem haberent, a beatissimo Christi uicario in terris firmissimo animarum pastore sunt fulti.

3. Atque inter alios presules, quorum memoria temporum iniuriis apud nos delata non fuit, eminens erat Cornelius natione Romanus,  uite sanctitate conspicuus, cunctisque uirtutum titulis ubique fulgens. Per cuius tempora, antequam B. Ioannes Chrysostomus Byzantii episcopus migrauit ad Deum, a uirgineo partu quadringentesimo sexto, ex honesta et Christiani nominis religiosa Forocorneliensium familia natus est infans,  cui parentes in sacro regenerationis lauacro ob honorem principis apostolorum Petri nomen imponi iusserunt, quasi iam futura  pueri merita prenoscentes, diuino iudicio cunctis predicerent, Petrum uocari in eo nedum nominis appellationem fore, sed et prerogatiuam uirtutis.

4. Hic igitur puer pulcher aspectu et delectabilis forma cum  mirificam uirtutis indolem pre se ferre uideretur; ut primum per ipsius etatem licuit, opera genitorum schole ascribitur, ubi in primis litterarum rudimentis Christianisque moribus ac diuino timore ita sane proficiebat, ut cetaneos longe superaret, et uirilem in puerili corpore animum gerens leuia quecumque ac infirma aspernaretur; quare uel ipsa relaxationis tempora ad sancti Cassiani martyris ac patroni aram  humili ad Deum oratione frequentissime transigebat; seque ipsius B. Cassiani  uernulam insigni quadam dilectione et esse, et ab aliis libere uocari piissime gloriabatur.

5. Quod cum crebro uenerabili pastori sancto Cornelio admirabundo conspicere contigisset, ex presentibus futura prenoscens B. antistes, humilem scilicet adolescentem magnum in Ecclesia Dei aliquando futurum, si magis studiose institutus diuino cultui consecraretur, illum tandem hoc ipsum peroptantem suorum Ecclesie familiarium numero ascripsit,  exindeque humanas et diuinas litteras ipsum adeo scite perdocuit, ut, qua erat ingenii docilitate et lingue celeritate, celeriter omni preclaro eruditionis genere imbutus sit, ac eam uite sanctimoniam adeptus, ut a prudentissimo episcopo sacro etiam leuitarum ordine rite initiatus, et Corneliensis  Ecclesie, quasi Stephanus alter Ierosolymitane, seu Laurentius Romane Ecclesie primarius diaconus fuerit constitutus.

 6. Erat tunc temporis diaconorum munus mensis ministrare, hoc est  sacerdoti sacra facienti astare: eo impedimentis detento sanctorum Patrum homilias populo recitare: Ecclesiarum bona  penes ipsos conseruata in pauperes erogare: ac quibuscumque perlustratis, omnia que opus essent, episcopo referre, ut stantes confirmaret, sustineret collabentes, lapsos erigeret. Quod munus non nisi probitate  et doctrina pollentes obibant, qui episcoporum quasi oculi  ac tabellarii, imo uerius angeli  et prophete uocitabantur.

7. Petrus itaque in hoc leuitarum numero constitutus, ut erat idea uirtutum, et summus theologus, ita prudentia, castimonia, et insigni erga Deum et proximum caritate eminens, se uerum sectatorem,  quinimmo filium ne in minimo quidem a sacro preceptore degenerem ciuibus iuxta et exteris demonstrabat.  uerumtamen quin preclarum hoc lumen uirtutum non patrie tantum urbi, sed uniuerso orbi ut pelluceret, diuinitus statutum erat, quod tunc temporis quasi sub modio absconditum existimabatur, inde ex obscura latebra in eminens ecclesiastice dignitatis fastigium attolli debebat, uelut iubar Ecclesie in domo Dei effulgens, ut sua claritate errorum caliginem longe lateque profligaret: efferatorum hominum uitia, que tempora illa tristia miseraque reddiderant, e medio tolleret ac deleret.

8. Accidit propterea, ut, elato ad Creatorem Ioanne huius nominis primo, quem greca uoce appellabant,  et uigesimo eorum qui Rauennatis  Ecclesie gubernacula tenuerant, uite sanctimonia claro, prouinciales episcopi pro consueta temporum illorum metropolitani antistitis electione Rauennam diuerterent, quos inter affuerit et sanctus Cornelius cum suo diacono Petro, ubi post uarias frequentesque populi ac cleri in comitiis dissensiones, unus tandem ex Rauennatibus deligitur, qui properanter ad Urbem cum legatis Rauennatibus, et sancto Cornelio episcopo, diuino afflatu comitem itineris S. leuitam Petrum ducente, ad canonicam summi pontificis confirmationem obtinendam contendit.

9. Clauum ecclesiastice nauis tenebat tunc sanctus Sixtus huius nominis III, cui per quietem apostolus Petrus et martyr Apollinaris medium inter sese uenerabilem adolescentem habentes oblati sunt,  quem  ut in archiepiscopum Rauennatem, quocumque postposito, crearet, pontifici edixerunt. Sixtus diuina reuelatione commonefactus cum postera die Rauennates  pro confirmatione pontificiam aulam ingressos sibi astare uideret, reiecto primum ab eis electo, inde ad se omnes qui illic essent accedere iussit, Ceterum cum inter Rauennates premonstratam Iuuenis speciem animo alte impressam nondum esset conspicatus, Cornelio episcopo iussit, uti et suos in conspectum proferret; quod ubi factum est, uix dum pontifex max. uenerabilem Petrum Cornelii diaconum intuitus est, eum ipsum esse qui celitus sibi demonstratus fuerat, agnouit. et leto animo cunctis audientibus dixit: Hunc quidem diuina prouidentia electum Rauennatensi Ecclesie archiepiscopum preficimus, non alium.

10. Ceterum pontificis inopinata sententia non leuiter et animos Rauennatum perculit, quod ciue  ipsorum reiecto contra auitum morem exterus eligeretur, et mentem Petri graui pondere concussit, uisceraque turbauit, quod onus angelicis humeris formidandum exemplo summa auctoritate sibi imponi conspiceret. Quare ab Rauennatum querelis mutuata excusationis opportunitate, cum alioquin ex reuerentia et humilitate sibi ius magne contradictionis non esset, ad pedes pontificis max. prouolutus supplex precabatur, maximum huiusmodi munus, ualde a sua mente et conditione alienum ut auerteret.

11. Quapropter beatiss. Sixtus ad pacandos Rauennatum animos, et uires humilis Petri subleuandas, rem omnem celitus premonstratam satis luculenter aperit, ualidisque rationibus utrisque suadet, diuine ut acquiescant uoluntati: tantumque pontificis uel  auctoritas, uel sacra eloquentia potuit, ut Petrus licet inuitus et tremefactus pontificium Rauennatis Ecclesie munus diuine uoluntatis significatione et apostolica institutione delatum ulterius respuere non sit ausus; itaque imposito oneri humeros submittens, ne munus a Deo assignatum refugisse diceretur, mox se totum diuine uoluntati addictum consecrauit. Rauennates uero Petrum, licet a Columba, ut alii multi precedentes antistites  haud premonstratum, celitus tamen miro modo indicatum, et eorum Ecclesie opere tot Dei electorum prepositum nouum antistitem uenerabundi susceperunt, et consalutatum summo in honore quasi angelum Dei iugiter habuerunt.

12. Petrus itaque archiepiscopus uigesimus primus  Rauennatis Ecclesie designatus anno a Dominica Natiuitate trigesimo tertio supra quadringentesimum,  postquam sacerdos ordinatus limina apostolorum ueteri ritu inuisit, et reliqua Urbis loca summa religione referta pie demisseque perlustrauit,  Altissimum sanctis intercedentibus exorans, ut quemadmodum Moisi olim fecit, ita sibi nunc uires ad tanti muneris onus apte sustinendum impertiri dignaretur; tandem cum sancto Cornelio, et Rauennatibus Rauennam  profecturus iter arripiens, ubi ad Forum Cornelii peruenit, singulari deuotione diui Cassiani martyris dilectum templum ingressus, fusis lacrymis ac humili oratione sanctum patronum iteratis uicibus precatus est, ut in tanta necessitate sese deserere nollet, quinimmo per diuinam illuminationem fauere, quatenus suscepto pontificatus muneri digne ualeret inseruire per Deum. Moxque re familiari sancte disposita Rauennam a prefatis deductus est, ubi a ualentiniano Cesare et Galla Placidia eius matre, Augustis  primum, inde ab Rauennatibus omnibus summo desiderio ac letitia exceptus fuit, quibus id unum ab eis petere se dixit, ut quoniam tantum oneris pro salute ipsorum subire non renuit, studerent et ipsi monitis suis obtemperare, diuinisque preceptis  non obsistere.

13. Demum proximo die dominico, presentibus Christianis principibus, et populo uniuerso incredibili apparatu et exsultatione inenarrabili summo in templo a sancto Cornelio, ut credimus, et aliis cepiscopis uetusto more  archiepiscopus consecratus est Rauennatis Ecclesie post Romanam secundo loco tunc in Italia  habite, quod ipse Petrus aureo sermone mox habito in quadam parte testatur dicens: Hodie Ecclesie Rauennati pro patre natus est filius, qui eam non pondere inclinet, non auctoritate deterreat, non commotione sollicitet, non asperitate conturbet; sed fideli sustentet obsequio; cura peruigili faciat persecuram; familiam blanda institutione componat; hospitibus occurrat; parentibus seruiat; regibus  obtemperet; potestatibus collaboret; Dei senibus reuerentiam, pueris gratiam, fratribus amorem, paruulis impendat affectum, liberam per Christum cunctis exhibeat seruitutem. Que omnia, hisque maiora exacte, ut pollicitus est, ab eodem obseruata fuisse rerum quam optime probauit euentus.

14. Siquidem, ut salutari remedio paulo ante in Liguria Mediolanensis Ecclesie languoribus subuenerat melliflua diui Ambrosii eloquentia et Hipponensis Ecclesie necessitatibus in Africa doctissimum sancti Augustini eloquium; sic ut Rauennatis Ecclesie primogenite Romane in Aemilia, ubi tunc proprie Occidentalis imperii sedes Augusta fulgebat, egritudo preclare repelleretur, donauit Omnipotens auream beato Chrysologo nostro eloquentiam, et summum  magisterium, ut principes et populum ipsius imperii sibi celitus concreditum, que salutis essent, lingua manibusque perdocere ualeret. Quare Petrus antistes immobile salutis fundamentum, intrepidus ad pericula, et ad laborem indefessus, qui unam commissi gregis salutem sibi propositam habebat, nec uerbo, nec opere pastorali munere fugandis uitiis, uirtutibusque inserendis, uel ad horam defuisse uisus est.

15. Quod presertim clare enituit, dum kalendis  Ianuariis homines non tantum paganica superstitione obuolutos, sed etiam Christianos ipsos paganis adherentes uidit, qui gentilitio more sese idolorum simulacra effingebant  et per Augustam urbem uitia et crimina, que olim ipsos commisisse ferunt, representantes, cunctis feda specula prebebant, seseque et proximos misera peccatorum mancipia reddentes, hec uota esse iocorum, nouitatis letitiam, anni principium predicare non uerebantur. Quod B. Petrus pro munere pastorali ferre non ualens uirtute plusquam humana in concionem ascendit, et diaboli portenta cum primum damnare cepisset, plebemque auersam et infensam mira dexteritate placare, adeo sacrilegium illud fugiendum acerrima suasione demonstrauit, ut post allatis excusationibus populus resipuerit, et a talibus de cetero libentes  propter Deum abstinere non recusauerit.

16. Nouitates preterea circa quadragesimale ieiunium contra diuinum mandatum superstitiose quidem  inductas, quod ex hebdomadibus in sacra inedia alie essent immoderate rigide, alie nimium remisse, et separatim callida a frigidis, separatim salita ab insipidis propriis usibus ieiunantes deputarent, et totum uite negligerent conditorem, cohibuit et aboleuit, utque ieiunium equale, sicut traditum est a Deo et ab Ecclesia, seruaretur ad corporis et anime disciplinam, indixit et obtinuit.

17. Morem ea tempestate apud plerosque introductum maxime perniciosum,  Deo odibilem, ac minime ferendum, ut, qui catechumeni essent, sacrum regenerationis lauacrum ad longum tempus,  declinantemque uitam differre consuescerent, interimque spe uenie peccata peccatis cumularent, sepius summa animi pietate uitari monuit, et Christi fideles per Deum obtestatus est, ut Christo ipsi baptizandos afferrent, et eos quos sponte accedere aut necessitas uetaret, uel etas impediret, retardaret ignorantia, tenerent uitia, spectatio deciperet, aut falleret confusione paupertas, attraherent, et opportuno tempore sabbati sancti, et Pasche, quando diuinum hoc episcoporum manibus conferebatur sacramentum, diligenter inuitando adducerent, ut, quoniam de uita semper sunt homines incerti, agendum curaret dicebat, ne serui, ne filii, ne coniuges, ne parentes nondum baptizati preuenti morte, et presenti uita carerent, et ad futuram haud peruenire  possent; sed potius in uinea Domini sedulo laborantes et uite mercedem, et summam glorie coronam percipere mererentur. Qua uero doctrina et caritate Petrus noster, qui sapientie ornamentis non minus quam pontificio fulgebat, perditos ac deprauatos procerum,  heroum, et aulicorum mores corripuerit, nemo bene nouit, nisi qui attentissime aureas illius conciones meditatus.


18. Sed adhuc in paucis moramur; maiora sunt que noster antistes per ea tempora gessit, cum mare seculi, ut ipsemet inquit,  erat tumens pompa, elatum uortice, undosum sectis, inscitia fluctuans, clamosum litibus, furens ira, seuum perfidia, peccatis naufragum, impietate demersum; unde Dominica nauis extrinsecus ab undis gentium, intrinsecus a tumidis hereticorum fluctibus iugiter quatiebatur.  At Petrus nauigationis peritus clauum secundum tenens, multo acrius uigilare ad salutem quam tota inferni caterua ad animarum perniciem conspiciebatur. Propterea nauem, ne seuientibus procellis mergeretur, tutans, meruit, et naute Christi, et apostolici piscatoris priuilegium, quemadmodum infans sortitus fuerat et uocabulum; cumque turbas errorum fluctibus mersas ad semet hamo sanctitatis  suauiter traheret, doctrine sue retibus Christianam concludebat ad fidem hominum multitudinem copiosam.

19. Etenim placuit Deo, ut innumeros tum ex ipsis Rauennatibus, tum ex diuersis Italie urbibus, multoque magis ex barbaris nationibus orbe iam fere toto diffusis qua ui, qua sponte Rauenne habitantibus, seu ad ualentianium III, tunc Occidentis imperat. Aug. confugientibus, aut bello captis ibidem seruientibus, uel alio quouis titulo apud Rauennates diuersantibus, Petrus custos fidei ex barbarico ceno et paganica infidelitate ad fidem et uitam christianam euangelica doctrina euocatos sacri unda baptismatis expurgaret. Quod tanta animi propensione peragebat,  ut mancipiis et simplicitate pueris, non quadrare,  sed liquare sermones, et teneris faucibus in modum lactis infundere uideretur: seque totum imbuendis paruulorum mentibus imbecillem occupari, uenia interim a prudentibus impetrata, profiteretur.

20. Quare ex ipsa Christi doctrina, et Dominica oratione quid credere ac sperare catechumenos, qualiterque uiuere deberent, et per fidem gratie, que per dilectionem operatur, ad uitam perpetem assumi posse arbitrarentur, tanta diuini Spiritus et eloquentie ubertate ianitor hic celi perdocebat, ut cum illum alto silentio audissent, uel ante absolutum catechismum  baptismate expiari postularent; et iure optimo, ac celeri etiam per aliquot dies ab ipso in quadragesimali abstinentia ob id predicationis munere  dimisso, et maximis laboribus grauato consequerentur. Quare uitam, salutem, ac gloriam suam nuncupabat eos, quos haud patiebatur nescire, quod Deus sibi donauerat scire  . Etenim que a Deo acceperat, libere in Dei gratiam erogabat, ut homines captiuos mortis, mancipia demonum, idolorum uernulas, criminibus compeditos lumine ueritatis illustraret, et a malis dominis liberatos, sacraque unda ablutos,  et ad obsequium Altissimi reuocatos, Christo Reg. seculorum lucraretur.

21. Eximii decor ingenii tantus in hoc sacro presule fuit, et rara eloquentia ipsius ingenii lumen, summaque rerum omnium sapientia, ut homines quoscumque mente acerrimos et eruditione prestantiores, siue gentiles, siue hebreos, aut Christi fideles, qui ex cunctis orbis terrarum partibus tunc ad Augustam urbem Rauennam conuenissent, et de diuinis Scripturis subtilissime aliquando disputassent, eruditissima interpretatione conuinceret, ac Spiritu eodem quo beatissimi olim in primitiua Ecclesia apostoli, ad Christi fidem, et morum conuersionem, ni extrema tenerentur peruicacia, doctos quoscumque captiuato eorum intellectu, attraheret, ut uere dixerit S. Adelphus   Chrysologum nostrum beatissimum, et apostolicum aucupem esse, qui iuuenum ingenia per era subtilium speculationum uolantia suaui sue eloquentie calamo ad se alliceret, et solide ueritati tamquam uisco inherescere propria doctrina compelleret.

22. Agri Domini Sabaoth cultor maxime strenuus cum esset noster antistes, in eo aliquando reperiit parabolicam ficum, hoc est homines sue solertie commissos, qui nullum fructum ferrent; at ipse artis peritus circa arborem fodere, et omnem operam adhibere, ut fructum daret, semper in uotis habuit; et si quem non illico ad bonam frugem reuocare ualebat, Dominum interim rogare, ut alterum etiam annum patienter exspectaret; nec arborem exscindi, et operam suam perdere permitteret, sepissime obtestabatur.  Dominum non ad iustitie seueritatem, sed magis ad benignitatem et patientiam prouocando, et infrugifere arboris culpam in se potius quam in ipsam coniiciendo, imposterum se diligentius culturum pollicebatur: et irriguos lacrymarum fluctus ex intimo cordis affectu per luminum canales  identidem profundens, et ficus sordes abstergere, et radicibus fructuum ubertatem celitus impetrare uehementius elaborabat.

23. uerumtamen quoniam in agro Domini non tantum uigebat arbor que nullum omnino fructum preberet; sed etiam  que lethali umbra ceteras inficeret, et noxiis radicibus noxia ipsis germinaret pullulamenta; ita ut ex his infelicissime tot surgerent in agro Domini perniciose  hereses, quot ipsa diuine legis dogmata profiteretur,  Petrus noster, qui petra fundamentalis catholice Ecclesie, et fidei non tam propagator quam uerus propugnator a Deo datus erat, perpetuus hereticorum gladius, quo tales e medio tolleret, numquam non fuit. Unde Arianos, Manicheos, Nouatianos,  Pelagianos, Donatistas, Nestorianos, aliosque Tartari non tam arbores quam ministros, catholice fidei maxime infensos, uerbo scriptoque quasi falce ad radicem posito assidue percussos,  perfidos, ac deliros esse manifesta Scripture luce demonstrabat: ueramque orthodoxam fidem ac religionem strenue tutans, miserrimam illorum perditionem qui male de Deo, et preter unanimem sensum catholice Ecclesie sentirent, aperte predicabat, et celesti eruditione lingua calamoque sepissime persuadere  nitebatur.

24. Non tamen passus est Dominus Petrum Chrysologum ab insidiis hereticorum immunem, quo magis in conspectu hominum firma eius fides appareret. Cum enim Eutyches abbas Byzantinus  iam senecta grauis in cathedra pestilentie sedens, mellito sermone  sub specie fidei scindere et distrahere fidei niteretur unitatem; Nestorio docenti in Christo duas esse personas ut firmiter aduersari uideretur, asserere non erubuit in uerbi diuini facta Incarnatione diuinam naturam cum humana in idem recidisse, ac si alteri altera esset commiscibilis, et ex utraque commixta tertia composita, seu uerius confusa consurgeret, ad quod impiissimum dogma factiosorum ope seculares non paucos attraxerat, et ecclesiasticos proceres. Quare Flauianus Byzantii episcopus uirus doctrine lethalis perimere conatus synodo coacta  heresim cum suo auctore damnauit, simulque gesta ad beatissimum Leonem primum sum. pontif. per certos nuntios transmitti curauit;  qui pontifex auream quamdam ingenii et eloquentie ubertatem Petri Rauenn.  archiepiscopi pernoscens, et de ueritate fidei ab hereticis in controuersiam uocate illam ex more, institutoque maiorum consulens, tandem magni Petri doctrina  et litteris magnus Leo adiutus, encyclicam epistolam a Chrysologo, ut ego ex multis probabiliter existimo, dictatam, suo tamen nomine conscriptam, heresim Eutychetis doctrinis rationibusque apertissime conuincentem, et plenissimam fidei catholice rationem continentem  Flauiano episcopo dedit, omnibus tamen communem qua quidem postmodum in Chalcedonensi concilio sexcentorum trigenta Patrum approbata, tandem Gelasius papa anathema esse qui ad unum iota illam non reciperet, declarauit. Quam sum. pontif. epistolam egre ferens perditissimus Eutyches, aliam fraudem aggressus litteris suis ad Occidentales, qui magni nominis erant,  episcopos aduersus Flauianum conscriptis, eosdem in illum concitare conabatur ut sensim in suam heresim induceret: inter quos precipuus fuit Petrus noster, cuius studium sancto Leoni prestitum haud hereticus compertum habebat: sed fidelis antistes  nedum  Eutycheti auscultauit, uerum etiam auream proprio nomine rescribens epistolam mira caritate ad obediendum sum. pont. litteris hortatus est,  et ut a sua ceca et temeraria disputatione et contradictione resipisceret adeo angelice suasit, ut, ni diabolica pertinacia senex delirus imbutus esset, facili negotio corrigi et ad catholicam fidem reduci potuerit.

25. In tanta rerum ac temporum perturbat one principes ac populos Christianos concionibus instruebat assiduis,  quomodo catholicam fidem tueri ac tenere deberent in summis gentium et hereticorum procellis, in occisione gladii, in corporum et animorum naufragiis, in tyrannicis potestatibus regna inuadentibus, in multiplici animantium pestilentia ubique gentium grassante, in sterilitate terre, ac aliis  Dei plagis; et cum ipso ad Deum accedere, Deo uero confidere, et fortes in fide permanere, et diu noctuque cum lacrymis et penitentia Altissimum pro tranquillitate exorare commonebat: cumque semetipsum pro peccatis populi Hostiam Deo placentem offerret, quo diuinam indignationem auertens peccatoribus ueniam impetraret et gratiam, quis dixerit quam in conspectu celi gratam aromatum fragrantiam redoleret  ?

26. uix dum Rauennati Ecclesie prefectus erat B. antistes, cum ad instituendam uel restituendam in eius clero apostolicam uiuendi rationem animum intendit; et regularibus ministeriis, communique uita in Dei sortem electos instruere ac detinere cogitauit. Propterea iuxta Ursianam edem amplissimum edificium,  quod  Tricollim appellabant, quia esset ad trium collium similitudinem exstructum , pro tuta assiduaque statione sacerdotum, et uniuersi cleri, qui in ipsa metropolitana ede Omnipotenti inseruire deberent, ingenti structura fundauit; idque a successoribus mira edificatione absolutum etiam uetustissima carmina a Rubeo relata testantur his uerbis  :

Hic Petrus iunior Christi precepta secutus
   Ut decuit, sacris moribus exsiliit.
Hic quoque fundauit mirandis molibus arcem.
   Nominis ipse sui hec monumenta dedit.
Huius post obitum Aurelianus gessit honores,
   Post hunc antistes exstitit Ecclesius.
Hinc fuit Ursicinus, sequitur post ordine uictor,
   Temporibus iunior Maximianus adest.
 Quod cum temporum iniuriis huiusmodi edificium modo non exstet, eius tamen uicem reddunt horti qui circa eamdem Ursianam edem conspiciuntur. Hancque monasticam uiuendi normam cum ceteris perscripsisset beatus Petrus, ipse sibi prius strictiorem delegerat; et quamquam erat in uita maxime actiua ob munus antistitis assumptum, nichilominus diuino choro cum sacratis  uiris iugiter intentus aderat, ubi Deum opt. max. nocturnis  uigiliis et horis precabatur; hymnisque ac canticis diuinas concelebrabat laudes; itaque tantam in Deum caritatem in dies fuerat assecutus, ut aliquando sacratissimam Domini passionem populo explanaturus, uerba proferre nequierit pre teneritudine amoris in ipsum Deum, qua lacryme et gemitus ex intimis precordiis erumpentes uerba cohibuere: quapropter ipsemet silentii causam in letitiis paschalibus afferens dixisse fatetur:  Nostra occubuere tunc uiscera; sensus est commortuus; sermo noster suo est consepultus Auctori, ut eius totam suscitaretur ad gloriam; ista exstitit silentii mei causa; ista debiti mei deuota dilatio fuit, cum sermo noster toto affectionis  obsequio ad inferos etiam suum secutus est largitorem.

27. Qualem uero caritatis affectionem in pauperes haberet, facili negotio quisque sibi persuadere poterit, qui miseras illorum temporum historias euoluens, maximam, ne dicam innumerabilem fuisse pauperum et captiuorum multitudinem ex crebris hostium populationibus fere ubique gentium factam agnoscet; quos ut Christiana pietas aleret redimeretque, sepissime concionibus apte  persuasit, et proprio exemplo auditores hortatus est: cum omnia preterquam inopi sue sustentationi et ministrorum necessaria,  dandis eleemosynis, captiuis redimendis, ceterisque misericordie et pietatis operibus prestandis erogare consuesset.

28. Ulteriusque progrediens in uia Domini B. antistes  carnem despiciens, et terram; itaque  frequentibus ieiuniis, nocturnis uigiliis, asperrimo cilicio, flagellis assiduis, et lacrymis uberrime fusis, ita corpus in seruitutem anime redegerat, ut ora pallerent, et macie amplum uiuidumque corpus, iustam non excedens staturam, attenuatum esset. Quare uiuens, ac presens, et fere in principio sui pontificatus a S. Adelpho, qui fuit, ut reor, Metensium episcopus, sanctus ac beatissimus fuit in concione appellatus:  adeoque fama sanctitatis et doctrine Petri Rauennatum archipresulis totum repleuerat orbem, ut ad eum undique ex diuersis regionibus uisendi studio turba conuolaret hominum; quique inuias solitudines, aut cecas eremi latebras incolebant mirabilem Petrum magis ibant spectaturi, quam seculum: qui  cum hoc mundo gloriose luctans aduersus instructas delinquentium turbas aciem quamdam disponebat sanctitatis; quoniam in eo uiro, qui mundo sibique crucifixus erat,  uiuebat, regnabat, et imperabat Christus.

29. uiua Dei templa construens sanctissimus pastor, nec inanimata, ubi Deus. peculiari modo inhabitare  credimus, deserebat; quinimmo Rauenne iuxta memoratam Ursianam edem diuo Andree apostolo  a fundamentis Ecclesiam construxit, ubi ipsius B. Petri imago uisebatur in fornice ipsius templi uermiculato intexto opere, taxilisque depicta, cum piissimo epigrammate ab eo editum ferunt, et quod Petrum nostrum eiusdem basilice fuisse conditorem clare demonstrat, cuius exemplum hoc est  :

Aut lux hic nata est, aut capta hic libera regnat:
Lux est, anteuenit celi decus unde modernum;
Aut priuata diem pepererunt tecta nitentem,
Inclusumque iubar secluso fulget olympo.
Marmora cum radiis uernantia cerne serenis,
Cunctaque sidereo percussa in munice saxa.
Auctoris petio splendescunt munera PETRI
Huic honor, huic merito tribuit sic condere parua,
Ut ualeat spatiis amplum superare coactis.
Nil modicum Christo est, arctas bene possidet edes, 
Cuius in humano consistit pectore templum.
Fundamen PETRUS, PETRUS fundator, et aula,
Quod domus, hoc Dominus, quod factum, factor et idem
Moribus, atque opere Christus possessor habetur,
Qui duo consocians mediator reddit et unum.
Huc ueniens fundat parituros gaudia fletus
Contritam solidans percusso in pectore mentem.
Ne iaceat, se sternat humo, morbosque latentes
Ante pedes medici, cura properante, recludat.
Sepe metus mortis uite fit causa beate.
Neque hoc contentus, aliam basilicam in honorem S. Petri  apostolorum principis, cuius nomen et ipse celitus adeptus  fuerat, inchoauit, quam morte preuentus absoluere nequiuit; in edificationeque templi sancte Crucis, et sacelli sanctorum Nazarii et Celsi, ubi Placidia imperatrix Augusta sepulcrum sibi delegerat, plurimum laboris et industrie  adhibuit.

30. Et quoniam memorata Placidia ex uoto quod in maxima maris tempestate emiserat, augustissimum D. Ioanni euangeliste templum Rauenne construxerat, et anxio sollicitoque nimis erat animo, quod dedicationem eiusdem iuxta ritum tunc temporis in Ecclesia catholica obseruatum a sacro antistite nostro consequi nequiuerat, eo quod nichil reliquiarum tanti uiri Dei esset, quo posset dedicatio canonice concelebrari,  diuum Barbatianum presbyterum, sibi pro capellano inseruientem, miraculis in uita clarum consulere decreuit, quanam ratione huic rei succurri posse suaderet: extemploque uiro Dei fuisse consilium tradunt, ut una sacras in ipsa ede agerent excubias, Deumque in hac re sibi  fore propitium ex animo orarent; cumque tertia uigiliarum nocte ambo ante Altissimum in templo astarent, ecce Barbatianus uirum conspexit uenerabilem pontificiis amictum, ambulantem, ac thure basilicam sufficientem. Quem B. Ioannem  euangelistam ratus, mox Placidiam somno oppressam monuit ut et ipsa conspiceret; que illico surgens, ubi sacros euangeliste pergit, et molitur amplecti ac deosculari pedes, simulacrum e conspectu delabitur, et in manibus Auguste sandalium pedis ab eodem euangelista dimittitur, quod letabunda recipiens pie, sancteque deosculans, ualentiniano Cesari filio ac uniuerso populo mira exsultatione commonstrauit, et ita solemni ritu ac celeri pompa dedicationem templi cum celesti reliquia consequi merita est; hancque edem cum regio cultu sacris imaginibus Augusta ipsa ornari curasset; effigiem D. Petri nostri easdem quoque apponi uoluit, in forma sancti episcopi sacrum facientis, et stupentis ob celitis presentiam,  qui preces de ore ipsius suscipere conspiciebatur.

31. Sic eodem ritu B. antistes edem S. Ioannis Baptiste  reddidit sacram, ubi prefatus Barbatianus uerus Dei famulus morabatur, cuius obitum ex leui quidem, sed pertinaci infirmitate diuino, ut par est credere, afflatu Petrus prenoscens, Placidiam tunc temporis Arimini commorantem admonuit; que e uestigio Rauennam aduolans, Barbatianum antequam animam exhalaret inuisit; atque illius cadauer ablutum, unguentisque pretiosis linitum Chrysologus ipse in ede predicta sepeliuit.

32. Sicuti etiam sancti Germani Antisiodorensis episcopi  Britannie apostoli nuncupati, qui Rauenne ad Creatorem euocatus fuit anno Christi 435. Corpus unguentis arabica suauitate conditis oblitum  ligneo loculo commisit, quo posset in Galliam exportari, ut ipse moribundus poposcerat: cuius cucullum cum interiori cilicio Petrus ipse sibi in hereditatem uindicauit, et Antonius alter Pauli eremitarum principis heres, annos et ipse quindecim superuiuens, in summa ueneratione habuit.

33. Et quoniam non tantum in propriam, quam in aliorum ecclesias erant admodum impensa B. Chrysologi studia, propterea sanctum Proiectum  Forocornelianum episcopum, S. Cornelii Romani in Corneliensi Ecclesia successorem consecrauit. Et  Marcellinum olim piscatorem piscium uicohauentine Ecclesie antistitem pari consecratione ordinauit anno Domini circiter 449, quem appendix ad Usuardi  Martyrologium catalogo sanctorum ascriptum affirmat.

34. Ne uero quid officii, quod a se proficisci posse arbitraretur erga populum Rauennatem sibi celitus concreditum, pretermitteret, in classe oppido Rauenne contermino aquis potabilibus experte cisternam,  quam alii fontem appellant, mire magnitudinis totius populi usibus duplici alto muro construxit et habuit.

35. Nec in tanta rerum sollicitudine, uel temporum uarietate diuini uerbi predicationem  uel e gradu, siue suggesto, uel e sede sacerdotali, seu sacra exedra dominicis presertim, et aliis festis diebus omisit.  uerum manifesta luce sacrorum uoluminum mysticas reserans questiones, et precepta iustitie ferebat in populos, et que diuine uirtutis erant pro captu auditorum aurea predicationis sue eloquentia atque uite sanctimonia docere non desistebat; Deumque obtestabatur et exorabat  ut totam doctrine plenitudinem in auditorum mentis infundere dignaretur arcanum: adeoque uehemens  erat illius interdum concionis ardor, ut raptus diuino quodam furore uideretur,  ex quo omnium ora animosque ad se conuertebat, uerbaque illius sic populos letificabant, ut uel in estu magno sese comprimerent audientes  : sicque amabilis erat, ut uoce semel in concione amissa,  ab omnibus commiserantibus et collacrymantibus effusa oratione Deo fuerit commendatus.

36. uigebat adhuc ea tempestate inter Italos Latini sermonis communis et uulgata prolatio: attamen cum a diebus Ciceronis iugiter ad interitum declinasset Romana facundia, temporibus Chrysologi pre confusione et commixtione Barbarorum cum Italis gentibus adeo constrata iacebat, ut pene mortua diceretur. Nihilominus ne ab Ecclesia Dei penitus exsul  Romana eloquentia foret, celitus concessum, ut inter sacratos uiros sepe floreret, sicuti et id antistiti nostro ad fructum animarum singulari quodam priuilegio donatum conspicimus; dum ex eleganti atque diserta latini eloquii, interdumque Greci, sermonis prolatione, ex acumine et grauitate ingenii, et omnium scientiarum copia eximium Chrysologi cognomen adeptum experimur. Plurimi namque ex Grecis, aliquorum sensu, qui paucis ante annis suo Ioanni cognomen Chrysostomi indiderant ob Attice eloquentie facundiam, Byzantio Rauennam ad Cesarem profecti, eiusdemque Cesaris Aulici maiori ex parte natione Greci, Petri concionantis aureum orationis flumen audientes, simulque in eo ingenii permaturi, et sincere doctrine limpidissimam ubertatem  et suauitatem admirati, aureum sermocinatorem, seu aureum Petri Rauennatis archiepiscopi esse sermonem propria lingua conclamare uolentes Chrysologum uocitabant: quod nomen exinde perpetua  possessione apud quoscumque singulariter retinere  meruit; quod sermones illius, quos ore protulit, aurei etiam in libro exarati, ueluti ex auro purissimo conflati, ac neruosius conscripti a doctis ubique gentium predicentur. Tametsi Chrysologus ipse humilitatis ergo se pauperem spiritu  , exiguum ingenii, et eloquii mediocrem fatebatur; et quam diuine Scripture intelligentiam haberet,  sibi a Deo optimo maximo ad salutem animarum emanatam profitebatur, ut plurimis concionibus id ab eo testatum fuisse perlegimus. Tantusque erat in hoc uiro Dei omnis humane glorie contemptus, ut uel maiorum gentilitia dimittens, se tantummodo Petrum episcopum Rauennatem appellaret atque subscriberet. Genitorumque nomine obliterato   filium euangelicum sancti Cornelii episcopi Forocorneliani, a quo fuerat, ut supra memorauimus, sacris oblatus altaribus, se nuncupari magnopere letaretur. Erat denique uir iste Dei ea sanctimonia atque doctrina preditus, ut ni temporum iniuriis ac bellorum incendiis, ea que scripsit ac gessit nobis miserrime sublata fuissent, in utroque homine miraculum magnum exstitisse cunctis perspicue pateret. Sed quis scit an Omnipotens summe sapientie consilio hec paucula tantum sciri permiserit, quo ex his longe maiora cuique pro studio speculari daretur, et ita Deum ipsum in sanctis colere, atque laudare?

37. Petrus igitur Chrysologus Rauennatis Ecclesie prefulgidum decus, in uita miraculis et sanctitate  clarissimus  maxime eruditionis et eloquentie theologus, nec non sacre Scripture sincerissimus interpres, Magnus ab Emin. Baronio in Annal. Ecclesiasticis appellatus, post multos pro Ecclesia Dei ingenti animarum fructu exantlatos labores, omnibusque officii sui partibus, ac pontificio munere annis duodeuiginti sanctissime perfunctus, meritis cumulatus, et Spiritu sancto plenus, diem reposite sibi corone diuina significatione prenoscens, spiritum redditurus ibi ubi ab Altissimo per creationem ipsum receperat, et renouationem  et Corneliensem Ecclesiam  sacris reliquiis, et sui depositione corporis decoraturus, gradu concito natale solum repetiit. Cumque a beato antistite Proiecto sacratisque uiris, ac ciuibus uniuersis letissime  obuiam egressis summo honore in patriam grate admodum pieque fuisset exceptus; postera die hora legitima in D. Cassiani ad aram ipsius B. martyris sacrosanctum Misse sacrificium pro uiuis atque  defunctis Deo sanctissime obtulit.  Tum astantes, qui frequentissimi conuenerant, allocutus de imminente sui obitus hora commonefacere placuit. Tumulumque sibi iuxta aram S. Cassiani eligens, sacram infulam auro gemmisque pretiosissimis distinctam, craterem aureum, et patinam argenteam mysticis figuris et characteribus exsculptam, quibus in sacro fuerat usus, are B. Cassiani hereditario sue euangelice paupertatis iure reliquit.  Rauennates uero, qui illum secuti fuerant ut in deligendo optimo pastore inuigilarent; ciues autem suos D. Cassianum summis honoribus ut prosequerentur, cunctumque populum, ut fidem Catholicam aduersus quascumque Tartari insurrecturas legiones retineret, nec ullo tempore a diuinis mandatis abscederet,  pacem ueram diligeret, pastores coleret, uerba Dei de ore ipsorum libenter audiret, et monita salutis quecumque strenue custodiret,  diuina propemodum facundia et intimis precordiis hortatus est.

38. Ceterum cunctis uel ad prima collacrymantibus quis plene commemorare ualeat, quam paterne omnes in Domino fuerit consolatus? quam sanctis monitis et diuinis colloquiis animorum merores subleuare tentauerit? Tandem pontificio ritu benedictione omnipotentis Dei super illos et eorum filios in generatione et progenie per euum, celitus exorata, et signo sancte crucis super cunctos effusa, mox ad B. Cassiani aram conuersus est, demptamque suo capiti mitram ad pedes Agni Dei pro nobis in  ara crucis oblati super altare deponens, Deum et sanctum patronum genibus flexis deuotissime precatus est, ut migrantem animam suam in celum reciperent, hasque pre ceteris ferunt obtulisse preces:  Deprecor te, beate Cassiane martyr, intercede pro me; tue domus quasi uernaculus fui a Cornelio huius sedis antistite in hoc ipso templo nutritus: iterum ad te reuersus animam nunc omnipotenti Deo reddo, corpus autem meum tibi commendo. Dumque prolixius hec et similia oraret, hominem exutus, tranquilla et serena fronte spiritum Deo reddidit, infulas eternas hic a se paratas in gloria recepturus quarto nonas Decembris, sedente Leone primo pontif. max  et ualentiniano III in Occidente, ac Theodosio Iuniore in Oriente imperatoribus Augustis,  anno uero Domini quadringentesimo quinquagesimo, etatis sue circiter 44, et sacrum illius corpus incredibili omnium dolore, ac pietate maxima a S. Proiecto ipsius Foro Cornelii episcopo, ut aiunt, et cepiscopis prouincialibus de more, atque sancto  Donato Corneliensi diacono primario, prope corpus et aram sancti Cassiani iuxta electionem eius, uenerabili sepulcro sequenti die post sedem ipsius ecclesie conditum fuit; cui omnium consensu inter diuos relato anniuersarii honores in testimonium uite pie sancteque transacte eadem depositionis die fuere decreti; et post quinquennium, exstincto iam Dei gratia Athilamo furore, qui diu uastauerat Italiam, tumulus sumptuose magis eodem in loco fuit condecoratus.

59. Mirabilis sane uirtus argentee patine calici ab eodem relicte, cum aqua per eam demissa, et pie a fidelibus degustata sepissime rabidi canis morsum sanare,  et febres pestilentes tollere expertum sit; ad que mala nullum naturale remedium sufficere  constat,  quo fit ut multi canino rabidoque morsu lesi undique ad tumulum B. Petri Chrysologi ossa eius uenerabundi, aquam potaturi et asportaturi conueniant. Ubi ex tot tantisque huius sancti uiri externis reliquiis paterno affectu traditis, hec sola patina inter alias pretiosiores memorate reliquias uenerabiliter asseruatur, cum cetera ab eo donata aut bellorum incendiis perierint, uel fuerint hostili populatione direpta.

40. uerum mirabiliora profecto illius scripturarum monimenta relicta, in quibus uere acumen ingenii, doctrine sanctitatem, uerborum atque sententiarum grauitatem et sinceritatem, structureque elegantiam, ac pene diuinam dicendi uim non iam Greci solum, sed docti omnes admirantur et obstupescunt;  et  sicuti aurum omni metallorum genere pretiosius ac iucundius esse solet,  sic Chrysologi scripta in paucis quamplurima eruditissime atque elegantissime complectentia omnium grauissima et iucundissima existere fatentur: idque maiori admiratione, quod non ex omnibus que scripsit, et quemadmodum scripsit ,  sed ex paucis fragmentis homiliarum, que temporum iniuriis, seu bellorum incendiis ac populationibus, tamquam ex busto perpauce reliquie superfuerunt, in multisque alterate, mutile, et contaminate Petrum Chrysologum in suis lucubrationibus que exstant, diuinarum humanarumque scientiarum bibliothecam, cherubicum sacre Scripture  interpretem, et absolutum, neruosum simul, et breuiloquentem oratorem exstitisse predicant. Unde apud catholicos concionatores accuratus sermo non habetur, ubi sepius rutilum Chrysologi eloquium non effulgeat. Quod si uidere omnia ab eo laconice  et perpolite conscripta digni fuissemus, diuinum magis quam humanum habuisse ingenium, summamque illius uim in Dei gloria et salute animarum impendisse nostra omniumque etas hominum aperte cognosceret. Sed Deus mirabilis in sanctis suis fortasse uoluit sic ex ungue cognosci leonem.

41. Nam  periere ab ipso exarata exemplaria, aut Rauenne, aut Foro Cornelii; et utrobique uel Theodorici Ostrogothorum regis Rauennam occupantis perfidia,  qui cum Ariana labe tactus intrinsecus, et obuolutus extrinsecus esset, in catholicos deseuiens eos, et omnia ipsorum templa, omnemque regionem illorum perdere et gladio ac igne consumere minabatur, tandemque Betium et Symmacum, clarissima Italie lumina, quod contra  Arianos essent, interemit; immo Ioannem ipsum huius nominis primum pontificem max. uite sanctimonia clarissimum  carceri Rauenne mancipatum, pedore, situ ac inedia consumptum, uitam ob id terminare cegit; nec non Balthasarem ex familia sancti Petri Chrysologi,  uirum omni sacrarum litterarum eruditione sapientem, quod tantummodo illis temporibus urbem Rauennam inuiserit, pontif. max. in mortis genere consimilem reddidit. Quare non leuis coniectura surgit perfidum regem Chrysologi scripta quecumque omni diligentia conquisisse, et Rauenne, et Foro Cornelii, et apud ipsum Balthasarem, qui probabiliter ea possidere credebatur, et ea omnia una cum actis, et processu sanctitatis, et miraculorum sancti Petri Chrysologi igni et  consumptioni tradidisse; ne quis ipsius doctrina, concionibus, et commentariis contra Arianos, quibus fuerat lingua calamoque omni tempore infensus, uti ualeret; sanctimoniam, auctoritatem et doctrinam eiusdem Herodes alter aduersus suam perfidiam et heresim pertimescens, Diocletianum secutus,  qui omnes Christiane religionis codices iussit comburi, seu Iulianum Apostatam,  qui studia bonarum artium ethnicis Christianisque magistris ademptis Christiane iuuentuti improbe eripere conatus est: cum non sit tyrannis depopulatoribus regionum  seu religionum efficacius machinamentum quam ut libris tamquam firmissimis propugnaculis ipsas exuant. At breui, Deo uindice, impius hic periit, moxque in sui facinoris penam cruciatus gehenne ignis  una cum Herode Ioannis Baptiste necatore merito percepit eternos.

42. Aut pariter Rauenne circa annum Domini septingentesimum,  tempore Damiani, trigesimi noni Rauennatum archiepiscopi, dum absumpta incendio episcopi bibliotheca, scripture omnes illic reposite  ad unam in cineres sunt redacte. Que uero ex omnibus que Chrysologus scripsit remanserunt perpauce homilie, breues quidem numero uerborum, sed graues pondere sententiarum, a B. Felice, quadragesimo Rauen. archiepiscopo, concionatore disertissimo, ex precipuis diuersisque locis ac personis maximo labore et industria hinc inde conquisite, atque diuina uoluntate exemplis quibusdam inuentis, in unum, licet confuse ac indistincte nullo temporis ordine seruato coacte sunt, tamquam post uberem uindemiam perpauci recollecti racemi, circa annum Domini decimum tertium supra septingentesimum. Quamquam, que modo exstant D. Petri homilie, non esse easdem numero, ordine et perfectione, que a B. Felice edite fuerunt  liquido constat; uerum  postmodum currentium negligentia temporum, uel librariorum incuria, seu aliquorum inuidentia quamplurimas ex ipsis esse deperditas; et ex iis que remanserunt partim obscuratas et contaminatas, et partim adeo mutilas atque perplexas,  ut ne uix quidem a doctis intelligi queant. He tamen qualescumque existant, usque eo sapientibus probate sunt, ut unico seculi spatio duodeuiginti uicibus, quod uiderim, typis fuerint demandate.

43. uel forsan antiquius Foro Cornelii circa annum Domini quingentesimum quinquagesimum quartum,  cum Narses eunuchus, Iustiniani Cesaris prefectus, et suo Domino tandem seruus infidelis, ut Ostrogothorum reliquias, que ad Forum Cornelii confugerant, seque ibidem necessariis munierant, radicitus  exstirparet, ipsum Forum, urbem florentissimam et amplissimam, post longam obsidionem adeptum, ac dira populatione direptum temere et crudeliter igni ferroque funditus euertere ausus est; eoque postmodum Cesari indignato Longobardos in Italicum regnum e Pannoniis euocante,  Clephis illorum rex crudelissimus post sexdecim annorum interuallum iuxta ueteris Foro Cornelii relicta uestigia, loco tamen ad multos passus mutato, et satis anguste retento, urbem euersam uatrenum amnem intra se continentem firmissimo ponte super aquas constructo utrinque citissime reedificauit. Cuius castrum ad alteram fluminis ripam a parte austri super adherentem collem ambitu rotundum munitissima ingentique fultum arce,  ut Rauennatibus finitimisque  ciuitatibus quasi perpetuum stimulum opponeret; cum ab eius duritie et firmitate sermone latino Castrum Immolle, hoc est castrum durum et quasi ferreum, arcemque hostibus natura et situ obsistentem, tametsi secus molles aquas exstructam, et ipsis undique uallatam appellare iussisset, breui urbs  ipsa, arcis, Castrique nomen uulgo adepta, et continua possessione roborata nouissime a recentioribus quasi per syncopen, si non corrupto uocabulo, Imola appellari, nec non scriptione notari consueuit. Quamquam D. Cassiano dicatum templum in occidentali parte antique urbis Cornelie constructum, ubi corpus B. Chrysologi quiescebat, an fuerit ab euersione et incendio exemptum, non satis nostro tempore constat. Hoc tamen pro certo scimus, post urbis excidium ibidem oppidum sanctum Cassianum nuncupatum exedificatum fuisse, ubi et cathedralis ecclesia et episcopale pretorium permanserunt,  quoad Aemiliani et Bononienses inuicem sese bello prementes oppidum illud postremo a Bononiensibus incensum funditus euerterunt, prefatamque arcem, seu castellum Immolle a fundamentis in perpetuum sunt  demoliti. Unde postmodum ecclesia D. Cassiano dicata,  sedes episcopalis, et sanctorum corpora multorum illic tumulo tradita in renouatam Imolensium urbem in lacunam translata fuere; inter que fuit et corpus B. Petri Chrysologi ad dexteram sepulcri D. Cassiani sub ara propria anno Dom. 1200 collocatum,   quod antea a Troilo Nordilio ciue Imolensi tunc primario inuentum in eadem ubi mortem obierat ecclesia tumulo honorificentiori anno Christi 946 circiter fuerat conditum; dum templum ipsum a Barbaris fedissime conspurcatum instaurandum curauit, et munera non pauca ab Agapito II pontif. max. propter hec consequi meritus fuit.

44. In noua autem et nunc exstante diui Cassiani in ipsa urbe ecclesia,  Mattheus Phellus cathedralis eiusdem prepositus, ex mandato Reuerendiss. D. Simonis episcopi sub anno Christi 1497, idem corpus B. Chrysologi sub ara propria conquisitum inuenit, attrectauit, recognouit, marmoreoque sarcophago fideliter supra ipsum altare, quod est itidem ad dexteram are sancti Cassiani pridie kal. Septembris collocauit; cum ad leuam lapideo loculo supra  altare B. Proiecti ciuis Corneliensis et episcopi ossa pariter quiescant; ubi hac sanctorum triade uenerato Deo, eorum iugiter patrocinium a ciuibus imploratur, et exteris non absque ingenti Christianorum fructu et spirituali letitia ad Altissimi laudem et eius beatorum uenerationem.





AD OPPOSITA RESPONSIO.

Et quamquam ea que a nobis de uita et Actis B. Petri Chrysologi sincere scripta sunt, ex auctoritatibus in margine relatis satis probata uidentur, nichilominus, quia nonnulla eorum oppositione non carent, propterea contrariis pro uirili satisfacere fuit consilium, quatenus relata ueritas clarius elucere, et in ea lectoris animus placide conquiescere queat.

1. Primo igitur Petrum Chrysologum patria Rauennatem, et Ecclesie Cornelie episcopum fuisse,  et Blondus Foroliuianus, et qui illum transcripsit,  Iacobus Philippus Bergom. eremitanus, et alii perpauci istorum sectatores affirmant. Sed ni Blondus consueta librariorum incuria male transcriptus habetur, illum toto celo errasse aliorum attestationes indicant, qui e patria Corneliensi in archiepiscopum Rauennatem Petrum nostrum electum fuisse tradunt: ipseque Petrus sui ipsius testis omni exceptione maior Foro Cornelii educatum,  sancte institutum, et sacris initiatum a sancto Cornelio illius sedis antistite constanter affirmat, sanctumque Proiectum ob precipuum sui euangelici patris amorem in episcopum eiusdem Fori Cornelii amabilius consecrat: quod utique facere nequiuisset, si Chrysologus ipse Corneliane Ecclesie presul exstitisset,  ut cuicumque liquido constabit, qui sermonem illius in ordine 165, una cum nostris in eum obseruationibus, legere non dedignabitur.

2. Apud Surium, Rabadan, et alios in uita Chrysologi habetur, eumdem consecratum episcopum anno Domini 430, et post decennium abiisse. At uenia impertienda est scriptoribus istis, cum hec apud Hieronymum Rubeum in prima Historie Rauen. editione legentes errauerint in uerba magistri. Porro Rubeus ipse in altera eiusdem historie editione errata corrigens electionem anno 433, et obitum anno 450, cautius ueritate perquisita asseuerasse legitur.

 3. Antequam Rubeus suam ederet Historiam, plerique homines uitam B. Petri Chrysol. ad Simmachi pape tempora producere non dubitarunt; cum scriptionem Petri episcopi Rauennatis duobus in conciliis sub eodem pontifice actis inspexissent,  que etiam Petro nostro in mere posita erat: nichilominus Rubeus multum multaque legens, ut asseruit, ueritatem nactus, non illum qui conciliis subscripsit Chrysologum, sed alium ab ipso Petrum fuisse demonstrat; et seriem antistitum Rauen. Ecclesie texens, Chrysologo decedenti anno Christi 450, Neonem suffectum usque ad an. 453 affirmat; Neoni Ioannem usque ad annum 493, et Ioanni Petrum II antistitem natione Rauen., qui fuit uigesimus quartus archipresul illius Ecclesie, atque illis conciliis  interfuit et subscripsit.  Id conuincitur etiam sensu Baronii ex epistola in ordine 37 S. Leonis pape sub anno Domini 451, ad Neonem episcopum Rauen. data, quod si tunc uixisset Chrysologus, non  utique fuisset episcopus Neon. Ex aliis quoque non spernendis rationibus et coniecturis non paucis probat Rubeus supra uera fuisse, que de tempore obitus B. Chrysologi narrauimus, cui assentit Baronius, ad quos lectores remisisse sufficiat.

4. At que diximus prima facie nimis impugnare uidentur ipsius Chrysologi uerba dicentis sermone 145: Christus circa quingentos annos natiuitatis sue causas prestat; ortus sui lites patitur. Ex quibus in margine ab eo qui primum sermonem edidit, fuit notatum, Chrysologi etas. Nam si, dum hec ipse protulit uerba, anni fore quingenti erant a uirgineo partu, quis B. Chrysologum ad illud usque tempus uitam produxisse negauerit? uerumtamen si prudens lector aduertat uerba illa fuisse contra Eutychen et eius heresim ab Auctore nostro prolata, non alio  opportuniori tempore quam dum uirus id lethale per Dei Ecclesias serpere ceperat, hoc ipsum actum fuisse fatebitur: sed supra ostensum est huiusmodi heresim ortam anno Christi 448, a concilio generali Chalcedon. sexcentorum triginta Patrum anno Christi 451 damnatam, et catholicam fidem roboratam exstitisse: unde quod anno 449 B. Petrus Eutycheti litteris rescripsit, eodem tempore populum concionibus instruxit.  Quod utique post annos quadraginta et ultra a dicto concilio Chalcedon. facere non distulisset. Circa quingentos annos merito dixit, ut de seculo quingentesimi anni cepto ac dimidiato, quamquam nec dum completo, loqui uideretur; prout ad ipsum Eutychetem rescribens simili uerborum  phrase usus uidetur, cum dixit: Christi generatio post tot secula disputatione temeraria uentilatur. Ita ut ad refellendum Eutychen longissimam centenarii numeri precriptionem adhibens, locum amplificando, morem optimi oratoris usurpasse nemo non uideat.

5. Iussu S. Leonis pape ad Chalcedonense concilium aduersus Eutychetis heresim, preter infra scriptam responsoriam, S. Chrysologum scripsisse, et manuscripta, et impressa multorum documenta testantur, ipsamque epistolam exstare, et ante acta illius concilii descriptam haberi plerique asseuerant. uerum huiusce rei ueritatem satis curiose perscrutatus solam ad Eutychetem Chrysologi responsoriam epistolam, de qua etiam omnes meminere historici,  incipientem: Tristis legi tristes litteras, etc., reperire potui. Nec tamen tot scriptores alioqui ueridicos in hoc omnino coniunctim errasse, sed uera licet inuoluta dixisse sum iugiter ratus. Quamobrem, hec que sepius legens meditatus sum, queso, prudens lector attendat.

6. constat apud omnes Eutychetem abbatem Constantinop. suam disseminasse heresim circa an. Dom. 448, eoque tempore a Flauiano illius Auguste urbis episcopo synodum multorum Patrum fuisse coactam, ut pestifero pro uiribus occurreret igni,  contraque perfidum ac contumacem abbatem, et eius heresim canonice fuisse pronuntiatum. Quod pertinax Eutyches grauissime ferens ope Chrysaphi eunuchi, imperatoris cubiculo prefecti, ob peculiare odium Flauiano infensi, confictis rationibus apud S. Leonem pont. max. per litteras de eodem Flauiano conquestus obtinuit, ut sum. pontif. suis scriptis Flauianum corriperet. Ceterum pontifex breui receptis a Flauiano epistolis, et totius cause legitimo processu habito, ipsum abbatem falsa scripsisse, et tamquam hereticum rite declaratum recteque damnatum exstitisse cognouit. uerumtamen quia de maxima fidei questione agebatur, et decretoria responsio sanctissimi in terris Christi uicarii a fidelibus exspectabatur, doctis Patribus de usu Ecclesie catholice  deferentem beatissimum Leonem, ut que sentirent audiret, Petrum Chrysologum uel Romam euocasse, quod credibilius est,  uel saltem processum et acta ad illum, tamquam ad sanctissimum et Latine omnium tunc temporis Patrum doctissimum Greceque lingue peritum, transmisisse, ut discusso processu, et tota questionis ueritate indagata, que sibi uiderentur pro fidei comprobatione scriberet; idque Petrum precipuum catholice ueritatis magistrum libentissime pro Ecclesia Dei fecisse, nemo mentis compos negabit.

7. His tamen studiosus lector id opponat, quod in concil. Chalced. nusquam apparet epistolam Chrysolog., sed tantum sancti Leonis pape fuisse lectam, quin et ipse libenter subscribens dicam epist. illam  sancti Leonis pape in ordine 10 incipientem Lectis dilectionis tue litteris, etc., ab ipsomet Chrysologo fuisse in substantia compositam, ac diuo Leoni oblatam: et ne peculiaris Ecclesie presul, sed uniuersalis pastor, et qui B. Petri apostoli sedem tenebat in terris, ut congruum erat, ueritatem fidei querentibus declararet, atque e uia ueritatis errantem corriperet, proprio sancti Leonis nomine fuisse scriptam, Flauiano episcopo transmissam, omnibus uero catholicis communem. Hinc forsan aliqui negarunt  ab ipso sancto Leone compositam, cum maxime stylo et doctrina a reliquis ipsius litteris distare uideatur. uerumtamen in ea non animaduertentes acumen ingenii, sententiarum doctrinam et eloquentiam, sine ulla, ut arbitror, ratione non Chrysologo nostro, sed  allis ascribere non dubitarunt.

8. Non tamen inficior beatum Leonem doctorem maximum et elegantissimum acceptam a D. Petro Rauennate epistolam proprio transcripsisse stylo, et aliqua suo marte ascripsisse; nichilominus in ea non potuit diuinum Chrysologi ingenium et eius acumen omnino celari. Et hec est illa circularis epistola Flauiano data, et totius questionis uentilate decretoria a concilio Chalced. 630, Patrum magna ueneratione recepta, quam Petrum Chrysologum scripsisse tradunt auctores,  licet non bene se explicent, uel eorum  scripta ad nostra tempora corrupta peruenerint. Hecque ex illis ingenii mei diuturna obseruatio, si adhuc sanam haud est nacta ueritatem, fortasse aliquibus argumentum esse poterit, quo saniori iudicio illam inuestigare aueant.

9. Ex dictis de etate D. Petri satis constat effigiem ipsius nostro tempore ex uero ab aliquibus non fuisse expressam, dum illam non uirum quadragenarium, sed senem grandeuum representare conspicimus; uerumenimuero pictores errore eodem quo scriptores decepti, qui D. Petrum iam ferme centenarium decessisse litteris mandarunt, possent in aliqua parte excusari, si se uirum nondum certe quinquagenarium pinxisse dicerent, sed ieiuniis, oratione, uigiliis, studio, uerberatione, ciliciis, laboribus et lacrymis usque  eo extenuatum, ut septuagenarii potius imaginem pre se ferre uideretur. uera igitur et probata ipsius Chrysologi effigies opere uermiculato elaborata uisitur Rauenne in testudine chori metropolitane ecclesie, que uirum uenerabilem annorum 44 ad summum exprimere uidetur, uiuida facie, barba subrufa, et libellum pre manibus in signum singularis eius doctrine tenentem.

10. Mirum, si uel dies obitus sanctissimi huiusce uiri non esset in questione positus: alii enim, ut Petrus de Natalibus, et Baronius in Martyrologio Rom. ac Annal. Eccles., Iu nonas Decembris obiisse edixerunt; alii uero, ut Rubeus, et mss. multa, III nonas eiusdem mensis decessisse scripserunt. At si federe distinctionis procedamus, nullam prorsus  contrarietatem lector offendet. Obiit siquidem D. P. Chrysologus Iu nonas Decembris, prope meridiem, ante aram D. Cassiani in templo, ut habent monimenta nostra; at sacrum eius cadauer nonnisi postera die uesperi fuit sepulture mandatum; cumque uetus ecclesie nostre consuetudo perennis exstiterit annuum concelebrandi depositionis diem, quemadmodum et Ecclesia Rauennas, tunc nobiscum conueniens ad Rubei usque tempora id ipsum prestitisse liquet, facili negotio decipi potuere scriptores qui Iu nonas litteris decessisse mandarunt, uidentes eadem die ab his ecclesiis anniuersarios honores D. Petro nostro deferri. Porro Ferrettus et Carrarius historici Rauennates, Floriusque noster, et peruetustum ecclesie Imolen. eiusdem sancti Petri officium, diem obitus Iu  nonas, depositionis autem III, ut diximus, fuisse demonstrant; unde a nostris III, ab aliis Iu nonas Decembris annua huius sacri pontificii recolitur festiuitas sancta.

11. Quibusdam sciolis laconismum et breuiloquium sanctissimi doctoris nostri haud integre probatum alioquin comperimus, quibus breuitatem distinguentes,  alteram probandam, improbandam alteram esse dicimus: primamque esse que subiectis rebus proportione respondet,  ubi tantum uerborum est quantum ad subiectam sententiam necesse est exprimendam; hanc certe aliquam apud eruditos obscuritatem parere negamus.  Secundam uero inequalem esse, et aliquo ad subiecte rei expressionem  carentem, illamque unam tenebras habere non dubitamus, de qua D. Aug. tract. 67 in Ioan. inquit: Est ipsa breuitas altera obscuritas. At quis non uideat breuitatem a Chrysologo in sermonibus adhibitam, ubi textus alterati corruptiue non habentur, non solum subiectis rebus proportione adequatam,  uerum etiam dilucidam, acumine ornatam, et ingeniis eruditis tantopere aptam, ut eam improbare fatuum, si non impium,  quisque sapiens iudicare queat? Hocque genere dicendi grandiloquo cum ampla et sententiarum grauitate, et maiestate uerborum apte usum fuisse reor, quia Nazianzeni sensu,  Quidquid facile percipitur, facile quoque in contemptum uenit; atque in omne quod desiderium nostrum fugit, cupiditatem exercet. uel quia hoc genus uirtute ceteris prestet, quemadmodum ea que de Phocionis breuitate a Plutarcho in Politices scripta feruntur, id apta sunt indicare, dum ait  : Phocionis in dicendo breuitatem omnes admirabantur, quippe Polyeuctus Demosthenem aiebat esse oratorem amplissimum, Phocionem uero persuadendo grauissimum: breuissima enim eius dictione uberrimas sententias contineri. Quamobrem Demosthenes ceteros non magnifaciens, solitus dicere traditur ut Phocionem surgere  conspexisset: uerborum meorum gladius iam surgit. Hec paucula si antea scioli libero meditati fuissent intuitu, forsitan in ferendis iudiciis cautiores exstitissent, nec in sua reprehensione reprehensibiles forent.

12. Sermones D. Chrysologi numero centum uiginti duo fuisse Sixtus Senensis,  et eius in hac parte transcriptor Bellarminus tradiderunt  : et ni error in transcribendo fuit, codex Senensis truncus omnino fuerit oportet, cum in exemplaribus impressis et multis mss. centum septuaginta sex uideantur;  quamquam ex illis quinque sunt, nempe serm. 53, 107, 128, 129 138 et 149, quos Chrysologum nostrum haud dictasse coniicimus, ut etiam in eos nostre obseruationes demonstrant.

 13. Et hec pauca sunt, candide lector, que in tanta uetustissimorum temporum, et uariantium scriptorum obscuritate diuturnis inuestigata laboribus scrutator ueritatis, non temerarius asseuerator, diuino afflante Spiritu ego, qui lynceus non sum, uix repe rire potui; que in unum simpliciter collata, ut uides, ad Omnipotentis gloriam, B. Chrysologi uenerationem,  ac ciuium nostrorum spiritalem letitiam, uel cateruas, si que future sint, contradicentium equo animo exspectant, ut multiplicata disquisitione magis magisque summa ueritas innotescat, cui una cum uiris  preclara piaque cruditione preditis perpetuo inherere ualeam, et ob id eterne immenseque ueritati iuges persoluam eterna per secula grates.





TESTIMONIA.

Pro maiori testificatione aliquorum, que supra in uita Auctoris memorauimus, accipe, candide lector, litteras D. Chrysologi ad Eutychen, epistolam S. Leonis pape, Dom. Matthei Phelli attestationem, aliqua de D. Petro elogia Scriptorum. B. Felicis in aliquot Chrysol. Sermones prefationem, ac Reu. P. Petri Rodulphi episcopi Senogal. epistolam ad senatores Imolenses, ut infra.



I. Epistola S. PETRI CHRYSOLOGI ad Eutychen hereticum.

Dilectissimo et merito honorabili filio Eutycheti presbytero  Petrus episcopus Rauenne.

Tristis legi tristes litteras tuas, et scripta mesta merore debito percurri; quia sicut nos pax Ecclesiarum, sacerdotum concordia, tranquillitas plebis gaudere facit gaudio celesti; ita nos affligit et deiicit fraterna dissensio, presertim cum talibus oriatur ex causis. Triginta annis humane leges humanas adimunt questiones; et Christi generatio, que diuina lege scribitur inenarrabilis, post tot secula disputatione temeraria uentilatur? Quid Origenes principiorum scrutator incurrerit, quomodo Nestorius lapsus sit disputans de naturis non latet prudentiam tuam. Magi Iesum in cunabulis Deum mysticis muneribus confitentur, et sacerdotes, quis sit, qui uirginali partu de Spiritu sancto natus est, dolenda interrogatione disquirunt? Cum uagitus daret iehsu in cunis, gloriam in excelsis Deo clamat celestis exercitus; et modo, quando in nomine Iesu omne genu flectitur celestium, terrestrium, et infernorum; originis  eius questio commouetur? Nos, frater carissime, una cum Apostolo dicimus: Etsi nouimus Iesum secundum carnem, sed nunc iam non nouimus : nec possumus curiose perscrutari, qui iubemur honorem dare, et timorem reddere, et exspectare, non discutere, quem iudicem confitemur. Hec breuiter respondi, frater litteris tuis plura rescripturus, si ad me frater, et cepiscopus noster Flauianus aliqua de hac causa scripta misisset: si enim tibi displicet, quod quidem scribis, tibi ipsi electum iudicium; nos quomodo de his iudicare poterimus, quos neque uidimus, propter absentiam, et quod intellexerunt eorum taciturnitate nescimus? Iustus mediator non est, qui sic unam partem audit, ut nichil alteri parti reseruet. In omnibus autem hortamur te, frater honorabilis, ut his que a beatissimo papa Romane ciuitatis scripta sunt obedienter attendas; quoniam beatus Petrus, qui in propria sede uiuit, et presidet, prestat querentibus fidei ueritatem. Nos enim pro studio pacis et fidei extra consensum  Romane ciuitatis episcopi causas audire non possumus. Incolumem tuam dilectionem Dominus tempore longissimo conseruare dignetur, carissime, et honoratissime fili.

Exstat hec Epistola in fine Sermonum D. Petri Chrysologi in Bibliothecu Patrum 4 edit. tom. u, part. II, cum notis et uariis lectionibus Gerh. uossii. Est etiam ante acta concil. Chalcedon. Iu Grece Latineque conscripta, et in Annal. Baron. tom. uI, et in uita Chrysologi a Petro Rodulpho conscripta, et in archiuo senatus Imole relata.



II. Epistola S. LEONIS pape primi ad Flauianum Constantinopolitanum episcopum contra Eutychetis perfidiam et heresim.

Leo episcopus dilectissimo fratri Flauiano Constant. episcopo.

1. Lectis dilectionis tue litteris, quas miramur fuisse tam seras, et gestorum episcopalium ordine recensito, tandem, quid apud uos scandali contigerit atque contra integritatem fidei exortum fuisset, agnouimus: et que prius uidebantur occulta, nunc nobis reserata esse potuerunt. Quibus Eutyches, qui  presbyterii nomine honorabilis uidebatur, multum imprudens et nimis imperitus ostenditur, ut etiam de ipso dictum sit a Propheta: Noluit intelligere, ut bene ageret, iniquitatem meditatus est in cubili suo . Quid autem iniquius quam impia sapere, et sapientioribus doctioribusque non credere? Sed in hanc insipientiam cadunt qui cum ad cognoscendam ueritatem aliquo impediuntur obscuro, non ad propheticas uoces, non ad Apostolicas litteras, non ad Euangelicas auctoritates, sed ad semetipsos recurrunt. Sed ideo magistri erroris existunt, quia ueritatis discipuli non fuere. Quam enim eruditionem de sacris noui et ueteris Testamenti paginis acquisiuit, qui nec ipsius quidem Symboli initia comprehendit? Et quod per totum mundum omnium regeneratorum uoce depromitur, istius adhuc senis corde non capitur.

2. Nesciens igitur quid deberet de uerbi Dei incarnatione sentire, nec uolens ad promerendum intelligentie  lumen in sanctarum Scripturarum latitudine laborare, illam saltem communem et indiscretam confessionem sollicito apprehendisset auditu, qua fidelium uniuersitas profitetur credere se in Deum Patrem omnipotentem, et in Iesum Christum filium eius unicum, Dominum nostrum, qui natus est de Spiritu sancto ex Maria uirgine. Quibus tribus sententiis omnium fere hereticorum machine destruuntur. Cum enim Deus, et omnipotens, et eternus creditur Pater, consempiternus eidem Filius demonstratur, et in nullo a Patre differens, quia de Deo Deus, de omnipotente omnipotens, de eterno natus est ceternus: non posterior tempore, non inferior potestate, non dissimilis gloria, non diuisus essentia; idem uero sempiterni genitoris unigenitus sempiternus natus est de Spiritu sancto ex Maria uirgine. Que natiuitas temporalis illi natiuitati diuine et sempiterne nichil minuit, nichil contulit, sed totam se reparando homini, qui erat deceptus, impendit: ut et mortem uinceret, et diabolum, qui mortis habebat  imperium, sua uirtute destrueret. Non enim superare nos possemus peccati et mortis auctorem, nisi naturam nostram ille susciperet et suam faceret: quem nec peccatum contaminare, nec mors potuit detinere. Conceptus quippe est de Spiritu sancto intra uterum matris uirginis, que ita illum salua uirginitate edidit, quemadmodum salua uirginitate concepit. Sed si hunc de Christiane fidei fonte purissimo sincerum intellectum haurire non poterat, quia splendorem perspicue ueritatis obcecatione sibi propria tenebrarat, doctrine se Euangelice subdidisset, dicente Mattheo: Liber generationis Iesu Christi filii Dauid, filii Abraham . Apostolice quoque predicationis expetisset instrumentum, et legens in Epistola ad Romanos, Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos in scripturis sanctis de Filio suo, qui factus est ei ex semine Dauid secundum carnem ; ad propheticas quoque paginas piam  sollicitudinem contulisset, et inuenisset promissionem Dei ad Abraham dicentis: In semine tuo benedicentur omnes gentes . Et ne de huius seminis proprietate dubitaret, secutus fuisset Apostolum dicentem: Abrahe dicte sunt promissiones, et semini eius. Non dicit et seminibus quasi in multis; sed, quasi in uno, et semini tuo, quod est Christus . Isaie quoque predicationem interiore apprehendisset auditu dicentis: Ecce uirgo in utero concipiet, et pariet filium, et uocabitur nomen eius Emmanuel, quod est interpretatum Nobiscum Deus . Eiusdemque prophete fideliter uerba legisset: Puer natus est nobis, filius datus est nobis, cuius potestas super humerum eius, et uocabitur nomen eius magni consilii Angelus, Admirabilis, Consiliarius, Deus, Fortis, Princeps pacis, Pater futuri seculi . Hec frustratorie loquens ita uerbum diceret carnem factum, ut editus utero uirginis Christus haberet formam hominis, et non haberet materni corporis ueritatem. An forte ideo putauit Dominum nostrum Iesum Christum  non nostre esse nature, quia missus ad beatam Mariam semper uirginem angelus ait: Spiritus sanctus superueniet in te, et uirtus Altissimi obumbrabit tibi, ideoque, et quod nascetur ex te sanctum, uocabitur Filius Dei ; ut quia conceptus uirginis diuini fuit operis, non de natura concipientis fuerit caro concepti? Sed non ita nobis intelligenda est illa generatio singulariter mirabilis, et mirabiliter singularis, ut per nouitatem creationis proprietas remota sit generis. Fecunditatem enim Marie uirgini Spiritus sanctus dedit: ueritas autem corporis sumpta de corpore est, et Aedificante sibi sapientia domum , uerbum caro factum est, et habitauit in nobis , hoc est in ea carne quam assumpsit ex homine, et quam spiritus uite rationalis animauit.

3. Salua igitur proprietate utriusque nature, et in unam ceunte personam, suscepta est a maiestate humilitas, a uirtute infirmitas, ab eternitate mortalitas; et ad resoluendum conditionis nostre debitum  natura inuiolabilis nature est unita passibili, ut, quod nostris remediis congruebat, unus atque idem mediator Dei et hominum homo iehsu Christus, et mori posset ex uno, et mori non posset ex altero. In integra ergo ueri hominis perfectaque natura est Deus totus in suis, totus in nostris. Nostra autem dicimus, que in nobis ab initio Creator condidit, et que reparanda suscepit. Nam illa, que deceptor intulit, et homo deceptus admittit, nullum habuere in Saluatore uestigium. Nec quia communionem humanarum subiit infirmitatum, ideo nostrorum fuit particeps delictorum. Assumpsit formam serui sine sorde peccati, humana augens, diuina non minuens: quia exinanitio illa, qua se inuisibilis uisibilem prebuit, et Creator ac Dominus omnium rerum unus uoluit esse mortalium, inclinatio fuit miserationis, non defectio potestatis. Proinde qui manens in forma Dei fecit hominem, idem in forma serui factus est homo. Tenet enim sine defectu proprietatem suam utraque natura. Et sicut formam  serui Dei forma non adimit: ita formam Dei serui forma non minuit. Nam qui gloriabatur diabolus hominem sua fraude deceptum diuinis caruisse muneribus, et immortalitatis dote nudatum duram mortis subiisse sententiam, seque in malis suis quoddam de preuaricationis consortio inuenisse solatium, Deum quoque iustitie exigente ratione erga hominem, quem in tanto honore condiderat, propriam mutasse sententiam; opus fuit secreti dispensatione consilii, ut incommutabilis Deus  primam erga nos pietatis sue dispensationem sacramento occultiore compleret, et homo diabolice iniquitatis uersutia actus in culpam contra Dei propositum non periret.

4. Ingreditur ergo hec mundi infima Filius Dei de celesti sede descendens, et a paterna gloria non recedens nouo ordine, noua natiuitate generatus. Nouo ordine, quia inuisibilis in suis uisibilis factus est in  nostris; incomprehensibilis uoluit comprehendi. Ante tempora manens esse cepit ex tempore. Uniuersitatis Dominus seruilem formam obumbrata maiestatis sue immensitate suscepit. Impassibilis Deus non dedignatus est esse homo passibilis, et immortalis mortis legibus subiacere. Noua autem natiuitate generatus, quia inuiolata uirginitas concupiscentiam nesciens carnis materiam ministrauit. Assumpta est igitur de matre Domini natura, non culpa: nec in Domino Iesu Christo ex utero uirginis genito, quia natiuitas est mirabilis, ideo nostre est nature dissimilis. Qui enim uerus est Deus, idem uerus est homo, et nullum est in hac unitate mendacium, dum inuicem sunt et humilitas hominis, et altitudo deitatis. Sicut enim Deus non mutatur miseratione, ita homo non consumitur dignitate. Agit enim utraque forma cum alterius communione quod proprium est, uerbo scilicet operante, quod uerbi est, et carne exsequente, quod carnis est. Unum horum coruscat miraculis, aliud succumbit iniuriis. Et sicut uerbum  ab equalitate paterne glorie non recessit, ita caro naturam nostri generis non reliquit. Unus enim idemque est, quod sepe dicendum est, uere Dei Filius, et uere hominis filius: Deus per id, quod In principio erat uerbum, et uerbum erat apud Deum, et Deus erat uerbum; homo per id, quod uerbum caro factum est, et habitauit in nobis: Deus per id, quod Omnia per ipsum facta sunt, et sine ipso factum est nichil; homo per id, quod Factum est ex muliere, factus sub lege. Natiuitas carnis manifestatio est humane nature: Partus uirginis diuine est uirtutis indicium. Infantia paruuli ostenditur humilitate uenarum. Magnitudo Altissimi declaratur uocibus angelorum. Similis est rudimentis hominum, quem Herodes impius molitur occidere. Sed Dominus est omnium, quem Magi gaudent suppliciter adorare. Iam cum ad precursoris sui Ioannis baptismum ueniret, ne lateret quod carnis uelamine tegeretur, uox Patris de celo intonans dixit: Hic est Filius meus dilectus, in quo mihi bene complacui  . Quem itaque sicut hominem diabolica tentat astutia, eidem sicut Deo angelica famulantur officia. Esurire, sitire, lassescere, atque dormire euidenter humanum est: sed et de quinque panibus quinque millia hominum satiare, et largiri Samaritane aquam uiuam, cuius haustus bibenti prestat ne ultra iam sitiat; et supra dorsum maris plantis non subsidentibus ambulare, et elationes fluctuum increpata tempestate consternere, sine ambiguitate diuinum est. Sicut ergo, ut multa preteream, non eiusdem nature est flere miserationis affectu amicum mortuum, et eumdem remoto quatriduane aggere sepulture ad uocis imperium excitare rediuiuum; aut in ligno pendere, et in noctem luce conuersa omnia elementa tremefacere; aut clauis transfixum esse, et paradisi portas fidei latronis aperire: ita non eiusdem nature est dicere: Ego et Pater unum sumus ; et dicere: Pater maior me est . Quamuis enim in Domino Iesu Christo Dei et hominis una persona sit; aliud  tamen est, unde contumelia in utroque communis, aliud, unde communis est gloria. De nostro enim illi est minor Patre humanitas, de Patre illi est equalis cum Patre diuinitas.

5. Propter hanc ergo unitatem persone in utraque natura intelligendam, et Filius Hominis legitur descendisse de celo, cum Filius Dei carnem de ea uirgine, de qua est natus, assumpserit. Et rursus Filius Dei crucifixus dicitur, ac sepultus cum hec non in diuinitate ipsa, qua unigenitus consempiternus, et consubstantialis est Patri, sed in nature humane sit infirmitate perpessus. Unde unigenitum Filium Dei crucifixum et sepultum omnes etiam in symbolo confitemur secundum illud Apostoli, Si enim cognouissent, numquam Dominum maiestatis crucifixissent . Cum autem ipse Dominus noster, atque Saluator fidem discipulorum suorum suis interrogationibus erudiret, Quem, inquit, dicunt homines esse Filium Hominis  ? Cumque illi diuersas aliorum opiniones retexissent, uos autem, ait, quem me esse dicitis? Me utique, qui sum Filius Hominis, et quem in forma serui, atque in ueritate carnis aspicitis, quem me esse dicitis? Ubi B. Petrus diuinitus inspiratus, et confessione sua omnibus gentibus profuturus, Tu es, inquit, Christus Filius Dei uiui. Nec immerito beatus est pronuntiatus a Domino, et a principali petra soliditatem et uirtutis traxit, et nominis, qui per reuelationem Patris eumdem et Filium Dei est confessus, et Christum: quia unum horum sine alio receptum non proderat ad salutem: sed equalis erat periculi Dominum Iesum Christum aut Deum tantummodo sine homine, aut sine Deo solum hominem credidisse. Post resurrectionem uero Domini, que utique ueri hominis fuit, quia alter non est resuscitatus quam qui fuerat crucifixus, et mortuus, quid aliud quadraginta dierum mora gestum est, quam ut fidei nostre integritas ab omni caligine mundaretur? Colloquens enim cum discipulis suis, et cohabitans, atque conuescens, et pertractari  se diligenti curiosoque contactu ab eis quos dubietas perstringebat admittens, ideo et clausis ad discipulos ianuis introibat, et flatu suo dabat Spiritum sanctum, et donato intelligentie lumine sanctarum Scripturarum occulta pandebat: et rursus idem uulnus lateris, fixuras clauorum, et omnia recentissima passionis signa monstrabat dicens: uidete manus meas et pedes, quia ego sum: palpate et uidete, quia spiritus carnem et ossa non habet, sicut me uidetis habere . Ut agnosceretur in eo proprietas diuine humaneque nature indiuidua permanere; et ita sciremus uerbum hoc non esse quod carnem, et ut unum Dei Filium et uerbum confiteremur, et carnem. Quo fidei sacramento Eutyches iste nimium estimandus est uacuus, qui naturam nostram in Unigenito Dei nec per humilitatem mortalitatis nec per gloriam resurrectionis agnouit. Nec sententiam B. apostoli et euangeliste Ioan. X pauit dicentis: Omnis spiritus qui confitetur Iesum Christum in carne uenisse, ex Deo est: Et omnis spiritus qui soluit Iesum,  ex Dco non est et hic est Antichristus . Quid autem est soluere Iesum, nisi humanam ab eo separare naturam, et sacramentum fidei, per quod saluati sumus, impudentissimis euacuare figmentis? Caligans uero circa naturam corporis Christi, necesse est ut etiam in passione eius eadem obcecatione decipiat. Nam si crucem Domini non putat falsam, et susceptam pro mundi salute, supplicium uerum fuisse non dubitat, cuius credit mortem agnoscat et carnem. Nec diffiteatur nostri corporis hominem, quem cognoscit fuisse passibilem: quoniam negatio uere carnis negatio est etiam corporee passionis. Si enim Christianam suscepit fidem, et a predicatione Euangelii suum non auertit auditum, uideat que natura transfixa clarius pependerit in crucis ligno, et aperto per militis lanceam latere crucifixi intelligat, unde sanguis et aqua effluxerint, ut Ecclesia Dei et lauacro rigaretur, et poculo. Nec transitorie legat eiusdem Apostoli uerba dicentis: Scientes quod non corruptibilibus  argento et auro redempti estis de uana uestra conuersatione paterne traditionis, sed pretioso sanguine quasi Agni contaminati, et immaculati Iesu Christi . B. quoque Ioannis Apostoli testimonio non resistat dicentis: Et sanguis Iesu Christi Dei emundat nos ab omni peccato . Et iterum: Hec est uictoria, que uincit mundum, fides nostra; et quis est qui uincit mundum, nisi qui credit quoniam iehsu est Filius Dei? Hic est qui uenit per aquam et sanguinem, iehsu Christus: non in aqua solum; sed in aqua et sanguine. Et spiritus est, qui testificatur, quoniam Christus est ueritas. Quia tres sunt qui testimonium dant, spiritus, aqua, et sanguis; et hi tres unum sunt . Spiritus utique sanctificationis, et sanguis redemptionis, et aqua baptismatis: que tria unum sunt, et indiuidua manent, nichilque eorum a sui connexione seiungitur, quia catholica Ecclesia hac fide uiuit, ac proficit, ut in Christo Iesu nec sine  uera diuinitate humanitas, nec sine uera credatur humanitate diuinitas.

6. Cum autem ad interrogationem examinis uestri Eutyches responderit dicens: Confiteor ex duabus naturis fuisse Dominum nostrum ante adunationem, post adunationem uero unam naturam confiteor; miror tam absurdam tamque peruersam eius professionem nulla indicantium increpatione reprehensam, et sermonem nimis insipientem nimisque blasphemum ita omissum, quasi nichil quod offenderet esset auditum; cum tam impie duarum naturarum ante incarnationem unigenitus Dei Filius fuisse dicatur, quam nefarie, postquam uerbum caro factum est, natura in eo singularis asseritur. Quod ne Eutyches ideo uel recte, uel tolerabiliter estimet dictum, quia nulla uestra est sententia confutatum, sollicitudinis tue diligentiam commonemus, frater carissime, ut, si per inspirationem misericordie Dei ad satisfactionem causa perducitur, imprudentia hominis imperiti etiam hac sensus sui macula per te purgetur. Qui quidem  sicut gestorum ordo patefecit, pene ceperat a sua persuasione discedere, cum uestra sententia coarctus profiteretur se dicere quod ante non dixerat, et ei fidei acquiescere cuius prius fuisset alienus. Sed cum anathematizando impio dogmati noluisset prebere consensum, intellexit eum fraternitas uestra in sua permanere perfidia, dignumque esse qui iudicium condemnationis exciperet. De quo si fideliter atque utiliter doleat, et quam recte mota sit episcopalis auctoritas uel sero cognoscit; uel si, ad satisfactionis plenitudinem, omnia que ab eo male sunt sensa uiua uoce et presenti subscriptione damnauerit, non erit reprehensibilis erga correctum quantacumque miseratio: quia Dominus noster uerus et bonus Pastor, qui animam suam posuit pro ouibus suis , et qui uenit animas hominum saluare, non perdere , imitatores nos uult esse sue pietatis; ut peccantes quidem iustitia cerceat, conuersos autem misericordia non repellat. Tunc enim demum fructuosissime fides uera defenditur, quando etiam a  sectatoribus suis opinio falsa damnatur. Ad omnem uero causam pie ac fideliter exsequendam fratres nostros Iulianum episcopum et Renatum presbyterum tit. S. Clementis, sed et filium meum Hilarium diaconum uice nostra direximus, quibus Dulcitium notarium nostrum, cuius fides nobis est sepe probata, sociauimus, confidentes ad futurum Diuinitatis auxilium, ut is qui errauerat, damnata sensus sui prauitate, saluetur. Deus te incolumem custodiat, frater carissime. Data idibus Iunii, Asterio et Protogene uiris clarissimis consulibus, era 486.



III. Epistola MATTHAEI PHAELLI cathedralis ecclesie Imolensis prepositi, transumpta ex tabella ipsius manuscripta qua testatur se corpus B. Petri Chrysologi attrectasse.

Mattheus Phellus prepositus Cornelie urbi salutem.

Tibi gratulor, et mihi gaudeo, Cornelia parens,  tantum me pignus hic fodiendo comperisse, Chrysologi scilicet conciuis nostri corpus, quod tu forsitan dubitans quandoque hic latere titubasti. Id igitur ego Mattheus Phellus huius edis prepositus licet indignus plena fide confiteor a quatricentesimo quinquagesimo quinto anno, etc., honorifice sepultum propriis manibus attrectasse, iuxtaque reuerendi Patris et D. Domini Simonis Imolensis episcopi isthoc sarcophago fideliter collocasse anno Domini nostri Iesu Christi 1497, die uero uigesima nona Augusti, seu sextilis, sedente clementiss. Patre Domino Alexandro uI pontif. max. et presiden. illustriss. D. Catharina Sfortia, et preclarissimo primogenito D. Octauiano uicecomite de Riario Imole, Foroliuii que pro S. Rom. Eccl. uicar. Rogitemus itaque, Cornelienses, pientissime summum illum, maximum, cunctipotentem Deum, ut gregem suum Imolensem Pastor uerus non deserat; sed per merita sanctorum omnium  quos nostre urbis ciuitas humilissime colit, nos a bellorum turbine protegat, uesana fame tueatur, et a dira peste incolumes conseruare dignetur, qui uiuit et regnat in secula seculorum. Amen.


Ergo precor, presul, qui nunc tua templa recondo.
   Sis mihi, sisque tuo propitius populo.



Iu. Eximii Doctoris PETRI CHRYSOLOGI uite Elogium ex IOANNE TRITEMIO religiosissimo uiro abbate Spanhemensi de Ecclesiasticis Scriptoribus.

Petrus archiepiscopus Rauennas uir eruditus atque sanctissimus, in uita multis coruscans miraculis in declamandis homiliis ad populum excellentis ingenii fuit; multosque tam uerbo quam exemplo ad ueritatis tramitem conuertit. Multa scripsit pro edificatione fidelium, de quibus feruntur: Sermones, et Homilie plures lib. I; Ad Eutychen Epistola, que incipit: Tristis legi tristes litteras. Scripsit etiam Epistolas alias. Claruit sub Mart. Aug.



u. Epistola nuncupatoria R. P. AGAPITI uICENTINI Canon. Lateran. Ordin. Rectoris. Ad Em. Card. Herculem Gonzagam, ante sermones ipsius Chrysologi eius studio primum Bononie impressos an. Dom. 1534 relata.

Cum mihi sanctissimi pariter ac eloquentissimi uiri Petri Chrysologi Rauennatis archiepiscopi sermones quamplurimi, omni certe auro gemmisque pretiosissimis longe pretiosiores, in manus uenerint, non iniuria in auaritie crimen uocandus iudicarer, si aut diutius clarissimis rebus tenebras obduci permitterem, aut nostros homines tam excellentis ingenii monimentis non sine magno eorum incommodo detrimentoque spoliatos atque orbatos equo animo sustinerem: cum presertim, ut quidam inquit sapiens, non plus utilitatis afferat hominum generi abscondita sapientia, quam aut gemme recondite, aut inuitus defossusque thesaurus. Propterea ut, quantum in me est, non solum mihi, sed aliis etiam prosim, eos nunc  demum Chrysologi sermones in publicum proferre statui: quandoquidem in his nichil non eruditum, non excellens, non absolutum offendas. Tanta est enim huiusce uiri diuinarum omnium humanarumque rerum cognitio, tamque incredibilis ac propemodum diuina dicendi uis, tantaque copia, ut neminem satis admiraturum putem, cum eum uiderit aureum illud eloquentie flumen effundentem. Nam siue occulta atque abdita diuinorum oraculorum sensa conetur explicare, quis hoc homine subtilior? siue celestis ac salutaris discipline uelit rationes reddere, quis illo scientior? aut ad uirtutem cohortari cupiat, quis ardentior? aut a uitiis reuocare studeat, quis acrior? Denique uel claros uiros contendat in celum laudibus efferre, quis grauior? uel in improbos inuehi, quis uehementior? Unde non immerito Chrysologus a nostris et habitus est, et nominatus. Cuius tamen in perpurgandis ac potius instaurandis hisce sermonibus, incredibile dictu est, quantum laboris susceperim:  propterea quod is eodex, quem principio nacti fuimus, proximorum seculorum inscitia quadam quasi rubigine ita cum fedatus erat, tum mancus, ut nulla ferme in eo pars integra, atque incorrupta reperiretur. uerum nos quantum ex antiquorum exemplarium collatione assequi potuimus, opem auxiliumque afferre conati sumus. Quare effectum est, nisi mea me fallit opinio, ut disertissimi huiusce uiri scripta in pristinum iam bene nitorem, nonnullis tamen excepiis, restituta sint.

Cetera omittuntur, que ad rem non faciunt.



uI. B. FELICIS, XL Rauennatum archiepiscopi, in Sermones aliquot S. Petri Chrysologi Prefatio. Ex mss. codicibus Serm. Chrysol. ualicelle, Ceseneque et alibi.

Diuina carismatum dona de celesti thesauro prolata  dum largis uirtutum mysteriis religiosa corda uberrime repleuere, ita suauitatem sancti Spiritus odorifica narratione distribuunt, ut et manifestis pandantur elogiis, et ornamenta salutis existant, iuxta Domini uocem in sacris Euangelii paginis intonantem: Qui credit in me, flumina de uentre eius fluent aque uiue . Et iterum: Aperi os tuum, et implebo illud . Et Salomon: Spiritus dabit sapientiam querentibus se: Et docentium linguas fecit disertas . Quamobrem uenerabilis beatusque pontifex Petrus Rauennatis Ecclesie prefulgidum decus, et catholice ueritatis precipuus doctor, calore superni amoris accensus, et rigatione perennis gratie irroratus, digno eloquii sui ornamento uernantium lectionum opuscula de singulis Euangeliorum parabolis polito sermone conficiens delectabili dulcedine aures omnium repleuit, et corda. Proinde, dilectissimi, pastoris tanti intenta et anxia mente scripta legamus, et ardenti desiderio ulnis spiritalibus amplectamur; quatenus fructum  laboris in nostre mentis cellario recondentes simul cum eo magnifice laudis gloria perfruamur, et premia eterni muneris capiamus.

Hoc humilis presul Felix de pauperculo cordis cellario sermone exiguo legentibus obtulit munus, finis.



uII. Epistola R. P. F. PETRI RODULPHI TUSSIGNANENSIS ad senatores Imole retata in Commentariis ipsius Senatus anno Domini 1595.

Illustribus et nobilibus uiris DD. confalonerio, conseruatoribus, ac senatui Imol. F. Petrus Rodulphus Tussignanensis, episcopus Senogalliensis et comes, salutem atque felicitatem.

Piam sane et salutarem personaque uestra dignissimam cogitationem audiui nunc uobis in animo uersari de beatiss. Petri Chrysologi, ciuis olim nostri, clarissimis ingenii monumentis in lucem reuocandis Quod quidem non modo summopere mihi probatur,  qui uideo uos tum ciui de patria uel potius de tota Christiana republica benemerito parem pro uiribus gratiam rependere, tum uero uniuersis sacrarum litterarum studiosis hoc pacto prodesse; uerum etiam ut ad sanctum propositum urgendum et celeriter absoluendum uos adhortor, eo magis impellor, quod inter omnes constat, uel imperitorum negligentia temporum, uel librariorum iniuria, seu forsan nonnullorum inuidentia factum esse ut eius doctissima atque sanctissima scripta partim obscurata, partim sint deperdita; que uero sunt relicta, quasi naufragio tam corrupta, et contaminata, ut uix legi, quedam etiam adeo perplexa, et inuoluta, ut uix intelligi queant. Preterea ut ego communis patrie nostre beneficentieque uestre debita ueluti gratiarum munera persoluerem, ipsius uero Chrysologi manibus gratum officium preatorem, non ab re facturum me putaui, si uestrum istud consilium aliquo meo labore et industria adiuuarem. Adiumentum autem nullum afferri posse maius a me comperi,  quam auctoris huius homiliis, quoad fieri possit, corrigendis et emendandis, ut ab omni, quam adhuc inter sordes et tineas passe sunt, iuiuria uindicentur: sicque ab earum lectione, qua, propter auream scriptoris eloquentiam, unde cognomen adeptus est, summi et egregii uiri antea sunt delectati, nullus posthac refugiat. uitam quoque huius sanctiss. uiri qua potui breuitate ac diligentia descripsi. Peruolutaui hac de causa antiqua ueteraque tabularia, que uel ex uaticana, uel ex ampliss. Serletana bibliotheca habere potui; sicque fideliss. uetustissimorum codicum collatione adhibita, hunc B. Petri Chrysologi sermonum librum quam diligentissime emendare, sanareque laboraui, et proprio nitori prope restituere. Denique nullo officii pietatisque genere omisso, non antea conquieui, quam scholia quedam adiecerim, obseruationesque plurimas, quibus, et emendationum nostrarum ratio affertur, et difficiliora  loca quam facillime explicantur. Hoc autem quidquid laboris est, quod libentissime uobis clarissimis uiris dedicatum, et grati animi ergo consecratum,  uolo, alacri uultu accipite, ac si probatur, edite, meique memores ualete.

Senogallie pridie idus Martii 1594.





SCHeNEMANNI NOTITIA IN QUA LOCUS, TEMPUS ET FORMA OMNIUM EDITIONUM S. PETRI CHRYSOLOGI INDICANTUR.

Multis iam edissertis de uita et operibus B. Petri Chrysologi, non erit forte ingrata lectori de scriptorum S. Patris editionibus notitia sequens: quam nomen et etas Auctoris eximiam et uniuersam sat pollicentur. EDIT.

 Dictum est, sermonum Petri Chrysologi collectionem, qualem modo indicauimus, esse antiquissimam, upote que a Felice Rauennatensi et ipso episcopo numero XLI, ineunte seculo octauo  instituta et prologo ornata est, qui non solum in codicibus mss. sermonibus prefixus conspicitur, sed exinde etiam exscriptus et uite Petri a Dominico Mita conscripte adiectus est  Eam octingentis et quod excurrit seculis post a situ primus uindicauit Agapitus uicentinus et Bononie typis Io. Bapt. Phelli ex unico codice imprimendam dedit. Inde recusa est Colonie Agrippine a. 1541 et 1618; Parisiis 1574, 1585, 1612, 1614, 1618, 1631, 1633; Antuerpie, 1577; uenetiis, 1588 et 1636; Moguntie,  1607 et 1613; Lugduni, 1622, 1623, 1627, 1634, 1636; sed plures undique ab officinarum negligentia maculas uitiaque contraxit. Nouam recensionem ad manuscriptos quosdam codices Rome inuentos exactam parauerat Petrus Rodulphius, Tussignanensis, olim Senogallie presul, eamque scholiis suis illustratam a. 1594 editionis causa obtulerat senatui Imolensi. Ac littere eius quidem in Commentaria senatus relate sunt, sed quid codici isti acciderit, ignoratur  . Perfecit tamen noue editionis consilium Dominicus Mita, textumque ad uetustos codices recognitum et scholiis suis non admodum doctis enucleatum proposuit Bononie a. 1643 in-4o. Sed huius editionis fructus ad Gallos quidem et Germanos non peruenerunt, quippe qui non cessarunt antiquiora  exemplaria iterato describere, licet non deessent, qui meliora optarent. Erant enim, quos Chrysologi dictio delectaret, et qui acumen quoddam sententiarum in eo admirarentur. Fertur quoque doctus aliquis Suecus Zacarias Lundius commentarios uariarum lectionum et animaduersionum in Chrysologum  condidisse, qui lucem quidem non uiderunt, sed Io. Alb. Fabricii tempore mss. seruabantur Hafnie apud Rostgaardum  . Enimuero in Italia ipsa Mite editio nonnisi post integrum fere seculum, iterum typis uenetis anno 1740 exscripta est. Noue postea editionis adornande consilium inuasit Sebastianum Pauli sacerdotem congregationis Matris Dei Lucensis, qui quidem non uulgares res a multifaria sua doctrina exspectari iussit. Prodiit opus uenetiis a. 1750 collaudatum a Mansio, quem nemo iustum hac in re arbitrum reputari oportere inficiabitur; tametsi iustam editoris diligentiam in quibusdam, que idem de eo retulit, desideres.

Epistole ad Eutychetem duplicem uulgo tradunt exstare editionem, unam in S. Leonis M. editionibus  Quesnelliana anterioribus, in qua totum caput secundum post uerba, Hec breuiter respondi, frater, litteris tuis, desit; alteram integram, quam primus ediderit Gerardus uossius a. 1604. Qua in re tanto magis fides habenda esse uidetur Quesnello, cum addit priorem descriptam esse ex codice ms. Bibliothece Thuanee; quem etiam bona fide secuti sunt Ballerinii.

Nihilominus hec falsa sunt. Quippe nulla est Leonis M. ante Quesnellum editio, in qua hec epistola occurrat. Experientia hoc edocti sumus, et ne nos ipsi fefellisse credamus faciunt indices ordinem Epistolarum in editionibus superioribus representantes, in Quesnelliana iuxta quam Balleriniorum editione obuii  . Sed nec magis uerum est alterum, quod  idem Quesnellus scripsit, integram epistolam a Gerardi  uossii editione demum esse profectam. Etenim dudum ante integra Latine legebatur in Actis concilii Chalcedonensis, que ipse uossius laudat. Dicendum potius, in quibusdam mss. codicibus, quorum fontes monstrarunt Ballerinii, inueniri hanc epistolam dimidio breuiorem et capite secundo a laudatis uerbis carentem; sed editorum textus sanior ex actis concilii Chalcedonensis profluxit.


SAECULO XuI.

1534. Bononie, ex typographia Io. Bapt. Phelli; in-4o. S. Petri Chrysologi Sermones . . . . .

Editor P. Agapitus uicentinus Canon. Lateran. ordin. rector inscripsit hosce sermones cardinali Herculi Gonzage, deque sua in edendo opera hec  prefatus est: Cum mihi sanctissimi pariter ac eloquentissimi uiri Petri Chrysologi Rauennatis episcopi Sermones quam plurimi, omni certe auro, gemmisque pretiosiores in manus uenerint, non iniuria in auaritie crimen uocandus iudicarer, si aut diutius clarissimis rebus tenebras obduci permitterem: aut nostros homines tam excellentis ingenii monimentis non sine magno eorum incommodo detrimentoque spoliatos atque orbatos equo animo sustinerem: . . . . cuius tamen in perpurgandis ac potius instaurandis hisce sermonibus, incredibile dictus est, quantum laboris susceperim: propterea, quod is codex, quem principio nacti fuimus, proximorum seculorum inscitia quadam quasi rubigine ita cum fedatus erat, tum mancus, ut nulla ferme in eo pars integra atque incorrupta reperiretur. uerum nos quantum  ex antiquorum exemplarium collatione assequi potuimus, opem auxiliumque afferre conati sumus. Quare effectum est, nisi mea me fallit opinio, ut disertissimi huius uiri scripta in pristinum iam bene nitorem, nonnullis tamen exceptis, restituta sint. Notatur hec editio oppido rarissima, in Catalogo Bibl. Barberiniane et Pinelliane.

1538. Colonie, apud Petrum Quentel; in-fol. Epistola integra Petri Rauennatis episcopi ad Eutychem abbatem; in Preambulis Conc. Chalcedonensis; in ed. Conciliorum Petri Crabbe tom. I, fol. CCCXCIu.

1541. Colonie Agrippine; in-fol. S. Petri Chrysologi . . . Sermones. Laudat hanc ut superiorem quoque Dominicus Mita, et ex eo Io. Alb. Fabricius in Bibl. M. et Inf. Lat. qui uoluminis formam ascripsit.  Notatur in Cat. Bibl. Bodl. abs uoluminis forma.

1544. Parisiis; in-8o. S. Petri Chrysologi . . . . Sermones. Commemorat hanc descriptionem Fabricius I.I, additque in Autographis Rudolphinis, tom. I, p. 467, eam preter rem pro prima uenditari. At in Cod. Bibl. Bodleiane exstat editio Parisiis 1545, in-8o, que eademne sit, an diuersa, nescio.

1574. Parisiis, apud Hieronym. de Marnef; in-8o. S. Petri Chrysologi Sermones.

In hanc editionem emendationes suas scripsit Latinus Latinius. Fabricius octonis factam esse prodidit. Apud Dom. Mitam laudatur editio Parisiensis a. 1575.

1577. Antuerpie . . . . . Petri Chrysologi Sermones. Laudat Mita in prefatione.

 1579. Colonie Agrippine, apud Io. Carolum Munnich; in-4o. Editio Sermonum Petri Chrysologi et Maximi Taurinensis que hunc annum operarum uitio in titulo gerit, ad sequens seculum referri debet.

1585. Parisiis, apud Hieron. de Marnef; in-8o. D. Petri Chrysologi archiepiscopi Rauennatis opus Homiliarum nunc primum editum .

1588. uenetiis. Petri Chrysologi Sermones. Teste Mita I. I.


SAECULO XuII.

1604. Moguntie, apud Balthas. Lippium sumpt. Ant. Hierat; in-4o. Petri Rauennatis seu Chrysologi epistola contra Eutychen, Grece et Latine cum notis Gerardi uossii D. et prepositi Tungrensis; in Miscellaneis SS. aliquot Patrum Grecorum et Latinorum  antehac non editis; adiectis Operibus Gregorii Thaumaturgi, pagg. 205-8. Greca ad cod. ms. card. Sirleti, Latina ex codd. uaticanis num. 2574, 2576 et 2580, edita sunt. Ac in prioribus duobus non nisi prior pars Epistole exstabat.

1606. Colonie, Agr. sumptib. Io. Gymnici et Ant. Hierat; in-fol. Petri Rauennatis Epistola ad Eutychen Lat. in Seu. Binii Conciliis, t. II, ab initio, inter Epistolas preambulares in Conc. Chalced. ec.

1607. Moguntie; in-8o. S. Petri Chrysologi Sermones. Laudat hanc editionem usu sibi cognitam Christianus Daumius.

1609. Rome, ex typogr. uatic.; in-fol. Petri Rauennatis Epistola ad Eutychen, Gr. Lat.; in Concil. gen. Eccl. Cathol. t. II, p. 22. Greca ad codices mss.  Bibl. uaticane, Sfortiane, Columnensis, olim card. Sirleti et Ant. Augustini archiep. Tarraconensis descripta sunt.

1612. Parisiis, apud Hieron. de Marnef; in-8o. D. Petri Chrysologi opus Homiliarum siue Sermones CLXXuI. Accessit eiusdem Epistola ad Eutychen presbyterum Grece et Latine, cum notis et uariis lectionibus ex mss. uatic. et cardin. Sirleti edita. Cat. Bibl. Reg. Paris., cuius exemplari passim addite sunt emendationes ex ms. codice studio T. Mantelli.

1613. Moguntie . . . . . . Petri Chrysologi Sermones. Dom. Mita in Pref.

1614. Parisiis, apud Claudium Morellum; in-fol. S. Petri Chrysologi archiepiscopi Rauennatis eruditissimi et sanctissimi Sermones; cum Leone Magno  et Maximo Taurinensi.

1618. Parisiis, sumpt. Sebast. Cramoisy; in-fol. S. Petri Chrysologi . . . Sermones; cum iisdem repetite editionis.

1618. Colonie, apud Ant. Hierat; in-fol. Petri Chrysologi episcopi Rauennatis homilie de Dominicis et Festis aliquot solemnioribus totius anni, ex impressione Parisiensi; eiusdem Epistola ad Eutychen cum Notis Gerardi uossii; in Bibl. PP. t. u, p. 11.

1623. Lugduni, sumpt. Claudii Landry; in-fol. Petri Chrysologi . . . . Sermones; cum Leone M. et aliis homiliarum auctoribus. Dominicus Mita Lugdunenses editiones preter hanc enumerat annorum 1622, 1627, 1634 et 1636.

 1631. Parisiis . . . . . Petri Chrysologi Sermones.Nescio an cum iisdem auctoribus, an seorsim. Laudat Dom. Mita.

1633. Lugduni . . . . . in-fol. S. Petri Chrysologi Sermones; in Heptade presulum Christiana sapientia et facundia clarissimorum THEOPH. RAYNAUDI.

Accessit Epistola ad Eutychem; item uita Chrysologi, testimonium Trithemii et index duplex.

1636. uenetiis . . . . . Petri Chrysologi Sermones. Teste Mita.

1636. Bononie . . . . . Iidem. Eodem sponsore.

1643. Bononie, per Nicolaum du Solié; in-4o. D. Petri Chrysologi Forocorneliensis, Rauennatum archiepiscopi, Homilie sacre, siue Sermones aurei, recogniti, emendati, ac maxima parte [uariis lectionibus,  scholiis et obseruationibus] illustrati; opera et studio Dominici Mite. Cat. BibI. Reg. Paris.

Nobis ad manum est exemplar uenetum ad Bononiense, ut uidetur, satis accurate expressum. Inde discimus Dominicum Mitam sacerdotem parochum Ugutionelli, antea legum studio et forensibus negotiis uacantem, hominem mediocriter doctum longo correctioris Chrysologi textus desiderio exercitum, tandem cum mss. aliquot codicum copiam nactus esset, adductum esse, ut ipse operam suam ei perpurgando illustrandoque commodaret: Ulterius perquirendo, inquit, didici huius operis adhuc quatuor superesse manuscripta exemplaria, nempe duo Rome parum ab impressis discrepantia: sed Urbini unum in Roueriana, Cesene alterum in Franciscana bibliotheca,  que inter se cunctis pene conueniunt, at in quamplurimis a uulgatis discordant. Quare aditu ad manuscripta uix patefacto, ea ipsa partim per amicos, partim per me ipsum peruolutaui et adhibito sodali semel ac a capite usque ad calcem cum exemplari primum Bononie impresso contuli, atque errata quecumque, ut licuit, calamo correxi; uariasque nec inutiles lectiones in margine ascripsi, mendosis, quibus mss. exuberant, reiectis, et si quid ex illis omni ex parte emendari nequiuit, studui id mentis speculatione supplere; tametsi hoc raro factum est, quod hec ratio maximis difficultatibus obstructa lubrica sit et fallax. Addidit scholia ineruditis saltem profutura, aut litteratorum mentes stimulatura, quo prestantiora scrutentur. Sunt partim moralia, partim sensum fusius quam plerumque  opus erat, illustrant, raro ad dogmata aut historias descendit, et tum fere Scholia et Notationes, uel Obseruationes inscripsit; rarissime de uarietate aut emendatione lectionis disputat. Confecit preterea indices duos, alterum alphabeticum Sermonum, in quo tamen non tam singuli sermones, quam materie in quolibet sermone primario exarate recensentur, alterum rerum et uerborum notabilium. Hinc uero elenchum iuxta ritum Euangeliorum, que in sacro pro tempore leguntur, in superioribus ad concionatorum usum plerumque addi solitum uelut superuacaneum omisit. Tandem et uitam Petri Chrysologi ex ipsius homiliis, et uariis scriptorum monumentis, tum impressis, tum manuscriptis accurate conquisitam, studiose  collectam et ordinatim digestam addidit, eique pro maiori, ut ait, aliquorum que in ea memorasset testificatione sequentia subiunxit documenta: 1o Epistolam S. Petri Chrysologi ad Eutychem hereticum; 2o Epistolam Leonis pape I ad Flauianum Constantinopolitanum episcopum contra Eutychetis perfidiam et heresim; 3o Epistolam Matthei cathedralis ecclesie Imolensis prepositi, transsumptam ex tabella ipsius manuscripta, qua testatur se corpus B. Petri Chrysologi attrectasse; 4o Elogium ex Trithemio; 5o Agapiti uicentini prefationem ad editionem Bononiensem; 6o prefationem B. Felicis, XL Rauennatum archiepiscopi in Sermones aliquot S. Petri Chrysologi ex mss. codd. ualicelle, Ceseneque et alibi; 7o Epistolam F. Petri Rodulphii Tussignanensis, episcopi Senogalliensis  ad senatores Imole, qua Sermones Petri Chrysologi a se recognitos ipsis edendos offerebat, ex Commentariis ipsius Senatus a. 1595 desumptam.

Sic elaboratum Opus pellexit, inquit, ad inscribendum: Sermones maxima ex parte illustrati, quod eorum codex, uiteque index e tenebris erutus, et a sordibus uindicatus magis quam antea sit legentibus enucleatus ac declaratus; nitore insuper atque splendore longe omnibus exemplaribus hac opera prestet. In quo faciundo, pergit, quos sumptus, labores et pericula subierim, quam egra sepius ualetudine prostratus iacuerim; quosque aduersarios ac desertores domi forisque fuerim perpessus, scit ipse qui tandem e celo protexit, Chrysologus sanctus; sciunt multi docti probatique Patres, qui me etiam inter siluas ad animarum curam  longe a sapientum congressu residentem, librorum et bone ualetudinis expertem aduersa prope omnia superasse, et opus propositum aliqua demum ex parte absoluisse mirantur; quod adhuc in tenebris delitesceret, nisi illorum sincero iudicio nunc edere fuissem compulsus. Postremo de stylo suo excusationem addit necessariam utique et uere facetam. Ait enim iuxta Senece monita in hoc opere componendo magis se quesiuisse quid scriberet; inde, et quia aliorum sententias referens propriis uerbis transcribendas censuisset, necesse fuisse ut stylus multorum et ex multis constans non idem semper haberetur. Quod si tamen tam in componendo quam in transcribendo multa excidissent, que uel oscitanter, uel minus apte posita essent, hoc Dei permissu factum lectores arbitrari  iubet, ut tandem Sciant gentes quoniam homines sunt . Nuncupauit editionem suam Ferdinando Millino S. Imolensis Ecclesie episcopo et Balnearie comiti, ep. d. ex ede sucra Parecie S. Agnetis Ugutionelli: u. Kal. Aprilis h. a.

1644. Parisiis, ex Typogr. Regia; in-fol. Petri Rauennatis Epistola ad Eutychem, Gr. Lat.; in Concil. Coll. Regia. Tomo uIII, p. 41.

1661. Parisiis, apud Simeonem Piget; in-fol. S. Petri Chrysologi . . . . opera; in Theoph. Raynaudi Heptade h. a. et l. recusa.

1662. Parisiis, sumpt. Ant. Bertier; in-fol. S. Petri Chrysologi Sermones uarii iuxta anni totius Euangelia,  festa Dominica et Sanctorum digesti; in Franc. Combefisii Bibliotheca PP. Concionatoria.

Sequitur Combefisius Dominicum Mitam, cui in plerisque etiam de uita Petri astipulatur. Sed ipsi haud displicet sententia, non omnes huius collectionis sermones unius eiusdemque esse auctoris, quamquam non ab argumentis ex singulis sermonibus ductis sic colligit, sed eo potius, quod in aliis ueluti Chrysostomo, Bernardo et aliis homiliarum scriptoribus fieri consueuit.

1666. Parisiis, apud Carolum Saureux; in-4o. S. Petri Chrysologi Sermones quinque de Oratione Dominica, sub titulo: S. Petri Damiani S. R. E. Cardinalis; in LUCAE DACHERII Spicilegio uet, aliquot scriptorum, qui in Gallie bibliothecis maxime Benedictinorum  latuerant tomo uII, pagg, 120-137.

Quod sepius accidit talium Collectionum auctoribus, non excepto Baluzio, litteratissimo uiro, ut, dum sua unius opera tantam curam sustinere aggressi essent, aut memoria aut diligentia interdum deficerent et dudum edita pro ineditis uenditarent, id Dacherio etiam in his sermonibus accidit, qui in Feliciana collectione num. 67, 68, 70, 71, 72, et quidem emendatiores leguntur, quam hic ex codice quodam Corbeiensi representantur. Monitus hac de re, tomo uII, post indicem contentorum hec ascripsit: »Ut in tomo uII Spicilegii Petro Damiano sermones 5 in Orationem Dominicam tribuerem, suasit codex ante annos scriptus quadringentos, qui Petri Damiani nomen distincte preferebat. At postquam in publicum prodiit  tomus ille, monuit me suis litteris doctissimus theologus noster Steph. de Marcés, Sermones hosce Petri Rauennatis siue Chrysologi esse genuinos, ob uarias et minime spernendas rationes; queis lubens calculum adiicio meum. Eruditis tamen relinquo iudicium.« Sic ille; non allatis quas ipse doctus ille suppeditauerat rationibus, quarum grauior nulla tamen esse poterat, quam quod iam dudum in antiquissima, certe Petro Damiano antiquiore Sermonum Chrysologi collectione exstarent et cum ea excusi essent. Sed hec fateri illum fortasse puduit. Attamen et in Indice generali tomo XIII Spicilegii subiecto Petri Chrysologi esse notauit, eiusque nomen etiam preferunt in secunda huius operis editione, licet curator eius Ludouicus Franciscus Ioseph de la Barre prorsus  nesciret quo iure posterius priori esset preferendum. Reprehendit potius Dacherium quod rationes, que ipsum, ut suo codici minus fideret impulissent, non ediderit, additque, si quis malo exemplo ab eo factum esse contenderet, se minime aduersaturum. Qui si editum aliquem Chrysologi Sermonum codicem inspexisset, non modo rationes illas facile ipso deprehendisset,  sed caruisset etiam multis quas ibidem protulit, non ineptis sane sed minus necessariis emendationibus, quippe que plerumque omnes iam in antiquioribus editionibus Chrysologi distincte leguntur  , Eius uero et Dacherii exemplum fraudi fuit aliis, ueluti Fabricio et Mansio, immo et nouissimo editori in tantum, ut quinque istos Sermones ceteris superaddendos curaret.

1670. Cygnee, typis et sumpt. Sam. Ebelii; in-8o. D. Petri Chrysologi de Incarnatione Christi Sermo CXLI et CXLIX, et de Infantum Nece CLII et CLIII; in Diu, Patrum Homiliis in Festum Natiuitatis Iesu Christi editis a Christiano Daumio, pagg, 81-91.

Expressi sunt ex edd. Moguntina 1607, Lugdunensi 1623, et que in Coloniensi PP. Bibliotheca est. At  Mite editio Daumio non innotuisse uidetur, siquidem in prefatione scripsit, illas editiones nouam recensionem desiderare, eamdemque flagitare lectionum uarietatem, que ex iis que Thomas Hibernicus et hinc Allegoriarum Collector in Collectanea sua transtulerint animaduerti possit. Idem Casparis Barthii in Chrysologum laudes ibidem profert.

1671. Lutetie Parisiorum, impensis Soc. Typogr.; in-fol. Petri Rauennatis Epistola ad Eutychen, Gr. Lat.; in Conciliis Labbei et Cossartii tomo Iu. p. 35.

1671. Parisiis, sumpt. Petri uariquet; in-fol. Petri Chrysologi . . . . Sermones CLXXuI, cum Leonis M. et aliorum Opp. collectis a Raynaudo.

1672. Parisiis, apud uiduam Caroli Saureux; in-4o. Petri Chrysologi Sermo de Natali Domini contra Nestorium; edidit ex codice uetusto tamquam auctoris  incerti fetum Lucas Dacherius in tomo XI, pagg. 279-281.

Acceperat a Chiffletio. In uulgatis editionibus auctior et emendatior exstat num. CXLu, quod primus monuit Paulus Colomesius in Paralipom. de SS. Eccles. p. 263, et Obss. Sacris p. 133. Cf. Fabricius in Bibl. M. et Inf. Lat. Minime igitur latere debuisset editorem nouissimum.

1675. Lut. Paris., sumptib. Io. Bapt. Coignard; in-4o. Petri Chrysologi episcopi Rauennensis ad Eutychen presbyterum Epistola; Latine cum notis Paschasii Quesnelli; cum Leonis M. Operibus, post epistolam 22, t. I, pagg. 477. Note exstant tomo II, pagg. 839-41 .

»Triplicem, inquit Quesnellus, huius epistole editionem inuenio: unam, quam habent posteriores sancti Leonis editiones, ubi ex ms. Cod. Thuanee Bibliothece descripta legitur Epistola; alteram, quam ex mss. codicibus uaticanis num. 2574 et 2580 et cardinalis Sirleti procurauit Gerardus uossius doctor  catholicus: tertia denique ea est, que in prima parte Actorum Chalcedonensis concilii legitur cum Greca uersione. Prima editio primum tantummodo caput continet, alterum integrum desiderat: relique due utrumque caput complectuntur  . Unde ista diuersitas fluxerit, certo asserere non ausim: uerisimile tamen est, uel editorem illum incidisse in mutilum codicem, uel ipsum codicem ab editore fuisse mutilatum.« Inquirit porro que mutilationis istius cause esse potuerint, et an integra etiam pro genuino episcopi Rauennensis fetu haberi possit. Quod quidem asserit, et deinde sic pergit: »Unde quo facto decurtata habeatur in uulgatis sancti Leonis editionibus, non assequor. Codicem quidem Thuaneum commemorant, ex quo deprompta fuerit ab editore. An  hoc ita sit, nescio. Hoc scio, unicum in Catalogo Tuaneorum mss. codicem a me repertum, qui Epistolam sancti Petri Chrysologi contineat, cum aliis nonnullis ad synodum Chalcedonensem pertinentibus: in hoc uero codice integram haberi Epistolam. Cui si mss. uaticanos et card. Sirleti codices, antiquasque ac recentiores Baronii et Conciliorum editiones adiunxeris, uix restat dubitandi locus, quin uel in editoris illius, si non malam fidem, saltem oscitantiam, uel in Codicis uitium refundenda sit Epistole diminutio.« Utinam uero Quesnello indicare placuisset editionum Leonis M. folium paginamue, in qua Petri hec epistola exstet, quam a se lectam fuisse tam diserte significat.

1676. Lugduni, sumptib. FFr. Anissoniorum et Ioan.  Poysnel; in-fol. Diui Petri Chrysologi archiepiscopi Rauennatis Sermones Aurei ad Exemplar Seraphice Cesene bibliothece correcti, scholiis ac locupletissimis moralium conceptuum uarietate Commentariis illustrati. Nunc recens in gratiam diuini uerbi concionatorum, addita Sanctissimi Doctoris uita, nec non et eiusdem ad Eutychetem Epistola Notis pariter elucidata, prodeunt in lucem opera et labore R. P. Fr. MARTINI DEL CASTILLO Burgensis Minorite de Obseruantia: in S. Euangelii Mexicana Prouincia Lectoris Iubilati, Theologie honor. Alex. uII. Rescripto decorati Magistri. Olim in eadem Prouincia Ministri Prouincialis: et in magno S. Bonauent. Collegio Rectoris, atque studiorum Regentis. Accessit his Index quadruplex: I. scilicet Sermonum; II. Locorum  Scripture sacre; III. Euangeliorum ad Conciones per Annum; Iu. Rerum denique notabilium.

Bellus hic artifex nouem et quod excurrit alphabeta commentariis suis in XXII Chrysologi Sermones et Epistolam ad Eutychetem impleuit. Illud cum superiori editore Dominico Mita commune habet, quod licet ingens titulorum syrma post nomen trahat, tamen de iniquitate fortune conqueritur, nec propitiorem habuit Facundiam deam. »Apposui in corde meo, inquit, uniuersos CLXXuI Sermones D. Petri Chrysologi meis illustrare commentis: idcirco breui omnium completo marginali scholio ad depromendum rimandumque sensum eius subtilissimum me contuli,  latiori sermone  inchoaui et uiginti duos sermones, una cum eius epistola ad Eutychetem hereticum, quos compleui, exhibeo. Sed proh dolor! ophthalmia prolixe admodum lumina torsit; et quod magis est, nouem et plus annis, lippientem me limis oculis fortuna prospexit, retrahens inuida, qua laboriosa a penso, laborare cupientem. Pluries repetii cum Diogene Cynico: Euge, o fortuna, quod uiriliter me tractasti! Me peccatorem, me scelestum, flagellis felicem Deus Op. Ma. fecit, tenuit me semper idiographum, cum amanuense nusquam, bibliotheca orbatum et cella fere exsulem. Idem quoque testatur, se quesisse magis quid scriberet, quam quemadmodum, non curasse se sollicitam, comptam  perpolitamque orationem, sed remissius loqui uoluisse, ut loqueretur securius. Unum quod in toto opere non prorsus ineptum iudices, est uita Petri Chrysologi, in qua Scripta etiam editionesque eorum attingit. Nuncupatum est Petro Principi Portocarero Folch de Arragon et Corduba, etc., epistola que omnibus ingenii auctoris sui luminibus radiat.

1677. Rome, sumptib. Pontii Bernardon; in-fol. Latini Latinii uiterbiensis uarie Lectiones et Obseruationes in Petrum Chrysologum; in Bibliotheca eius Sacra et Profana, t. I, pagg. 98-103.

Pertinent he obseruationes, que commendatione alia preter auctoris nomen non egent, ad seculum superius. Obiit enim Latinius a. 1593. Usus est editione Parisiensi a. 1574.

 1677. Lugduni, apud Anissonios; in-fol. S. Petri Chrysologi Sermones  et Epistola ad Eutychen cum notis Ger. uossii; in Max. Bibl. PP. tomo uII, pagg. 803-979.

1679. Colonie Agrippine, apud Io. Carolum Munich et Petrum Ketteler; in-4o; D. Petri Chrysologi archiepiscopi Rauennatis uiri eruditissimi atque sanctissimi Sermones in Euangelia de Dominicis et festis aliquot solemnioribus totius anni insignes cum triplici indice, Euangeliorum et Epistolarum, Locorum S. Scripture rerumque et uerborum in lucem editi.  Editio prima in Germania .

Typothete incuria annus in titulo exscriptus est MDLXXIX. Etiamsi uero satis typis et tota descriptione  seculum se proderet, non tamen meo unius arbitrio statuere ausus sum, antequam aliunde mihi hac de re constaret. Sed iam certus sum et lectores monitos uolo, ut Maximi Taurinensis editionem a. 1579, ad sequens seculum transcribant. In Cat. Bibl. Reg. Paris. laudatur hec editio anni 1678.

1684. Parisiis, apud Franc. Muguet; in-fol. Petri Chrysologi Sermones duo: unus de pace in illud Matthei u, Felices pacifici, etc. ; alter de Natali Ioannis Baptiste; inter Augustinianos, quos Benedictini secreuerunt per Appendicem tomi u, classe 1, num. 61, et classe 3, num. CXCIX.

Prior olim inter Sermones de Tempore erat num.  CLXIX, postea in App. LuII; posterior inter Sermones de Sanctis XXII, post in App. LXXuII. Sed ille passim interpolatus est et multis sententiis auctior, quas proinde Maurini ansulis commonstrarunt; hic ab initio decurtatus. Erat ergo ratio, cur nouissimus editor eosdem editioni sue insuper adiiceret, ut a Mansio discimus. Alii duo insuper inter Augustinianos Sermones occurrunt, nempe num. CXXI, de Natali Domini u, quem in quibusdam mss. Petri Rauennatis nomen preferre notant, et Sermo XCuII de uerbis Euang. Ioan. XIu, Pacem meam do uobis, etc. quem cum LXI Chrysologi stylo conuenire monent iidem.


SAECULO XuIII

 1714. Parisiis, ex Typogr. Reg.; in-fol. Petri Rauennatis Epistola ad Eutychen; in Conciliis Harduini, tomo II, pagg. 22.

1723. Parisiis, apud Montalant; in-fol. Petri Chrysologi Sermo de Natali Domini et Sermones u in Orationem Dominicam; in noua editione Spicilegii Luce D'Achery, quam curauit Ludouicus Franc. Ioseph de La Barre tomo I, pagg. 41, 215-221.

uide que dicta sunt occasione editionis prime a. 1666 et 1672.

1742. uenetiis, apud Augustinum Sauioli; in-fol. Sancti Petri Chrysologi Forocorneliensis Rauennatum archiepiscopi Opera omnia cum obseruationibus et indice rerum locupletissimo Dominici Mite. Accessere preterea in hac nostra editione S. ualeriani Cemeliensis episcopi Homilie quotquot exstant.

 Bibliopole instituto Bononiensis a. 1643 editio accurate recusa et cultu non honesto modo, sed etiam magnifico dotata est.

1750. uenetiis . . . . . in-fol. Sancti Petri Chrysologi Opera omnia ad codices mss. recensita a P. Sebastiano Pauli Clerico Reg. Congregationis Matris Dei Lucensis.

De hac editione non nisi ex iis constat, que cl. Mansius in Bibliotheca Fabriciana medie et infime Latinitatis T. u, pag. 253, ad supplendam de Chrysologo notitiam recitauit. »Non est, cur hic preteream, inquit, quam sub ipso anno suo emortuali euulgauit uir cl. P. Sebastianus Pauli congregat. Matris Dei Lucensis, sodalis meus dilectissimus et amicus dum uiueret in primis carissimus. Prodiit  illa typis uenetis a. 1750, T. I  in-fol. Preter ea que in precedentibus editionibus patuerunt, adiecit sermones septem de  Oratione Domini desumptos ex Dacherii Spicilegio tom uII, pag. 120, ueteris editionis; geminos etiam alios ex appendice Sermonum S. Augustini editionis Maurinianorum. Recensuit totum opus ad ueteres mss. codices; notas a Dominico Mita olim adornatas retinuit, quibus et suas adiecit, nec paucas, nec, ut uera fatear, indoctas. Quamquam uero laborem hunc uiri eximii probo, multum tamen abesse credo, ut editio Operum Chrysologi sic tandem omnibus numeris absoluta reputetur. Admonet uir eximius ex orationibus hisce nonnullas Seueriano cuidam in uetustis codicibus ascribi, qua ego premonitione edoctus nactusque in ueteri homiliario codice, reperto in bibliotheca canonicorum Maioris Ecclesie Lucensis, nec meo iudicio seculo XII recentiore, homilias  quasdam Seueriani nomine prefixas, unam aliquam ex illis conferendam assumpsi cum homilia Chrysologi, que inter editas est CII. Utramque consentientem reperi: simul tamen agnoui, hiulca quedam esse in edito, que egregie supplebantur a codice illo.« Profert ibidem uariantis lectionis aliquot exempla. Sed non huius demum editoris fuit illa admonitio, nonnullas homilias Seueriano in codicibus uetustis ascribi, sed dudum in Bononiensi prima ab Agapito illud obseruatum est. Nec admodum diligentiam eius commendat, quod bis eosdem Sermones u in Orationem Dominicam exscribendos dederit.

1753. uenetiis, apud Simonem Occhi; in-fol. Petri Chrysologi episcopi Rauennatis ad Eutychem presbyterum  Epistola, Gr. Lat. cum admonitione et notis Balleriniorum; in Operibus Leonis M. T. I, epistola XXu, pagg. 775-78.

Ballerinii docent decurtatam epistolam, de qua Quesnellus primum monuit, proficisci ex collectione Canonum Hispana, ex eaque in Isidorianam, indeque in reliquas Collectiones fluxisse. Simul tamen ostendunt integre originem potioris esse et antiquitatis et auctoritatis, quippe que inueniatur in collectione epistolarum in causa Eutychetis, que actionibus concilii Chalcedonensis premitti solet, ante medium sextum seculum Latine compacta. Suspicantur autem priorem partem epistole quam etiam Hispanica collectio profert originalem esse posteriorem ex Greco usam.

 1761. Florentie, expensis Ant. Zatte ueneti; in-fol. Petri Rauennatis Epistola ad Eutychen Gr. Lat., cum premonitione et notis Balleriniorum; in Collectione ampliss. Concilior. tom. u, pagg. 1347-1350.





IOS. A. AMADESII DISSERTATIO DE METROPOLI ECCLESIASTICA RAuENNATENSI, AD CL. uIRUM PAULUM PACIAUDUM.



TYPOGRAPHUS uENETUS LECTORI.

Ad umbilicum peruenerat Editio, cum diligentia et cura cl. u. Pauli Marie Paciaudi clerici regularis Dissertatio hec Rauenna uenetias missa ad meas manus peruenit. Hanc hic addere pro coronide horum Prolegomenorum, nec editori ingratum, nec lectoribus iniucundum fore, arbitratus sum. uale.




PROeMIUM.

Cogitantem ea, que de Rauennatis Ecclesie dignitate superioribus diebus disserueram, tenebris et obliuioni demandare, me ex huiusmodi sententia reuocauerunt persuasiones tue, optime Paciaude. Et quamuis diu, multumque dubitauerim, utrum tue uoluntati resistere, an obtemperare magis expediret; illud enim obedientie periculum, alterum obseruantia atque amor in te meus insinuabat: attamen malui huic qualicumque periculo me totum committere, ut obseruantie et amori obsequerer, quam isthec officia, quibus tibi obstringor, ne tantillum quidem uiolare, ut periculum deuitarem. Imbecillitatem ingenii mei scribendique in re critica imperitiam, tum rei ipsius de qua actum est difficultatem  et celeberrimorum contra nos opinantium uirorum auctoritatem, tum extremam documentorum, rationum, scriptorum inopiam, cui obnoxii sumus, tibi pluries instanti, pluries quoque obieceram, quibus rebus ab hac ratione scribendi deterrerer. Sed quoniam hisce posthabitis in proposito perseuerasti, meque nutantem uelis remisque in hoc uelut mare impulisti, mos est tibi gerendus omnino, atque specimen aliquod opusculorum nostrorum, qualiacumque demum illa sint, publico iudicio permittendum.

Tria igitur in cetu nostro litterario de hac Rauennati Ecclesia tractauimus. Primum enim quesiuimus, utrum Mediolanensis episcopi suffraganea illa fuerit quatuor prioribus ere Christiane seculis.  Deinde litteras Clementis II Romani pontificis, quibus Rauennatensi super Mediolanensem antistitem sedendi in conciliis prerogatiua restituitur, a falsitatis nota uindicauimus. Tum quid opinandum sit de origine metropolitice dignitatis in Ecclesia Rauennatensi perpensis saniorum auctorum sententiis conquisiuimus. Porro ea omnia argumenta, que fusiori calamo, ac uernaculo sermone, pluribusque dissertationibus scripseramus, ad tria capita modo contrahenda, breuiorique oratione exponenda censemus.



CAPUT I. Utrum Mediolanensi Ecclesie subiecta fuerit Ecclesia Rauennas quatuor prioribus ere Christiane seculis.



§ I. Exponuntur rationes auctorum affirmantium.

1. Eustachius a S. Ubaldo Augustinianus Excalceatus satis prolixam dissertationem intexuit postremo exeunte seculo de Metropoli Mediolanensi, in qua omni rationum ac monumentorum genere, si Superis placet, conatus est demonstrare, inter illustriores Ecclesias, que Mediolanensi episcopo subiiciuntur uelut suffraganee, Rauennatem quoque et Aquileiensem fuisse. uerum Augustiniani nostri una fuit cura in hac firmanda sententia, Sirmondi, Schelstratii, Norisii, et aliorum aliquot uestigiis atque auctoritati solummodo insistere. Cum enim  nullum de subiectione harum Ecclesiarum antiquum positiuum, et inalterabile sibi superesse documentum fateretur, et Niceni concilii atque Antiocheni decreta non leuiter contrarium urgere putaret, auctoritas tamen tantorum uirorum . . . . . antiquitatum ecclesiasticarum peritissimorum hominum pro omni antiquo illi satisfuit monumento. Et optime quidem; si magna auctorum nomina, non autem rationes et fundamenta quibus eorum placita innituntur nostra hec etas in pretio haberet.

2. Porro celeberrimis etiam hisce criticis eque ac Mediolanensi eorum Symmyste defuere omnino antiqua omnia positiua, et inalterabilia documenta, quibus Rauennati, et Aquileiensi Ecclesiis iugum subiectionis certissime assererent. Nam concilia  nulla primorum Seculorum, nulle consecrationes episcoporum, uisitationes Ecclesiarum nulle, sanctiones, appellationes, consultationes, que uel suffraganeitatis, ut ita loquar, in minoribus, uel preeminentie in principibus Ecclesiis indicia esse solent, multominus, uel historicorum, uel Patrum testimonia, aliquod eiusmodi documentum eis suppeditarunt. Una igitur coniecturarum atque argumentorum negantium uia processere omnes, salebrosa enimuero et difficultatis plenissima. In hierarchia  imperii hanc sibi uiam excogitarunt ad Ecclesiasticam hierarchiam stabiliendam. Singulis fere prouinciis, in quas longe, lateque Imperium diuidebatur per Asiam, Africam atque Europam singulos metropolitanos episcopos tribuere non renuunt primis, que diximus, Ecclesie temporibus, eos nempe episcopos, qui in precipua cuiuslibet prouincie ciuitate constituti, alios omnes minorum ciuitatum comprouinciales moderarentur: attamen ordinem hunc hierarchicum soli Italie denegant, cui licet in XuII, ut aiunt, prouincias distribute, duos tantum metropolitanos episcopos per ea tempora assignatos uolunt, Romanum scilicet, et Mediolanensem, ad quartum seculum Aquileiensis exordia protrahentes, ad quintum usque Rauennatensis.

 3. Si uero ab iisdem auctoribus petas qua ratione factum, ut in reliquis orbis Romani prouinciis metropolitani apostolico instituto ordinati sint, in Italia uero, ubi Paulus predicauit, ubi Petrus Ecclesias instituit, ubi sedes apostolica primis Ecclesie temporibus erat, institutum illud statim non obtinuit? quemadmodum a semetipso quesierat Emanuel Schelstratius : primo responsiones illorum auctores isti non approbant, qui rationem et causam tanti discriminis in apostolorum uel successorum instituentium uoluntatem reiiciunt. Secundo autem respondent ipsi, regimen quoque ecclesiasticum Italie ad exemplar secularis apostolos uel successores eorum composuisse; cum enim a duobus uicariis prefecti pretorio Italie omnis hec regio administraretur  Romano scilicet, cui decem prouincie suberant, et Mediolanensi, cui septem; eadem pariter methodo duo fuerant ecclesiastici metropolitani in Italia constituendi, ut quemadmodum in reliquo orbe, ita ibi quoque ecclesiastice hierarchie ordo secularis hierarchie ordini responderet. Quapropter decem suburbanarum prouinciarum episcopis immediate preerat, ut metropolitanus, ipsemet summus pontifex; in septem uero ceteris, que Italie cognomine distinguebantur, metropolitani uices gerebat Mediolanensis episcopus. Hinc distinctio episcoporum Romane prouincie ab episcopis quos prouincie Italie appellabant; atque hinc orta est penes auctores ipsos de subiectione Rauennatis ecclesie et Aquileiensis coniectura; nam Aemilie prima erat  ciuitas Rauenna, uenetiarum Aquileia, quas prouincias uicariatus Italie comprehendebat, ideoque earum episcopi metropolitano Italie obedientiam prestasse dicendi erant.

4. uicariatus Italici urbes fuisse Rauennam, et Aquileiam nullus inficiatur; illarum quoque episcopos ab Italia appellatos testantur subscriptiones concilii Sardicensis. Fortunatianus ab Italia de Aquileia, Seuerus ab Italia de Rauenna, Protasius ab Italia de Mediolano, ac tandem Mediolanum Italie fuisse metropolim asserit Athanasius in epistola ad Solitarios. Ex quorum numero clarissime sunt confessionis uiri religiosi, et episcopi boni, Paulinus Treuirorum, que Galliarum metropolis est. Lucifer Metropolitanus  episcopus Sardinie, Eusebius uercellis ciuitatis Italie, Dionysius Mediolani, quod et ipsum est metropolis Italie. Accedit testimonium diui Ambrosii qui tum ad uercellenses, tum ad episcopum uicohabentinum scribens uenetias, et Aemiliam ad se pertinere confirmat, ut interpretatur Sirmondus . In epistola enim ad uercellenses queritur S. Doctor, eorum Ecclesiam squalere adhuc Pastore uiduatam, dum relique finitimarum ciuitatum ecclesie eiusmodi solatio letarentur. Confligor dolore, quia Ecclesia Domini, que est in uobis, sacerdotem adhuc non habet, ac sola nunc ex omnibus Ligurie, atque Aemilie, uenetiarumque, uel ceteris finitimis Italie partibus huiusmodi eget officio . In altera uero ad uicohabentinum illius cure enixe  commendat Imolensem Ecclesiam, donec nouus ibi constituatur episcopus. Commendo tibi, fili, Ecclesiam, que est ad forum Cornelii, quo eam de proximo interuisas frequentius, donec ei ordinetur episcopus: occupatus diebus ingruentibus Quadragesime tam longe non possum excurrere . Forum Cornelii, seu Imola urbs est Aemilie prouincie, seu Flaminie, cuius etiam caput Rauenna: in Aemilia pariter sita erat uicohabentia, modo Ferraria. Ex allatis ergo Ambrosii uerbis constat Forum Cornelii sub eius cura, et uisitatione, et ordinatione fuisse: uicohabentiam pariter ad eum spectasse, tum quia eius episcopo, quem subiectionis nomine filium ap pellat, alterius Ecclesie uisitationem mandat; tum quia ex homilia 175 S. Petri Chrysologi inferius afferenda  subiectionem istam uicohabentie arguere posse credunt critici nostri. uenetias igitur et Aemiliam continebat prouincia Ecclesiastica Mediolanensis, consequenter Rauennam et Aquileiam.

5. Schelstratius uero ad efferendam magis magisque in has prouincias auctoritatem Mediolanensis Ecclesie, aliud mutuatur argumentum ab epistola synodica quam Eusebius illius episcopus Leoni Magno conscripsit in celeberrime S. illius pontificis ad Flauianum epistole approbationem. Cum enim aliquorum Aemilie, Rhetiarum, Alpium Cottiarum episcoporum subscriptiones in calce Eusebiane epistole obseruasset Schelstratius, arbitratus est in omnem fere Italiam, et ultra iurisdictionis sue limites dilatasse episcopum illum. En uerba Schelstratii. »Quam  diffuse autem Mediolanensis Ecclesia per Italiam ius metropoliticum obtinuerit ante institutos Rauennensis, et Aquileiensis Ecclesie metropolitas, colligi potest ex Eusebii Mediolanensis epistola, que ad Leonem Magnum missa est super fide quam ad Orientem direxerat. Illi enim non solum subscribunt Ligurie episcopi Crispinus Ticinensis, Cyriacus Laudensis Abundantius Comensis et reliqui, sed etiam Fauentius Regiensis, Maioranus Placentinus et Cyprianus Brixellensis de prouincia Aemilie: Abundantius Comensis pro Agimone Curiensi, Gradus pro Eustasio Augustano ex Rhetia, Maximus Taurinatis et Quintus Dernensis ex Alpibus Cottiis: quos consequenter spectasse constat ad synodum Eusebii . . .  His autem si addas episcopos Flaminie, cuius episcopum Forocorneliensem ad suam obedientiam spectasse indicat diuus Ambrosius . . . . . habebis omnes fere regiones, que ecclesiasticam Italie prouinciam constituebant, Liguriam nimirum, Aemiliam, Flaminiam, Alpes Cottias, Rhetiam . . . . . Hisque Histrie et uenetie prouincia dumtaxat deesse cognoscitur, quibus exceptis, in reliquas Italie regiones Mediolanensis episcopus, tamquam Italie Metropolitanus, ius obtinebat.«

6. Hisce argumentis in sola prorsus coniectura positis, sunt qui pondus addunt argumenti negatiui. Illud uero est, de solo Romano pontifice, tamquam decem suburbanarum prouinciarum metropolitano, et de solo Mediolanensi episcopo tamquam septem  Italie prouinciarum, locutos esse ueteres Scriptores et uetera, que supersunt antiquitatis monumenta: de quibuscumque aliis Metropolitanis altissimum apud omnes silentium.

7. Hec tamen omnia, que critici pene uniuersi de hierarchia ecclesiastica tractantes singulis fere pagellis regerunt, atque infinita propemodum eruditione ad satietatem usque amplificant, facili negotio, ut arbitror, diluere, et leuitatis arguere poterit, qui doctissimam legerit abbatis Bacchinii de origine ecclesiastice hierarchie dissertationem. Celebris enim Cassinensis totus ibi est in suffodiendo allatarum coniecturarum, atque argumentorum fundamento, quod egregia, eaque inconcussa doctrina omnino contriuit. Quare cum omnium probationum uis de  Rauennatis et Aquileiensis Ecclesie subiectione a ciuilis regiminis Italie systemate promanet, cui Ecclesiasticam ipsius Italie hierarchiam auctores ipsi accommodatam uolunt; nos cum Bacchinio systema illud commentitium demonstrabimus, atque inde firmiori gressu ad reliquas Mediolanensium rationes eneruandas procedemus. Quamuis autem aliqua de patriarchatu Aquileiensi hic obiter miscere nobis continget; protestamur tamen de illius prerogatiuis nullum prorsus iudicium nos esse laturos, maxime si que P. Bernardus Rubeus in suo eruditissimo opere, et que cl. Ioseph Motta in dissertatione de iure metropolitico num. 31 et seqq. super Aquileiensis Ecclesie origine, amplitudine, iurisdictione nuperrime scripserunt, non omnibus eque placuerint.  Mediolanenses solummodo petimus ad eosque conuertimur. uerum prestantissime Mediolanensis Ecclesie amplitudini nichil ideo per nos detractum uolumus, satis superque contenti, si Rauennatensem ab eius dominatu uindicauerimus, rationesque, quibus hec impetitur inter mere supposititias reiecerimus. Nos autem non latet ingenuis Mediolanensibus ex uano nichil hauriri, ut uerba Ripamontii usurpem contra nimios patrie Ecclesie magnificatores apte loquentis : Nec eo sumus, ait, ingenio, ut dum miscendo falsa ueris, primordia nostrarum rerum angustiora facimus, uelimus mereri probra et cauillos, et in omne deinceps euum ire cum illa morum existimatione ac fama, tamquam patrio nomini  speciosa dictu gratificari et uenditare fuerit cura. Irridet enim iis uerbis, ex lib. Iu decadis prime Titi Liuii desumptis, Ripamontius Galuanei Flamme conciuis sui simplicitatem, qui fabellas omnes hinc inde captatas suum in Chronicon congesserat, et precipue ubi ingentem prouinciarum numerum imperite asciuerat Mediolanensis ciuitatis imperio, prout in iis uersibus:

Urbs secunda Rome, infulis laureata supremis,
Imperii, sedesque Iouis, miris exarata structuris,
Prima metropolis urbes Ligurie regis,
Rhetias utrasque: Bauaria, Coria, Cume,
Corsica, Sardinia, Rauenna, Ianua, Pisa,
Gradus, Aquileia, Ticinum, Placentia, Sena
Angusta cum Secundia subsunt; tu Subria Rome;
Que forsitan de ciuili, non de ecclesiastica iurisdictione accipi possent, nisi alibi, scilicet in Chronicis  suis bonus iste auctor temporali Mediolanensium dominatui ecclesiasticum equaret illis uerbis: Ecclesie Aquileiensis, et Rauennas, Ianuensis, Gradensis, Cumana, Augustana, Coloniensis, Basiliensis, Coriensis, Papiensis, Placentina, et omnes alii episcopi Italie fuerunt suffraganei episcopi Mediolanensis. Porro his omissis, ad argumenta criticorum quos iam laudauimus, animaduersione et responsione propius accedamus.



§ II. Exponuntur rationes auctorum negantium.

8. In negatiuam sententiam aliquot preclarissimi auctores abierunt, inter quos eminent Petrus de Marca, Benedictus Bacchinius, Hieronymus Rubeus ex catholicis, Salmasius inter heterodoxos, licet non omnes ob easdem rationes, neque eodem, ut aiunt, spiritu ducti. Alii enim iugum Mediolanense ab Rauennate  Ecclesia excusserunt, eam putantes metropolitanam fuisse usque ab eius fundatione. Alii uero, quamuis huius dignitatis initia ad quintum usque seculum distraxerint, negarunt tamen probari ullo modo posse Rauennates Mediolanensi Ecclesie paruisse umquam: immo Mediolanensi ipsi quartum Christianorum seculum uix atque egre concedere uidentur eius metropolitice iurisdictionis exordiis. Nos uero utriusque opinionis examen de origine huius prerogatiue in Ecclesia Rauennate ad caput tertium deferentes, questionem autem de origine clarissime Ambrosiane metropolis integram doctioribus criticis relinquentes, satis nunc habemus auctorum negantium responsiones in medium producere, quibus allatas in superiori articulo contra libertatem  nostre Ecclesie rationes refelluntur.

9. Harum igitur prima, que ceterarum origo et fundamentum est, petitur ex forma regiminis Italie, cui contendunt aptari debere formam regiminis ecclesiastici. Quia ergo in duplicem uicariatum Italia omnis partiebatur, Romanum et Italicum, duplex tantum dicendus est fuisse ea in regione metropolitanus, nempe summus pontifex, ut Rome episcopus, et Mediolanensis antistes, ut episcopus ciuitatis que caput erat Italici uicariatus; et quemadmodum episcopi decem prouinciarum suburbanarum pape, ut eorum metropolitano, parebant, ita episcopi septem prouinciarum Italicarum episcopo Mediolanensi, quos inter procul dubio Rauennas erat.

 10. Qui sic argumentantur, ait Bacchinius, uel admittant necesse est ecclesiasticam Italie hierarchiam quarti et quinti seculi ab ea quam apostoli ibi stabiliuerant longe dissimilem, uel fateantur eam non fuisse aptatam ciuilis imperii systemati , si illius auctores apostolos arbitrantur. Tempore enim apostolorum, immo neque per integra tria priora secula Italicum regimen formam assumpserat duorum uicariatuum, super quibus edificium omne suum scriptores ceteroquin peritissimi construxerunt. Italiam a Sicilia ad Alpes Cottias diuiserat Augustus, testibus Plinio  et Tacito , in undecim regiones sub unico prefecto: singulis tamen suum tribuisse pretorem credidit Pancirolus , preter decuriones, qui in ciuitatibus Italicis Romani senatus imaginem preseferebant, et duumuiros, qui consules representabant. Forma isthec regiminis Italici ab Adriano Cesare immutata est in quatuor prefecturas, atque earum quelibet singulis consularibus attributa. Rursus nouum induxit gubernationis systema in Italiam Aurelianus, si Pancirolo fides , qui argui posse ex Spartiano arbitratus est, sub uno correctore omnem hanc regionem tunc reuocatam. Ex uopisco autem  coniicit Bacchinius, indicia quatuor consularium non obscure apparuisse sub Tacito Augusto. Que omnes uariorum regiminum species cum longissime distent a specie uicariatuum Romani atque Italici, illeque ab apostolorum euo  tria integra secula, et amplius occupent, repetere liceat, uel Apostolos non efformasse ad normam imperii hierarchiam ecclesiasticam in Italia, uel eam que uigebat quarto et quinto seculo toto celo distasse ab apostolica institutione. Nutante igitur opinionis de Rauennatis Ecclesie suffraganeitate precipuo fundamento, corruat opus est opinio ipsa, que nulla alia enimuero solida ratione fulcitur.

11. Quarto solummodo ineunte seculo imperium uniuersum diuisit Constantinus Magnus in quatuor prefectos pretorio, quorum prefectus pretorio Italie Africam, Sardiniam, Corsicam, et Siciliam cum insulis adiacentibus moderabatur preter Italiam ipsam, quam per laudatos uicarios regebat, alterum Rome, Mediolani alterum residentem, cum ea Italicarum  prouinciarum partitione superius a nobis indicata . Hec autem ipsa Constantini Magni partitio Romani dominatus quot ab Augustis successoribus passa est uicissitudines! Quot prouinciarum Italie commutationes, commixtiones, uariasque distributiones! Consulat qui super hac re plura cupit, que Bacchinius , que auctores centum ueteres eque ac recentiores fusius scripserunt. Ne quarto igitur quidem seculo ordinem hierarchicum Ecclesiarum Italicarum aptatum fuisse imperii systemati suspicari licet inter tot humanarum rerum perturbationes. His accesserunt Ariane heresis tempora, quibus et precipue Constantio Constantini filio imperante, omnes pene Italice  Ecclesie turbate, confuse, atque euerse fuerunt: adeo ut a ueritate, ut ego quidem opinor, aberraret, qui eiusmodi etate turbulentissima tributas a pontificibus summis fuisse assereret Mediolanensi episcopo septem Italie stricte sumpte prouinciarum Ecclesias, maxime quia heresi in Italia eo ipso seculo adhuc debacchante, iam metropolitica infula prefulgebat Aquileiensis antistes, ut apud omnes in comperto est. Que ergo coniectura, que ratio superest pro Rauennatis Ecclesie subiectione?

12. Subscriptiones autem concilii Sardicensis innuere quidem aliquo modo possunt, inductam iam et firmatam Italicarum prouinciarum distinctionem, quo tempore idem concilium celebrabatur, scilicet circa medium seculi quarti, pluresque annos, postquam  Constantinus uicariatum Urbanum ab Italico distinxerat; ac propterea ad eam distinctionem fortasse indicandam addi potuit ab episcopis septem prouinciarum, qui concilio interfuerunt ab Italia. uerum frustra ab hoc addito emendicarunt doctissimi uiri indicium uel pretextum effingendi Ecclesiam Mediolanensem omnium Italici uicariatus Ecclesiarum metropolitanam non solum ipso seculo quarto, uerum etiam, et multo magis seculis precedentibus. Primo in dubium reuocare iure possemus, utrum ab Italia ad Mediolanensis uicariatus prouincias designandas additum fuerit: primo quia eam denominationem ab Augusti euo obtinuerat, ut pro Italia toto terrarum orbe cognoscebatur omnis ea regio que, ut supra innuimus, hinc ab Alpibus Cottiis, illinc  a Siculo mari circumscribitur, cum ante Augustum Gallie Cisalpine nomine tractus, qui ab Alpibus ad Rubiconem fluuium, Italie uero, qui a Rubicone ad Siciliam pertingebat, ubique appellaretur . Secundo quia ab ipso Sardicensi concilio non obscure declaratum est quid ipsum intelligeret nomine Italie, nempe non uicariatum tantummodo Mediolanensem, sed uniuersam Italiam, et precipue prouincias suburbicarias; epistola enim ad Iulium R. P. ita eum hortatur: Tua autem excellens prudentia disponere debet ut per tua scripta, qui in Sicilia, qui in Sardinia, qui in Italia sunt fratres nostri que acta sunt, et que definita, cognoscant . Nam si ad fratres, qui in Italia erant, id est ad episcopos  tantum uicariatus Mediolanensis animum tunc intendisset concilium, omnes alios exclusisset a scientia actorum, et decretorum suorum, qui in Campania, Brutiis, Umbria, ceterisque Romani uicariatus prouinciis residebant episcopi; immo eos ipsos solummodo pontifici suggessisset, qui Synodo interfuerant cum imaginario Italie metropolitano, tacuisset uero eos qui abfuerant prouinciarum uicariatus Romani, quorum uix unum aut alterum inter Patres Sardicenses reperimus.

13. Tertio quia neque Athanasius, et quod magis ad rem facit, neque ipse Constantinus Magnus rationem semper habuerunt huius strictioris Italie denominationis qua solum Mediolanensem uicariatum  respiciebat. Alter enim in libro de Synodis Picenum annonarium, quod inter Romani uicariatus prouincias certissime numerabatur, tamen Italie uocabulo appellat, cum ait: Ariminum urbs Italie; in Piceno enim hanc sitam fuisse urbem, eaque ratione ad Romane prouincie metropolitanum pertinuisse eius episcopum, non autem ad Rauennatensem, omni conatu probare nisus est cardinalis Norisius . Constantinus uero Augustus scribens apud Eusebium super celebratione Paschatis: idcirco, inquit, id equum omnes rectumque iudicauerunt, quod et uobis placiturum esse spopondi, ut scilicet quod in urbe Roma, perque omnem Italiam, Africam, Aegyptum, etc., concordi sententia obseruatur, id uestra quoque prudentia libentibus animis amplectatur. Ex  quibus uerbis luce meridiana clarius colligitur, per omnem Italiam in sensu Constantini extendendum esse tam ad septem uicariatus Mediolanensis quam ad decem Romani prouincias, prout mehercle ab omnibus extenditur.

14. Quarto demum quia longe etiam post ad scitum Italie duorum uicariorum magistratum, Italie uocabulum pro integra regione quam uterque uicariatus complectebatur usurpatum fuit. Sic leg. 13 Codicis Theodosiani, que est de Accusationibus, et l. 2, de integri Restitutione, omnem simul Italiam a reliquis imperii regionibus distinctam legimus; l. 1, de Desertoribus, et l. 9, de Extraordinariis, integer tractus ab Alpibus ad mare Siculum nomine Italie indicatur. Pariter Campania, Tuscia, Picenum, Samnites,  Apulia, Lucania, Brutii, Calabria, uelut Italie prouincie l. 7, de Indulgentia debitorum, immo urbicarie et suburbicarie Italie prouincie appellantur. Leg. 9 et 13, et iudices, consulares, correctores, uicarii ipsarum prouinciarum, iudices intra Italiam indistincte dicuntur. Quare cum prorsus aut equiuoca foret, et Constantino imperante, et post Constantinum, Italie denominatio, uel potius pro uniuersa Italie regione acciperetur; frustra ab huiusmodi denominatione suffragium petierunt critici doctissimi, ut distinctionem regiminis prouinciarumque distributionem firmarent, multo minus ut formam ecclesiastici regiminis ante et post Constantinum ad duos Italie metropolitanos contraherent.

15. At enim, aiunt, litem dirimit Athanasii epistola  ad Solitarios, que et Italie denominatione indigitat prouincias Mediolanensis uicariatus, et Mediolanum ipsum Italie metropolim. Esto. Sed quid inde pro ecclesiastica episcopi illius iurisdictione super septem prouincias, presertim uero tribus ere nostre superioribus seculis? Sane qui diligentius Athanasii uerba attenderit, alterum ex his sensum illa preseferre inueniet; aut enim nullo modo Mediolanensem episcopum ibi metropolitanum intelligit S. doctor, aut non omnibus uicariatus prouinciis eum presidere existimat. Et reuera non ait Athanasius Dionysius Mediolani metropolitanus Italie, quemadmodum de Lucifero Calaritano, Lucifer metropolitanus episcopus Sardinie. uerum cum immediate post Luciferum appellat  Dionysium, ipsum nominat, ut simplicem episcopum, Mediolanum autem, ut Italie metropolim, Dionysius episcopus Mediolani, quod et ipsum est metropolis Italie. Et id forte addidit Athanasius, ut sicuti urbem Treuirim dixerat Galliarum metropolim, ita et Mediolanum metropolis Italie solitariis suis agnosceretur, cum iam eo quo ad illos scribebat tempore et locum habuisset diuisio Italie in duos uicarios prefecti pretorio, atque apud multos inualuisset stricta denominatio Italie respectu ad prouincias Mediolanensis uicariatus. Si autem de metropolibus ecclesiasticis ibi loqui uelis Athanasium, uideas opus est, utrum Italie metropolis est, intelligendum sit de omnibus Italie stricte sumpte prouinciis, an de aliqua tantum eius parte; uerba enim  quod et ipsum est metropolis Italie eque interpretari possumus in primo ac in secundo sensu. In primo sensu explicata complecterentur, ut diximus, septem Italici uicariatus prouincias; in secundo sensu explicata significarent, Mediolanum unam esse ex ecclesiasticis Italie metropolibus: qua ratione alias metropoles non excluderet Athanasius, immo potius admitteret in ipso uicariatu Mediolanensi. Quod autem fortasse uerius in hoc secundo sensu accipienda sint allata uerba, quod et ipsum est metropolis Italie, patet ex comparatione, qua Mediolanum cum Treuiri confert Athanasius: dixerat enim Paulinus Treuirorum ac Galliarum metropolis est, et inde Dionysius episcopus Mediolani, quod et ipsum est metropolis Italie. Sicuti ergo Treuiris unica tunc non erat  Galliarum metropolis ecclesiastica; uigebant enim primis etiam Christianorum seculis Arelatensis, Lugdunensis, uiennensis metropoles; ita neque Mediolanum unica erat, aut ab Athanasio intelligebatur unica Italie metropolis ecclesiastica. Parum ergo proficiunt laudati Scriptores tanti Patris testimonio abutentes, tum quia eius uerba nullo modo probant, tribus superioribus seculis Mediolanensem episcopum fuisse septem prouinciarum metropolitam, quod precipue erat ex eorum sententia demonstrandum; tum quia ipsa Athanasii uerba, uel interpretari non possunt de Mediolano, ut ecclesiastica metropoli, uel intelligenda sunt de Mediolano non tamquam totius Italie metropoli, sed tamquam una ex metropolibus Italie.

 16. Non maioris deinde sunt momenti ad subiiciendam Mediolanensi episcopo Ecclesiam Rauennatem, que desumuntur argumenta ab epistolis diui Ambrosii, ita ut miremur ualde, emuncte naris uiros huiusmodi documentis plus equo fidisse. Nam quod attinet ad Ambrosii epistolam, que est ad uercellenses, uerba illa: Confligor dolore, quia Ecclesia Domini, que est in uobis, sacerdotem adhuc non habet, ac sola nunc ex omnibus Ligurie, atque Aemilie, uenetiarumque, uel ceteris finitimis Italie partibus huiusmodi eget officio; ea, inquam, uerba Sirmondus triumphantis in morem opinioni sue de Mediolanensi per Italiam metropolitano, nimia sane confidentia aptauerat. An non, ait, abunde confirmat   omnes Ligurie, atque Aemilie, uenetiarumque; uel ceterarum finitimarum Italie partium Ecclesias ad Mediolanensis Ecclesie sollicitudinem pertinuisse ? Sensit tamen futilitatem Sirmondiane interpretationis cardinalis Norisius, qui uerborum Ambrosii intelligentiam scite consecutus, Ambrosius, inquit, in epistola ad uercellenses illarum prouinciarum meminit, non quod omnes sibi subiecte erant, sed quod uti uiciniores, ac sibi notiores in exemplum facilius adducere poterat .

17. Qua una doctissimi cardinalis responsione ab epistola ad uercellenses expediti, ad alteram uicohabentino episcopo inscriptam procedamus. Commendo tibi, fili, ait S. doctor, Ecclesiam que est ad  Forum Cornelii, quo eam de proximo interuisas frequentius, donec ei ordinetur episcopus: occupatus diebus ingruentibus Quadragesime tam longe non possum excurrere. En tibi Ecclesia Imolensis dubio procul Mediolanensi suffraganea, cum pro ordinatione episcopi ab Ambrosio pendeat, et eius uisitationi subiaceat; immo uicohabentina quoque ipsa, tum quia fili titulo episcopum interpellat Ambrosius, qui subiectionis titulus est, tum quia quinquaginta fere post annos D. Petrus Chrysologus in consecratione Marcellini uicohabentini fassus est, se contradicente Mediolanensi episcopo  primum illud iurisdictionis metropolitice actum exercuisse. Cum autem Ecclesie iste Fori Cornelii et uicohabentie in prouinciis Aemilie et Flaminie constitute  fuerint, consequens est has prouincias, ideoque Rauennam etiam, earum caput, Mediolanensis episcopi iurisdictionem sensisse.

18. Si Ludouici Antonii Muratorii sententiam de hac Ambrosii epistola consuleremus, forte illam dubie fidei atque, ut aiunt, apocrypham celeberrimus auctor arbitraretur, ea ductus ratione, quod ibi Ambrosius filium appellat episcopum uicohabentinum; titulum enim istum uitio uertit Muratorius  diplomati D. Gregorii Magni dato ad Marinianum archiepiscopum Rauenne, quem S. ille pontifex confratrem, filiumque carissimum dicit; atque ob id etiam criminis inter apocrypha diploma illud amandauit, Hieronymum uero Rubeum, et Ferdinandum Ughellum leuitatis insimulauit, qui  documentum eiusmodi suis inseruerint historiis. Quod igitur Gregorio Magno summo pontifici non licuisse putat Muratorius erga Marinianum, quem ipse inter claustra monachum instruxerat, excoluerat, dilexerat; licuisse dicemus Ambrosio erga Constantinum, in quem nulla, quam sciamus, ei erat paternitatis ratio, nisi forte Metropolitani, si aduersariis credimus ? Ubi uero legimus metropolitanum comprouinciales episcopos filii nomine appellasse? Sed ista mittamus, que ad rem nostram minime conducere uidentur. Hisce autem ac similibus in D. Gregorii litteras cl. Muratorii obiectionibus alibi a nobis satis, ut putamus, factum est.

 19. Responderi uero criticorum nostrorum argumentationi posse crediderim, quod etiamsi admitteretur Imolensem et uicohabentinam Ecclesias aliquando subditas fuisse Mediolanensi; negari tamen posse quod inde inferatur Rauennatis quoque subiectio. Leue enim et futile argumentum est in sententia Bacchinii  ex forma et regimine ciuili particularium prouinciarum consequentiam trahere ad formam et regimen ecclesiasticum ipsarum. Longum esset documenta omnia proferre quibus probatissimam tanti uiri sententiam firmari animaduertimus, quorum tamen summa est: primo improbabile prorsus esse sanctissimam, et apostolicam Ecclesie hierarchiam coarctatam fuisse ad ciuilium prouinciarum limites, qui modo contrahebantur,  modo protendebantur, et iuxta earum regiminis speciem, quam uariatam millies fuisse indubium est, cum duas in unam prouincias unitas legamus, tum unam in duas diuisam, modo alteram, que suum presidem habuerat, alterius prouincie presidi obtemperasse, modo aliis, iisque frequentibus, obnoxias fuisse uariationibus. Secundo, cum apostoli non ex diuisione prouinciarum imperii, sed ex gentium conuersione et Ecclesiarum fundatione earum hierarchiam metiti fuerint, ut ipse Bacchinius mira eruditione fusius probauit , nosque in 3 cap. breuiter innuemus; idcirco non ex limitibus, non ex gubernio, non ex materiali tractu prouinciarum, ideoque non ex una, uel altera ciuilis prouincie ciuitate, deduci potest, uel debet illius,  uel alterius Ecclesie subordinatio ad aliquam metropolitanam, presertim primis ere nostre periodis, quibus non omnes ciuitates Christi fidei statim adheserunt, non omnes, licet ad Christum conuerse, episcopatum obtinuerunt, non integris ciuilibus prouinciis, sed multiplicibus populis in circuitu ad Christum lucratis, Ecclesiisque a se fundatis apostoli, et discipuli Christianas prouincias metiebantur.

20. uerum ad hominem magis respondendum est interpretationi contra Rauennates allate uerborum D. Ambrosii; et primo dicendum, nullum omnino indicium, quod aut certum, aut probabile sit, Ambrosianis uerbis subesse, episcopi Imolensis ordinationem seu consecrationem a Mediolanensi pendere; neque enim ait S. doctor, donec A ME ordinetur,  uel probetur episcopus, sed simpliciter Ecclesiam illam uicohabentino commendat, donec ei ordinetur episcopus, que commendatio ex caritate promanans, cuicumque episcopo, ut statim obseruabimus, conueniret. Secundo, quod uero attinet ad uisitationis munus quod sibi iis uerbis uindicare uidetur Ambrosius in Ecclesia Imolensi: Occupatus diebus ingruentibus Quadragesime tam longe non possum excurrere; facile patebit Ambrosii tempora consideranti, uisitationem illam non metropolitice iurisdictionis, sed apostolice predicationis, et legationis signum, et opus in eo fuisse. Meminisse hic autem oportet, que de hereseos Ariane cladibus superius leuiter attigimus, Italie fidem corruptam, disciplinam sursum  uersum turbatam, plurimas Ecclesias catholicis episcopis spoliatas, ab lupis Arianis inuasas. Est qui credat, Auxentii Mediolanensis usurpatione, tunc primum prouinciam Ecclesiasticam Mediolanensem coaluisse, non paucis Italie circumquaque episcopis in sensum, et in conciliabula heretici illius conuenientibus, ut Augustorum Auxentii et heresis fautorum minis se eriperent, exsilia et mortes euitarent . Hanc misere Italie faciem non paucis annis confirmarunt, etiam post Constantii imperatoris obitum, tum Iuliani Apostate infeliciora tempora, tum Arianorum prepollens tyrannis, tum Iustine Ariane imperatricis fauor, Damaso pontifice cum secunda ab eo Rome celebrata synodo, anathematis et depositionis fulmina contra Auxentium nequidquam  intorquente.

21. Porro post Auxentii seram mortem Mediolani Ambrosio episcopo constituto omnis ad fidem rectam Italia conuertitur, ut testatur D. Hieronymus , et de semetipso Ambrosius loquens: Dissensionum omnium procella deferbuit: cuncti secularis cupiditatis ardores, estusque omnes, quibus Italie populus per Iudaice olim Ariane proxime leuitatis incendia coquebatur, sereno iam spiramine temperatur . Nam cum episcopali infula apostolatum et sancte sedis legationem assumpsit Ambrosius, peruersasque circumiens Italicarum prouinciarum Ecclesias, predicatione, disputatione, doctrina, labore, contentione omni catholicam fidem restituit, Ecclesias  reparauit, Arianos lupos qua eiecit, qua in legitimos pastores conuertit, qua nouos episcopos constituit. Ex quo factum coniecerunt aliqui ut que iurisdictio metropolitica sub inuasore Auxentio illegitime irrepserat, sub uero apostolo ac patre sanctificata confirmaretur super Ecclesias uariarum prouinciarum ab eo ad fidem restitutas. Cui opinioni neque repugnamus, neque annuimus.

22. Nos autem Ambrosii apostolatum prosequimur, illique, et pontificie, qua fungebatur legationi, non metropolitice dignitati acta eius in Ecclesia Imolensi, atque etiam, si placet, in uicohabentina tribuimus. Ambrosius uero in alienis prouinciis, et in alienis Ecclesiis predicationis, uisitationis et ordinationis munera exercuisse, mirabitur nemo, qui ecclesiasticam  historiam tantisper calluerit. Centum hec historia suppeditat episcoporum exempla, quibus populorum, et Ecclesiarum etiam proprie cure non commissarum cura alte inerat animo, ac propterea siue apostolica legatione fungentes, uel alio quouis legitimo titulo illas uisitabant, synodos ibi celebrabant, episcopos ordinabant, uicinioribus, seu principalioribus commendabant. Quis est autem qui nesciat Eusebii uercellensis, Osii Cordubensis, Pictauiensis Hilarii et Luciferi Calaritani, per Orientem itinera, labores, celebrata concilia, episcopos consecratos? Quis Cypriani epistolas pro Galliarum Ecclesiis, Theodoreti pro Africanis ignorat? Athanasium legimus Damaso pontifici ueluti succensere, qui Mediolanensi  Ecclesie, Auxentio pulso, non consuleret, scripsimus dilecto Damaso episcopo magne Rome contra Auxentium inuasorem Mediolanensis Ecclesie. . . . . miramurque, cur nondum depositus eiectusque sit ex Ecclesia . Cyrillum uero Alexandrinum, cui damnati Nestorii causa Orientales uniuersos, ipsumque iuniorem Theodosium infensos reddiderat, nichilominus centies protestantem audimus, sibi omnium Ecclesiarum, non sue tantum, curam habendam esse. Hauserat ille fortasse zelum istum apostolicum ex Cypriano, qui ad Stephanum Romanum pontificem scribens de Ecclesia Arelatensi, quam Martianus ex Nouatiani secta episcopus inficiebat, asserere non dubitauit, Cui rei nostrum est consulere, et subuenire, frater  carissime, qui diuinam clementiam cogitantes, et gubernande Ecclesie libram tenentes, etc. Nempe sua quoque interesse debere Ecclesie Arelatensis bonum, zeli et caritatis causa iudicabat sanctissimus antistes, pontifici autem Stephano id incumbere, supreme iurisdictionis in uniuersam Ecclesiam potestate et auctoritate.

23. Apostolum igitur, et pontificium legatum agens Ambrosius, inter tot Ecclesias, quas uel ad fidem reuocauerat, uel episcopis donauerat, hisce beneficiis cumulare facile potuit Imolensem quoque et uicohabentinam, fortasse Arianorum labe prius infectas, uel prepotentia episcopis spoliatas, quamuis ad sue ditionis iura minime spectarent. Porro dubium omne tollit quorumdam scriptorum assertio de  Ambrosii pontificia legatione, qua Damasi et Siricii summorum pontificum uices gerens, ea omnia peragere licite et ualide potuit in hisce Ecclesiis, que ceteroquin non potuisset. De hac legatione dubitare haud licet, si Ecclesie etiam primorum seculorum disciplinam, si sacros canones inspiciamus: precipue uero id dubitare non licet auctoribus illis, inter quos Bacchinius, Thomassinus et alii, qui nullum in Italia metropolitanum fuisse, preter Romanum antistitem, omnibusque illum huius regionis Ecclesiis prefuisse, non tamquam primatem solummodo, sed etiam tamquam immediatum archiepiscopum, per tria uel quatuor priora secula mordicus senserunt et docuerunt; omnium enim prudentiorum criticorum opinio est, si quando uel aliene prouincie Synodo  preesse episcopum aliquem, uel aliene Ecclesie nouos episcopos ordinare, aut quemcumque alium iurisdictionis actum emittere legimus, nonnisi pontificia auctoritate id factum, uel apostolica legatione, esse credendum. Quapropter cum Paulino Antiochie episcopo consecrationis benedictionem impertitus fuerit Lucifer Calaritanus, illum legatione Romana munitum asseruit Christianus Lupus; eoque ministerio insigniti etiam creduntur Eusebius uercellensis et Hilarius Pictauiensis.

24. uerum de D. Ambrosio diserte id asserit Franciscus Ballarinus ex antiquo Breuiario Patriarchico, quod Comensi Ecclesie usque ad Clementis uIII tempora in usu fuit: Beatus Ambrosius temporibus Damasi  pape et Theodosii imperatoris Ecclesiam Mediolanensem regebat, apostolica fungens legatione, qui et uicinarum regionum Ligurie, Aemilie, uenetie, Rhetiarumque, et Alpium Cottiarum Christianis preerat, quo per superiorum temporum calamitates episcopis destituti fuerant. Idem Benedictus Iouius, idem Christianus Lupus nuper citatus crediderunt. Cui assertioni uim quidem maximam addit res Syrmii gesta, atque a Baronio ad ann. 330 relata, multoque prius a Paulino in uita Ambrosii. Defuncto Syrmii episcopo, orta est contentio inter catholicos et Arianos super nouo eligendo pastore. Catholicum illi, Arianum isti petebant, et his quidem adherebat Iustina heretica imperatrix. Re ad Ambrosium delata, accurrit S. doctor, et catholicum episcopum eligi curat, electum Anemium consecrat. Syrmium dubio procul  caput erat Illyrici, atque etiam ecclesiastica metropolis: igitur in illius Ecclesiam nullum ius acquisitum fuerat episcopis Mediolanensibus. Quapropter acta electionis et ordinationis Anemii nonnisi legationi apostolice, cuius facultatibus utebatur Ambrosius, ueniunt tribuenda. Concludendum igitur ex epistola S. doctoris ad uicohabentinum falso erui Imolensis episcopi uel ordinationem, uel approbationem, eiusque Ecclesie, itemque uicohabentine subiectionem, eoque minus Rauennatensis.

25. De tumido Schelstratii argumento, quo Mediolanensis iurisdictionem amplificare conatur ex concilio et epistola synodica Eusebii ad Leonem Magnum, pauca adhuc supersunt hic delibanda. Quamquam ubi dixerimus Schelstratium hoc concilio, hisce  litteris gloriari, ut ostendat que fuerit amplitudo Mediolanensis metropolis ante institutos Rauennensis et Aquileiensis Ecclesie metropolitas; gloriosum istud argumentum per se statim euanescet omnino, tum quia synodo illi uix unus, et forte ne uix quidem ex tot Aquileiensis prouincie episcopis interfuit, adeo ut ex illorum presentia nequiuerit ad suffraganeitatem illius prouincie consequentiam trahere; et quod mirabilius est, id notauit, et fassus est loco citato ipse Schelstratius iis uerbis: Hisque Histrie et uenetie prouincia dumtaxat deesse dignoscitur, quibus exceptis in reliquas Italie regiones Mediolanensis episcopus tamquam Italie metropolitanus ius obtinebat. Unde ergo iactate amplitudinis argumentum habet synodus Eusebiana ante institutum Aquileiensem  metropolitam? Tum etiam quia synodus isthec Mediolanensis habita fuit medio seculo quinto, anno scilicet 451, ut in Baronio, Binio, aliisque scriptoribus uideri potest. Aquileiensis autem Ecclesia, testante ipso Schelstratio, sub Damaso papa ad metropoliticam dignitatem euecta creditur , nempe fere integro seculo ante celebratam synodum Eusebianam. Rauennatensis uero uiginti saltem iam annos eadem prefulgebat prerogatiua, scilicet ab anno 431, ut Tillemontius, et forte multo ante, ut alii arbitrantur, sed indubie  quidem Petro Chrysologo eam moderante, ut omnes ad unum conueniunt. Qui S. doctor cum ad superos euolasset anno 451, et cum episcopum uicohabentinum in precedentibus D. N. I. C. Natalitiis consecrasset, immo anno 446, sanctum quoque Proiectum Imolensem episcopum , euidens est eum iam metropolitanum induisse ante synodi Mediolanensis celebrationem. Ubi igitur amplitudo illa, a Schelstratio iactata, ex huiusmodi synodo ante institutos Aquileiensem et Rauennatensem metropolitas?

26. Fatendum est ergo ne per synodum quidem Eusebianam, aut per epistolam eius synodicam contra libertatem Rauennatensium quidquam probari  posse. Quod si eam ab episcopis Placentino, Brixilliensi, et Rhegiano subscriptam quis obiiciat, atque inde argumentum instauret, Aemiliam prouinciam, cuius ciuitates erant Placentia, Brixillum, et Rhegium, Mediolanensi episcopo paruisse, atque adeo Rauennam Aemilie caput, saltem ante acceptum pallium archiepiscopale, eadem subiectionis nota laborasse; multiplices occurrunt eque magni ponderis responsiones.

27. Et primo quidem dubitatum est a quibusdam, an synodus hec Eusebii prouincialis fuerit, scilicet solius prouincie Mediolanensis synodus. Baronius, Ughellus, aliique illam prouincialem arbitrati sunt, omnesque suffraganeos episcopos ad eam conuenisse, litterasque synodicas proprio nomine signasse.  Exstat quidem, ait Baronius, de his epistola synodalis omnium comprouincialium episcoporum subscriptionibus consignata. Negant tamen Ticinenses scriptores, qui patriam Ecclesiam speciali libertatis priuilegio a primis usque seculis donatam uolunt; negant, inquam, Crispinum Papiensem episcopum, cuius subscriptio legitur ad epistole calcem, concilio interfuisse, ut Mediolanensis suffraganeum, multasque rationes in medium afferunt, quas criticis examinandas relinquimus. Idem sentiunt Comensis Ecclesie historici atque patriarchatus Aquileiensis amplificatores, quibus persuasum fuit Comensem episcopum, alterum ex presentibus Eusebiane synodo, numquam Mediolanensem, semper uero Aquileiensem in archiepiscopum suum agnouisse. Accedunt Rauennatenses ad negatiuam sententiam, asserentes  Brixilliensem, Rhegiensem et Placentinum episcopos Aemilie, synodo Mediolanensi interesse nullo modo potuisse, ut suffraganeos; uel enim a primordiis rei Christiane Aemilia omnis episcopo Rauennati addicta fuit, uel quinto tantum seculo nostra hec metropolitica in Aemiliam dignitas emersit. Euidens est numquam tres illos episcopos inter Mediolanenses suffraganeos numerari posse, cum ab omnibus utriusque sententie de initiis huius dignitatis auctoribus admitti nequeat, neque admittatur, dimidiata Aemilia, aliquas ex eius Ecclesiis Mediolanensi datas, alias Rauennati, contra uniuersalissimam omnium hypothesim, scilicet hierarchiam ecclesiasticam  ubique aptatam fuisse hierarchie ciuili, quod presertim quarto et quinto seculo in particularibus Italie prouinciis fieri cepisse existimat, cum plerisque criticis abbas Bacchinius. Si igitur nostri illi Aemilie episcopi synodum Eusebianam petierunt, litterasque ad Leonem Magnum consignarunt, non ideo de Mediolanensi prouincia credendi sunt, neque per consequens illa synodus habenda est mere prouincialis.

28. Urget secundo non leuis etiam ponderis animaduersio. Si enim dicamus ad hanc synodum omnes conuenisse prouinciales, nullos autem alterius prouincie Ecclesiastice episcopos, admittendum necessario erit in regiminis ecclesiastici ordine absurdum non exiguum, truncatas scilicet non paucas Italie prouincias, confusamque ut cum maxime que pulcherrima  erat in aliis Ecclesie partibus hierarchiam; prouincia enim ecclesiastica Mediolanensis primorum seculorum composita dici deberet ex tribus Aemilie episcopis, ex duobus Rhetie, ex totidem Alpium Cottiarum, ex uno uenetiarum preter Ligurie episcopos: quod apud criticos omnes absurdissimum esset, iuxta nuper allatam eorum de hierarchia ecclesiastica sententiam.

29. Aduertendum tertio ad hanc ipsam Eusebii synodum missos fuisse a Leone Magno legatos Abundantium et Senatorem. Cui quidem apostolice legationi, quatenus uera fuerit, tribui commode potest conuocatio ad Eusebii conuentum aliquot episcoporum aliene prouincie, quemadmodum non paucis  exemplis probari potest, id nec nouum, nec insuetum fuisse. Eustachius ipse a S. Ubaldo, propugnans contra cl. Muratorium diploma Attonis episcopi uercellensis, lectum in synodo Mediolani habita an. 945, sub Olrico archiepiscopo, animaduersionem huiusmodi nobis suppeditauit; cum enim inter suspicionis notas, quas Muratorius in hoc diploma congesserat, illam dilueret de presentia isti synodo aliquot episcoporum qui non erant de prouincia Mediolanensi, hec habet Eustachius: Legatum pontificium concilio, de quo loquimur, presedisse uelim animaduerti; intelligere hinc enim est sub metropolitani iurisdictione non comprehensos antistites potuisse ab eodem  ad illud conuocari. Aduertendum quoque censemus, eam ipsam ob causam, damnande  scilicet Eutychiane heresis, et epistole magni Leonis ad Flauianum approbande, alias in Occidente synodos coactas fuisse, et precipue in Galliis, in Hispania et in Illyrico, omnesque istas non prouinciales, sed plurium prouinciarum nationales, a quibus similes huic nostre Eusebiane fuerunt ad S. pontificem scripte epistole synodales. Quare nichil prohibet, immo ratio suadet, Eusebianam quoque non prouincialem, sed nationalem fore appellandam, opinandumque aliquot ex aliis Italie prouinciis episcopos ad eam uocatos fuisse fortasse a Leonis Magni legatis. Et reuera Natalis Alexander huic opinioni suffragari uidetur, cum ait conuocatum ab Eusebio dieceseos Italie conuentum, quod certe et  mandato Leonis, et nuntiorum apostolicorum auctoritate fecit.

30. Neque nobis stomachum moueat Eustachius a S. Ubaldo inani illa nominis cepiscoporum interpretatione, qua sub huiusmodi appellatione cadere dictitat episcopos tantum suffraganeos, ideoque cum in laudata synodica cepiscopos appellat Eusebius, quos ibi subscriptos uidemus, hos eius suffraganeos fuisse omnes. Nam in meridiana luce talia obiectantem cecutire arbitramur, quando plena omnia sunt uetera Patrum monumenta isto cepiscopi uocabulo, uel cum de alterius prouincie, uel cum de equali, uel cum de inferiori, aut superiori episcopo loquuntur. Consulatur pro omnibus D. Cyprianus, qui epistola ad Stephanum Romanum antistitem, Gallicanos  diserte uocat cepiscopos nostros. uerum in re adeo euidenti graue est diutius immorari. Quare argumentum absoluimus, et quia Eusebii concilium probari non potest prouinciale, concludendum est frustra presentia episcoporum Aemilie, illorum suffraganeitatem coniectari.

31. Ceterum duo adhuc consideranda super hac ipsa presentia nobis supersunt, alterum quod primis Ecclesie seculis, et fortasse etiam aliquot posterioribus presentia isthec episcoporum alicui synodo certum indicium subiectionis non erat; alterum, quod etiamsi uere tres illi Aemilie episcopi tunc fuissent Eusebio suffraganei, non ideo posset idem argui de Rauennate Ecclesia ante acquisitam dignitatem archiepiscopalem. Primum quod spectat satis habemus  ad concilia prioris illius et posterioris etiam etatis oculos conuertere, ut de propositionis nostre ueritate certiores fiamus. In concilio Arelatensi primo contra Donatistas, Constantini magni cura celebrato, notum est, quot ab diuersis totius Occidentis prouinciis adfuerunt episcopi, quos certo certius Arelatensi non dixeris suffraganeos. Sub Liberio papa aliud in eadem ciuitate habitum est concilium, nec tamen omnes qui illuc confluxerant Ecclesie pastores, atque inter eos Paulinus Treuirorum, Saturninum Arelatensem metropolitanum habuere. Scimus Osium Cordubensem, Eusebium uercellensem, Hilarium Pictauiensem, Aegyptiacis atque Orientalibus conciliis astitisse; ideone uel Alexandrini, uel Antiocheni episcopi comprouinciales uocabuntur? Tandem  Aquileiensem synodum in causa Palladii sub ualeriano episcopo composuerunt tum Itali, tum Africani, tum Gallicani presules, penitus ab Aquileiensi iurisdictione exempti: secus Mediolanensis ipse pastor Ambrosius, qui et ipse intererat, ualeriano subditus foret censendus.

32. Neque obiicias cum Baronio  Aquileiensi concilio prefuisse Ambrosium, et quamuis ualerianus primus sederet, primus subscriberet, id etatis et ordinationis prerogatiue concessum, qui primorum conciliorum mos fuerat. Nam etsi morem istum facile concedamus, licet non semper et ubique obseruatum: tamen eadem facilitate negamus morem istum spectasse metropolitanos, apud quos  synodi habebantur, uel earumdem presides, quemadmodum cum Leone Allatio sentit Petrus de Marca, ostendens, citatis canonibus Apostolico 35, Antiocheno 9 et Bracarense 24, si quando in conciliis episcopi confuso ordine sederent et subscriberent, metropolitanis tamen in eorum prouinciis, et presidibus conciliorum, priorem sessionis et subscriptionis ordinem seruatum esse: ait enim Bracarensis canon: Conseruato metropolitani episcopi primatu, ceteri episcoporum secundum sue ordinationis tempus alius alii sedendi deferat honorem. uideant autem Mediolanenses, ne dum Ambrosium Aquileiensi synodo prefuisse pertinaciter contendunt, quamuis secundus a ualeriano et sederet, et subscriberet; in dubium et ipsi inducant, cum Eusebius synodi Mediolanensis,  de qua modo agimus, preses fuerit, licet prior sua subscriptione epistolam ad Leonem Magnum consignauerit; et nobis arma prestent contra iactatam ab eis sessionem in conciliis Mediolanensis antistitis supra Rauennatensem. Quoad exempla conciliorum post eam etatem habitorum, sufficiat pro omnibus synodus Ticinensis celebrata an. 876, et que deinde confirmata fuit ab alia synodo apud Pontigonem eiusdem anni . Illi autem Ticinensi synodo subscripserunt inter multos alios Mutinensis, Placentinus et Florentinus episcopi, qui certissime eo tempore non erant prouincie Mediolanensis. Preterimus superius memoratam Olrici synodum an. 945, ubi Boso Placentinus, Sigifridus Parmensis, Wido Mutinensis, et alii alienarum  prouinciarum episcopi interfuerunt et subscripserunt. Preterimus alteram synodum, quam Ticini celebrauit Anspertus archiepiscopus Mediolanensis an. 876, ubi, nullo presidente nec presente apostolico nuntio, adfuerunt Mutinensis, Comensis, atque Aretinus, certissime non subiecti metropolitano Ligurie. Ticinensem pariter alteram non adducimus an. 966 a Walperto archiepiscopo conuocatam, quam presentia et subscriptione sua firmarunt episcopi Parme, Placentie et Nouicomii. Satis enim superque ex dictis innotescit, subscriptiones et presentiam episcoporum alicui synodo non semper arguere eorum subiectionem. Solummodo pro coronide istius animaduersionis addere liceat, in more fuisse apud antiquos primorum seculorum archiepiscopos seu metropolitanos, aliene etiam prouincie episcopos in causis  grauioribus ad proprias synodos uocare, ut ex canonibus Antiochenis atque ex notis Zonare et Balsamonis coniicit cl. Ioseph Motta in aurea dissertatione de Iure Metropolitico num. 112 et seqq.

33. Alterum quod nobis erat propositum, postremo loco animaduertendum illud est, quod, licet Mediolanensibus concederemus suffraganeos eos Aemilie episcopos quos in Eusebii synodica scriptos reperimus, nulla tamen inde promanaret consequentia ad probandum, tam ipsam Aemiliam, quam Flaminiam, et cum eis Rauennatem urbem ante Eusebiana tempora metropolitano Ligurie obedientiam prestitisse, si que de Foro Corneliensi et uicohabentina Ecclesia  num. 19 et seqq. superius coniecimus cum Bacchinio, ad examen reuocemus, nempe tum quia prioribus seculis regimen prouinciarum ecclesiasticarum non potuerit finibus ciuilium prouinciarum semper circumscribi, adeo ut limites earum ciuiles iidem essent ac limites ecclesiastici; tum quia Arianum schisma ecclesiasticos Italie ordines perturbauerit et ciuitates ille a Rauennatis episcopi subiectione ad Auxentii Mediolanensis sequelam facile deficere potuerint in ea rerum omnium perturbatione, que postmodum ab Ambrosio in orthodoxa fide redintegrate benefactricem Mediolani Ecclesiam adhuc sub Eusebio prosecute sint, licet proprio metropolitano iam restitute ex pontificis decreto et imperatoria sanctione.

 34. Expensis hactenus criticorum coniecturis que ex regiminis Italici forma, ex Athanasii et Ambrosii epistolis atque ex synodica Eusebii Mediolanensis deriuarunt, eas in presens examinandas assumimus quas illis suppeditat argumentum negatiuum. De nullo alio, inquiunt, Italie metropolitano mentionem faciunt uetera monumenta, nisi de Romano ac de Mediolanensi in primis ere Christiane temporibus; Ecclesie igitur omnes Italie eorum alterutri fuerint subiecte necesse est. Notissima autem est suburbicariarum prouinciarum peruetusta descriptio, que Romano pontifici, ut metropolitano, parebant, et quarum episcopos consecrabat. Has inter neque Aemiliam, neque Flaminiam, neque uenetias habet notula illa suburbicariarum prouinciarum: quapropter  cum neque Aquileiam, neque Rauennam adhuc fuisse metropoles per ea tempora inueniamus, numerande profecto sunt inter Mediolanensis archiepiscopatus suffraganeas.

35. Contra huiusmodi negatiuum argumentum, quo omnes preter Romanam et Mediolanensem, alie metropoles excluduntur primis Ecclesie seculis, disserendum erit consulto in cap. 3. Interea breuiter respondemus cum Bacchinio, idem negatiuum argumentum retorqueri posse contra Mediolanenses, cum neque de metropolitica eorum iurisdictione innegabile aliquod documentum proferant illa ipsa priora tempora. Metropolitanum in Italia ante Ambrosium nullus certis asserat documentis, ait Bacchinius, atque allata in medium antiquiora que pro Mediolanensi  metropoli facere uidentur, omnia grauissime distringit, explicat, reiicit. Presertim uero in apocrypharum numerum amandare non dubitat, narratiunculas quasdam de S. Barnaba apostolo, quem Mediolanensis Ecclesie institutorem primum, atque Italie metropolitanum effingunt. Nos autem in eam questionem sensum nostrum non immiscemus, neque prestantissime Ambrosiane Ecclesie iura, preeminentias, ornamenta inuidemus, presertim postquam cl. Ioseph Antonius Saxius traditionem patrie Ecclesie de aduentu Mediolanum S. Barnabe eruditissimis uindiciis illustrauit. Rauennatensis eque illustris, eque celebris Ecclesie libertatem propugnamus tantummodo; et satis pro nunc, superque  habemus, nullum profecto, uel minimum documentum antiquum, positiuum, et inalterabile, ut ipsi fatentur, immo nullum ueteris scriptoris testimonium, nullum probabile indicium, ut iam ostendimus, Mediolanensibus superesse, quibus de subiecta sibi Rauennate Ecclesia uel minimum glorientur.

36. Quapropter omittimus ad trutinam uocare, que de consecratione aliquorum Aemilie episcoporum, ac de nonnullis aliis iurisdictionis actibus illi magnificant, neque examinandum censemus, quibus auctoribus fidunt, quomodo uetusta aliquot uerba interpretantur; longius enim ac proposueramus nostra protraheretur oratio. Unum est, in quo insistimus, nullum omnino uel tenuissimum probationis genus contra Rauennatem episcopum pro Mediolanense  militare. E contrario autem aliquot positiua nostre exemptionis ab iactate seruitutis iugo nos utique proferre possemus indicia, inter que precipuum illud esset, Rauennates antistites ab Romano pontifice consecrari consueuisse, quos metropolitani Mediolanenses passi non essent, si ius metropoliticum supra Rauennatem Ecclesiam obtinuissent, iuxta antiquissimam et inconcussam Ecclesie disciplinam. Id probant S. Seueri acta, qui ante Ambrosium; id acta S. Petri Chrysologi, qui annos fere quinquaginta post Ambrosium, a Romanis pontificibus consecrati fuerunt: Petri Chrysologi, inquam, dummodo incepte ab S. hoc episcopo dignitatis metropolitice sententia, licet communissima, errori non sit obnoxia, de qua inferius. Alterum exemptionis istius nostre  positiuum indicium exhibent subscriptiones, de quibus in sequenti cap. 2 conciliorum Romani I, sub Iulio I, et Sardicensis, inter quas prior omnino occurrit subscriptio episcopi Rauennatis ante Mediolanensem: quod nequaquam fieri potuisset, si Rauennatensis tunc suffraganeus episcopi Mediolanensis fuisset: quemadmodum argumentatur Schelstratius ex subscriptione ualeriani ante D. Ambrosium in prenarrata synodo Aquileiensi ad uindicandam per ea tempora huius Ecclesie libertatem ab iugo Mediolanense. 



CAPUT II. De litteris Clementis II Romani pontificis preeminentiam in conciliis Rauennati episcopo super Mediolanensem  asserentis.

Non exiguum propugnate libertatis indicium est prerogatiua sessionis quam in conciliis super Mediolanensem et Aquileiensem Rauennati archiepisco confirmauit Clemens II summus pontifex in synodo Rome habita an. 1047, uniuersa ipsa synodo antiquo Rauennatium iuri suffragante. Nam si quando Ecclesia nostra Mediolanense iugum subiisset, illud in feruore questionis, toties, ut aiunt, Rome excitate pleno ore iactassent archiepiscopi Mediolanenses, quod numquam Deo fauente factum legimus, neque pontifices summi celeberrimo Ambrosii successori antistites nostros preposuissent, qui tali subiectionnis signo notati fuissent. Dexteram ergo pontificis in  conciliari sessione Rauennatensi archiepiscopo confirmauit Clemens II, absente imperatore, sinistram uero illo presente, uetuitque Mediolanensi et Aquileiensi, ne in posterum super huiusmodi prerogatiua questionem mouerent. Clementis diploma retulit Ughellus in archiepiscopis Rauennatensibus, ubi de Humfrido archiepiscopo uerba facit.

Ea res Mediolanensium animos adeo stimulauit, ut fabule nomine synodi, et Clementis iudicium, falsitatis uero nota eius pontificis litteras commaculare non dubitauerint. Puricellius inter hosce obtrectatores eminet in uita quam descripsit Laurentii Litte. Huius autem secutus est uestigia Eustachius a S. Ubaldo , quem ab initio usque memorauimus. Quod spectat ad Aquileienses, hi Mediolanensium  argumentorum uiribus confisi, illis acquieuerunt omnino, neque ulterius questionem prosecuti, prout uideri potest apud P. Bernardum Rubeum , nichil pro suorum patriarcharum preeminentia uindicanda sunt conati. Retulit quidem cl. Muratorius  nescio cuius Dominici patriarche testimonium, scribentis se in possessione esse ad dexteram pape sedendi, atque idem repetit in relata dissertatione de iure metropolitico laudatus Motta n. 31. uerum preterquam quod ne uerbum quidem iste Dominicus fecerit, an ea prerogatiua potiretur in concursu Rauennatensis archiepiscopi; nulla omnino, ni fallor, de isto Dominico mentio apud Rubeum, neque inuenitur in ullo ex catalogis Aquileiensium patriarcharum ad calcem eius  operis recensitis. Quare Mediolanensium scriptorum, qualiscumque auctoritatis ii sint, rationes ac testimonia, cum nusquam, quod ego sciam, a Rauennatibus perpensa fuerint, forsitan pro eorum leuitate; id mihi consilium in animum uenit, ut in synopsim redacta hic repeterem, excuteremque.



§ I. Que faciunt contra ueritatem diplomatis Clementis II.

37. Aiunt igitur Puricellius et Eustachius a S. Ubaldo, Clementinas litteras ab aliquo impostore in gratiam Rauennatis archiepiscopi concinnatas, que deinde, sicut Rauenne in S. uitalis bibliotheca, sic etiam Rome in archiuo uaticano, unde illas hausit Ughellus, recondite fuerint. Baronius nullum uerbum habet quo se eas probare insinuet, nullum pariter habet Norisius ubi illarum meminit. Hieronymus  Rubeus Rauennatium historicus, qui primus harum litterarum tenorem narrauit, auctor est in huiusmodi diplomatibus suspectus, cum ad ann. 426 aliud pro Rauennati episcopo produxerit ualentiniani III imperatoris, contra quod ueluti undequaque suppositum debacchati sunt post Baronium pene omnes scriptores.

38. Plura autem Clementine confirmationis ueritatem infirmant; et primo esse illam incredibilem demonstrat contrarium decretum, paucos ante Romanam Clementis II synodum in consimili concilio emanatum. In coronatione enim Conradi Salici, que an. 1027 a Ioanne XIX papa celebrata fuit in uaticano, Heribertus Rauenne archiepiscopus dexteram  Augusti apprehendens, eum pontifici ad altare sedenti presentare presumpserat. Reclamantibus autem Mediolanensibus, tumultuque exorto, Conradus ipse publice pronuntiauerat archiepiscopo Mediolanensi officium illud presentandi regis ex equo et bono deberi, utpote qui ipsius regis Italiam adeuntis consecrationem coronationemque inchoauerat. Cuius dicto audiens pontifex prerogatiuam offerendi regem Mediolanensi adiudicauerat, coactaque synodo uIII idus Aprilis eiusdem anni confirmauerat, lege lata, ne in posterum archiepiscopus Rauennas se in negotiis pontificalibus preferre auderet Mediolanensi. Hanc autem narrationem deriuarunt nostri auctores ab Arnulpho Mediolanensi scriptore, tunc manuscripto, modo typis edito doctissimorum Leibnitii primo, dein  Muratorii opera, et notis aucto tomo Iu Scriptorum Italie. Ergo non pro Rauennate, sed pro Mediolanense controuersiam resoluit concilium. Idem scribunt Galuaneus Flamma, qui citat Henricum Barbamigram; Tristanus Calchus, Sigonius, Albericus de Rosate. Quam concilii legem credibiliorem reddit possessio presentationis nouorum imperatorum, que certe stabat pro Mediolanense; nam Othonem Magnum, teste ipso Sigonio, in ede prius diui Ambrosii consecratum, et corona ferrea redimitum, Romam associauit iste archiepiscopus, illumque pontifici obtulit inungendum et coronandum. Eodem munere functum etiam dicunt ipsum Mediolanensem anno 972, ex testimonio pariter Sigonii de Othone II scribentis: Conuentu peracto Romam ad tertiam imperii  Romani coronam accipiendam, ipso archiepiscopo deducente, pergebat. Qui ergo fieri potest, aliter sub Clemente II, anno 1047, sancitum fuisse, et Rauennati collatam preeminentiam, iam uiginti retro annis pro Mediolanense decisam, hunc uero fuisse suo iure quesito spoliatum? Hoc certe fidem eleuat Clementinarum litterarum.

39. Porro Arnulphus prelaudatus, quem auctorem oculatum uolunt prenarrate historie de Clementis II electione, immo de Leonis IX eius successoris pontificatu scripsit, neque ullum de Clementinis litteris uerbum addit; facturus, si uere fuissent, nam scriptor ille neque ipsis Mediolanensibus archiepiscopis pepercit. Quod maiori nota dignum est, ex quo Arnulphus ipse narret a Nicolao II summo pontifice  concessum subinde fuisse Widoni archiepiscopo Mediolanensi primo loco ad sui dexteram sedere in concilio Romano. Accedit quod idem auctor ita compositam asserit questionem in Conradi Salici inauguratione iactatam, ut postea omnis illa quieuerit controuersia. uerum igitur esse non potest illam exarsisse iterum post Conradi inaugurationem usque ad tempora Arnulphi.

40. Quia uero in Clementino diplomate recensentur littere quedam Ioannis pape Symmachi successoris, quibus precedentia in conciliis dabatur Rauennatensi; urgent argumentum Mediolanenses: si ergo littere istius Ioannis, si diploma ipsum Clementis II genuinum est, quomodo a dextris Nicolai  II anno 1059 sedit Wido, a dextris Calixti II anno 1122 sedit Olricus, archiepiscopi Mediolanenses? Gratianum adde, qui dist. 17 loquens de synodis a Symmacho papa celebratis, Hoc quoque, ait, notandum est, quod in hoc concilio, et in alia synodo Symmachi pape ante Rauennatem episcopum Mediolanensis subscripsisse, et respondisse legitur, ex quo et sedis prerogatiuam ante eum habere colligitur. Gratianus autem, qui suum decretum iuxta Tritemium confecerat ab anno 1127 ad ann. 1151, apprime edoctus erat qui tunc temporis foret utrorumque archiepiscoporum in synodis sessionis modus, quapropter loquendo de tempore presenti habere, non de preterito habuisse, satis indicat eo uiuente precessisse Rauennati Mediolanensem, nullamque habitam de  Clementis bulla rationem, que ideo si exstasset, non fugisset Gratianum. In synodis uero sublimiori loco sedere, ac priorem loqui, prout de Mediolanensi scriptum reperimus in conciliis Symmachi, prerogatiue dignitatis indicium sapit, ut ex ipso Gratiano, Glossa, Tiraquellio, Barbosa aliisque probare nituntur.

41. uidemus autem in tribus Symmachi conciliis, ann. 501, 502 et 503, habitis, duplici illo precedentie honore insignitum Laurentium Mediolani pre Rauenne episcopo Petro: immo ille ipse synodi, immo Ennodius in earum defensione, Theodoricus rex ad easdem scribens, Baronius et Sigonius in ipsarum synodorum relatione, cum utrumque prelatum memorant, primo Laurentium, tum Petrum  nominant. Concilio etiam sub Agathone anno 680 Rome celebrato prior subscripsit Mansuetus Mediolanensis, deinde episcopus Aquileiensis, tertio Theodorus Rauennas: quem fuisse uerum subscribendi ordinem laudat cardinalis Norisius dissert. de u synodo cap. 10. Tum in alio conuentu anno 963, presidente Ioanne XII, et astante Othone I, Rome habito, ante episcopum Rauenne sedit et subscripsit Walbertus Mediolanensis, referentibus Luitprando et Binio. Sedisse autem a dextris Nicolai II, et primo loco subscripsisse Widonem an. 1059, ut dictum est, affirmat citatus Arnulphus, Galuaneus Flamma, Ughellus. Item in concilio Lateranensi sub Calixto II Olricus Mediolanensis dextram apostolici occupauit, ut ex eorum temporum scriptore Landulpho de  S. Paulo eruitur, qui de Grosulano etiam anno 1103, et de Iordano anno 1116, archiepiscopis Mediolanensibus idem scribit, et ex eo Puricellius in uita Laurentii Litte cap. 23, n. 42. uerum quia non appareat synodo Nicolai II Rauennatem archiepiscopum simul cum Mediolanense interfuisse, neque a relatione Landulphi precise argui possit an in conuentu Calixti affuerit Rauennas, cum Olricus a dextris pape sedere dicitur: ante occupat difficultatem Eustachius a S. Ubaldo, atque opinatur in iis conciliis, quia eorum primo 113 Patres, alteri 300 et amplius, et forsitan usque ad 426 interfuerunt, ideo credendum esse Rauennatem etiam interfuisse atque adeo sub Mediolanense, qui primus a dextris pape erat, sedisse.

 42. Alterum suspicionis argumentum contra ueritatem Clementinarum litterarum ipse earum tenor Mediolanensibus prestat. Inscriptio enim Clemens episcopus omnibus S. Ecclesie filiis, pariterque conclusio bene ualete, non eis arridet. Non agebatur, inquiunt, in ea controuersia de aliquo fidei articulo, cuius explicatio omnes Ecclesie filios, quibus hec bulla inscribebatur tangeret, et impropria erat, si recte perpendatur conclusionis formula, bene ualete. Aperitur etiam in litteris Clementinis Petrum Rauennatem primam sedem in Symmachi pape synodis cessisse Laurentio Mediolanensi, non aliquo iure, sed humilitatis gratia; cum certum sit prelatos, quo sanctiores, eo firmiores pro suarum Ecclesiarum iuribus stetisse; et locum sustinere sibi debitum non cedere,  uirtutis esse partes. Sed esto cesserit pre humilitate; num etiam humilitati tribuendum erit Ennodio, Theodorico regi, aliisque auctoribus, qui priorem Petro Laurentium nominarunt? Ad quid autem in synodis illis eiusmodi humilitas? Quinam uero iste titulus humilitatis, si Laurentio debebatur prima sedes ante Rauennatem Petrum tum consecratione antiquiori, tum proprie dignitatis preeminentia? Ostendatur saltem aliquod monumentum, quo ante Laurentii episcopatum probetur Rauennatensi primum locum fuisse attributum.

43. Ceterum ait in supposititia bulla Clemens II Petrum Rauennatem Laurentio cessisse in conciliis Symmachi illo tantummodo casu. At cur illo, non aliis autem casibus humilitatis actus? Atque ecce contradictio:  non uno tantum casu, sed tribus diuersis temporibus ante Rauennatem Petrum subscripsit Mediolanensis et sedit, scilicet in synodis III, Iu et u Symmachi. Item si multoties uentilatum a retro pontificibus predecessoribus nostris, aut uix, aut nullo fine sopitum est synodi sedendi iurgium, quemadmodum loquuntur littere iste Clementine: quare nullibi legitur super iure precedendi inter hos archiepiscopos fuisse altercatum? Et reuera non aliud indicium istiusmodi altercationis apparet, nisi ex relata Conradi Salici coronatione, ubi secundum Mediolanensem est pronuntiatum. Quare cum a Symmachi etate ad annum 1027, nulla supposite questionis memoria resultet, dicendum in possessione precedentie perseuerasse Mediolanensem, et litteras Clementinas,  que multoties altercatum fuisse mentiuntur, ex hoc etiam capite fidem non mereri.

44. Sed ex duplici ulterius alio capite claudicat diploma istud; cum enim legatur quod orta in concilio Clementis II controuersia de precedentia sessionis inter utrumque archiepiscopum, Mediolanenses propria iura et monumenta protulisse, statim prolatus quidam catalogus nominum eorum archiepiscoporum qui interfuerunt synodo Symmachi pape, ubi prescriptus erat Mediolanensis archiepiscopus, nullumque aliud allegatum fuisse ius aut priuilegium; id enimuero inuerisimile prorsus uidetur. Ubi enim metropolis anterioritas? Ubi antiqua Rauennatum subiectio? Ubi ius eligendi, coronandique reges Italie?  Quorsum omissa obtente in subsequentibus conciliis precedentie exempla, de quibus non dubitatur, sub Agathone anno 680, sub Ioanne XII, anno 963? Cur sola Laurentii sessio in Symmachi conciliis adducitur in exemplum in re tanti momenti? nulla certe in eiusmodi omissione credibilitatis species. Littere insuper Ioannis I, fidem facientes de cessione loci facta a Petro Rauennatensi humilitatis gratia in Symmachianis synodis, priuilegium uocantur in eodem Clementis II diplomate; etenim Mediolanensibus exemplum illud iactantibus opposuerunt statim Rauennates memoratas Ioannis primi summi pontificis litteras: Quo contra ostensum est priuilegium Rauennatis Ecclesie, qualiter illa inscriptio nominum non aliquo iure, sed potius gratia humilitatis  euenerit; et iterum placuisse pape Ioanni successori illius Symmachi ipsum priuilegium fieri; que cum solam attestationem contineant, a ratione priuilegii prorsus abhorrent. Tandem quomodo uerificari possunt postrema illa uerba Clementine bulle: Sedem enim Rauennatis archiepiscopi iubemus semper esse a dextris nostris, nostrorumque successorum secundum antique constitutionis auctoritatem? Et qualis hec antiqua pro Rauennate constitutio? Ea uero etiam preexistente, qua fronte paulo ante uerba nuper allata dixerat pontifex, Quisquis enim sibi iuxta nos dexteri lateris locum uindicabat, et cui iure deberetur, nobis incertum erat. Si Clementi nota erat antiqua pro Rauennate constitutio, quomodo illi incertum cuinam eius dextera deberetur? Item e contra  si id erat illi incertum, quomodo nota antiqua illa constitutio? Quare concludunt Puricellius et Eustachius: Non aliis opus est ut ee littere reiiciantur argumentis. Efficte ergo fuerunt ab aliquo Rauennatensium priuilegiorum amplificatore post annum 1027, quo ea questio excitata fuerat in coronatione Conradi, et decisa secundum Mediolanenses.

45. Quia tamen a Rauennatibus opponi facillime poterat eorum episcopum tum in concilio I Romano sub Iulio I ante Mediolanensem nominari, tum in nonnullis scripturis, scilicet in distributione largitionum Caroli Magni ex Eginardo apud Baluzium, tum in gestis Friderici imperatoris ab Othone Frisigensi scriptis, tum in gestis Othonis I imperatoris, per  Luitprandum collectis, qui secundum a papa archipresulem uocat Rauennatensem; idcirco respondent Mediolanenses, anno 337, quo Iulius I concilium celebrauit, Rauennatem episcopum nondum metropolitam fuisse, quare a denominatione simplicis episcopi ante archiepiscopum non potest argui Rauennatis precedentia; questio enim est, quisnam post papam primus archiepiscopus: preterquam quod in primis illis conciliis non seruabatur preeminentiarum ordo, ut uideri potest in Arelatense, ubi ante pape legatos aliarum prouinciarum episcopi subscribuntur; et in Romano I antedicto, ubi ante primatem Africe Rufum Carthaginensem ponitur Aquileiensis; et in Sardicense, ubi alphabeticus ordo in  nominandis episcopis adhibitus creditur, teste Binio .

46. Quod uero ad distributionem largitionum Caroli Magni, non constat utrum ab ipso Carolo, an ab eius uite scriptore prenominata fuerit Ecclesia Rauennas; quod si ab ipso Carolo, id speciali forsan beneuolentie tribuendum. Otho Frisingensis ultra montes degens priorem nominauit, quem uiciniorem sibi putauit, nempe Aquileiensem, tum Rauennatem, tertio Mediolanensem. Luitprandus autem non dixit episcopum Rauenne secundum a Romano semper fuisse archipresulem, sed per idem tempus, scilicet quando Theodore prepotentis femine factionibus Ioannes X Rauennas episcopus ad pontificatus apicem ascenderat: hoc enim obseruato, non mirum  quod tunc temporis Rauennatensis ea de causa pluris quam par erat, et pre aliis metropolitis apud aliquos, atque etiam apud sedem apostolicam ualeret. Omitto centies iactatum regum Italie coronandorum ius, quinimmo etiam eligendorum, cui Ecclesie pariter innixam uolunt auctores nostri Mediolanensem episcopum prerogatiuam precedendi in ecclesiasticis functionibus, ne legentibus ansam prebeam Gelasii pape uerba repetendi, que ille de Constantinopolitano Acacio: Risimus, quod prerogatiuam uolunt Mediolunensi comparari, quia episcopus fuerit regie ciuitatis .



§ II. Mediolanensium in litteras Clementis II animaduersionibus respondetur.

47. Animaduersiones istas eo animo in precedentem  paragraphum contraximus, atque iisdemmet fere uerbis et sensibus patris Eustachii exposuimus, ut earum futilitatem uno intuitu et absque nimio studio per semetipsum unusquisque illico sentiat. Et reuera quod primam animaduersionem respicit, si cardinales doctissimi Baronius et Norisius bullam Clementinam non expresse apocrypham dixerunt, sed eius fidem reiecerunt in Hieronymum Rubeum Rauennatem historicum, nonne euidens indicium est, nichil in ea tantos uiros inuenisse, quod de ueritate bulle dubii aliquid moueret? Nonne ii erant uiri qui ab authenticis apocrypha discernere, qui apocrypha aperte reiicere, authentica aperte scirent probare? Rubeus autem, etsi in nonnullis ueterum monumentis referendis parum fortasse criterii pre se tulit, quemadmodum in ualentiniani III diplomate, criticis omnibus nichili habito, de quo nos in  sequenti capite 3, optime tamen audit apud omnes in centum et millibus aliis, que narrat et producit. Immo uero quando Rubeus ob ualentiniani diploma redarguitur tam aperte, nullo autem modo improbatur propter Clementis II litteras a doctissimis uiris qui adunco naso, acerrimis oculis antiquas huiusmodi merces scrutari consueuerunt; nonne dicendum indubie potius fidei ab illis fuisse reputatas eiusmodi litteras? Tales reipsa eas censet cl. Muratorius, qui de iis loquens: La bolla, ait, di Clemente II accennata dal Rossi, e pubblicata dall' Ughelli, ueramente ha tutta l'apparenza di non esser finta .

 48. At enim quas notas in iis deprehendere non ualuerunt Baronius, Norisius, Muratorius, aliique sagaces uiri, deprehenderunt fortassis Puricellius et Eustachius a S. Ubaldo, quibus miramur suffragatum quoque fuisse cl. Ioseph Antonium Saxium in notis ad Arnulphum cap. 35, et in notis ad Sigonium. Igitur apud istos auctores historia coronationis Conradi Salici, que incidit anno 1027, alteram falsitatis notam in Clementina bulla indigitat; tunc enim indicatum est, ad Mediolanensem spectare pre Rauennate, dextera regis apprehensa, illum pontifici summo offerre coronandum. Heus boni! quid istud argumenti est? Questio illa positane erat in eo, cuinam deberetur regum presentandorum prerogatiua; an potius in eo, cuinam in conciliis sedendi ad pontificis  dexteram ius esset? Illud equum fortasse erat tribui Mediolanensibus archiepiscopis, qui regem primo Italiam adeuntem ferrea corona redimirent. Ast ab hac questione nulla erat consequentia ad aliam de sessione in conciliis. Conclusum ea occasione est pro Mediolanensi, eique datum presentare Conradum, atque id iuris illi est perpetuo quesitum ex decreto pontificis; non tamen actum, non tamen decretum de sessione in synodis, quod erat quidem probandum. Muratorius supra laudatus alteram ab altera questione et ipse discernit; qui enim ad annum 1027 ex Arnulpho altercationem propter Conradi inaugurationem exortam, et synodi subsecute definitionem narrauerat, recensens postea ad annum 1047 secundam de sessione in conciliis, nouam  eam uocat precedentie controuersiam, inquiens, insorse noua lite di precedenza fra gli archiuescoui di Rauenna e di Milano, e il patriarca di Aquileia, e la sentenza fu data a fauore del Rauennate .

49. Synodus tamen, reponunt Mediolanenses, a Ioanne XIX eam ob causam congregata uIII idus Aprilis eiusdem anni 1027, decreuit ut in omnibus negotiis pontificalibus Rauennas nullo modo in eternum se Mediolanensi archiepiscopo preferat. Pape decretum! Rixabatur super regis presentatione, sententia autem synodi definit de cuiuscumque generis precedentia. Nouus sane ordo iudiciorum! Sed esto, id totum factum sit; et fortassis in penam perturbate solemnitatis iudices, qui cum imperatore atque  cum Mediolanensi Eriberto Romam uenerant, istius consequenter fautores, decretum ediderint, in eternum contra Rauennatium quecumque iura duraturum. Esto, inquam; ergone igitur falsa erit negotii istius retractatio in posteriori synodo Clementis II? Ergone, quia pre se ferunt pristini iudicii reuocationem, apocryphe erunt Clementine littere? Nugantur enimuero Puricellius et pater Eustachius hoc argumenti genere. Quis nesciat, seclusis fidei articulis, easdem numero questiones, quamuis sententiis etiam conciliaribus firmatas, ad examen reuocari iterum ac tertio posse et consueuisse? Quis neget concilia ipsa conciliis emendari, et posteriora prioribus semper anteponi? Nemo profecto id inficiabitur, qui sui  compos uideri uelit. Quoties retractatam legimus celebrem questionem inter metropoles Arelatensem ac uiennensem, licet toties pontificiis et conciliaribus decretis, modo Arelatensi, modo pro uiennensi roboratam? uerum rei euidentissime exempla omittamus. Quare non solum littere Clementis II apocryphe esse non possunt, quia Ioannis XIX synodo posteriores, quin potius maioris habende sunt auctoritatis, que post iteratam controuersie discussionem pontificio et synodali iudicio prodiere. Certe enim, inquit Cicero, recentissima queque sunt correcta, et emendata maxime .

50. Porro hucusque processimus, quasi uera, inconcussa, atque indubitata forent ea que Arnulphus omnium primus de controuersia coronationis Conradi Salici scripserat, et de synodo posterius habita.  uerum non adeo authenticum est Arnulphi testimonium, ut nullus supersit dubitandi locus. Solus ipse, octoginta si Pagio, sexaginta si Muratorio credimus, annos posterior auctor Mediolanensis historiolam illam lepide instruxit. Glaber Rodulphus, uolpherus, atque, ut alios taceam, Wippo ceui scriptores, inter quos oculatus Wippo, aulicus et capellanus Conradi Salici, qui eius omnia gesta collegit, presertim eius atque uxoris coronationem Rome a Ioanne XIX peractam, ne unum quidem uerbum mussitant de tanto per Rauennatem excitato scandalo, de sententia regis tam magnificata, de pugna inter Mediolanenses ac Rauennates, quam ea de causa contigisse addit Arnulphus, neque tandem de synodo super ea controuersia postmodum celebrata.  Rursus accuratissimi conciliorum omnium collectores, qui uel nudos titulos synodorum, actibus deficientibus, frequentissime edunt, istam non curassent, que licet de precedentiarum tantummodo controuersia, non leuis tamen ponderis reputanda erat, ut inferius innuemus?

51. Sigonius quidem seculo ab Arnulphi commentis quinto historiam de presentatione Conradi ab Rauennate archiepiscopo tentata, et Mediolanensi ascripta pontificis decreto repetit lib. uIII de Regno Italie. uerumtamen Sigonii relatio a relatione Arnulphi non parum differt, ut legenti utramque facile patebit; neque ille synodum celebratam ait, neque in omnibus pontificalibus negotiis precedentiam Mediolanensi supra Rauennatem decretum: adeo accuratissimo  doctissimoque historico fabellam redoluit Arnulphi commentarius. Eiusmodi autem est Sigonii narratio: »Cum autem Romam omnes, ut assolebat , Italie proceres conuenissent, Rauennas quoque antistes accessit. Is, die Resurrectionis, quo die in basilica uaticana, augustalia insignia accipere Conradus debebat, cum presens pompe adesset, absente forte Mediolanense, Conradum manu prehendit, ut ipsum pontifici pro ara stanti offerret. Ea re animaduersa, legati Mediolanenses antistitis munus id esse sui clamarunt, qui regem Italie legendi et coronandi ius obtineret. Orto autem ex ea re inter astantes principes antistitesque  tumultu, tum Conradus audientibus omnibus: Non est dubium, inquit, reuerendi patres, quin quemadmodum imperatoris inunctio ad Romanum pontificem pertinet, sic regis Italie consecratio tota sit Mediolanensis antistitis. Quare est equum ut Mediolanensis antistes, cuius manu futurus imperator in regem Italie iungitur, si adsit, regem pontifici offerat, quem ad imperium prouehat, ut ex eius auctoritate possit imperare qui eiusdem ordinatione didicit et cepit regnare. Annuente uero pontifice Mediolanensis ad id muneris est uocatus. Cum autem iusta de causa abesse diceretur, iussit pontifex ut Ardericus uercellensis episcopus seruatas metropolitano suo uices impleret; atque ita ab Arderico Conradus oblatus aureum diadema suscepit.« Hec Sigonii narratio, quam si quis cum Arnulphi narratione comparauerit,  fraudem schismatici auctoris facile perspiciet. Omittimus uero in ea facti serie animaduertere, nullam Mediolanensis Ecclesie pre Rauennate excellentiam, ius nullum metropoliticum, nullam metropolis preexistentiam, et, quod caput est, nullam in superioribus conciliis sessionis prerogatiuam tunc iactasse Conradum, aut Mediolanenses legatos, sed unum tantummodo regis Italie coronandi munus. Omittimus pariter ex tumultu inter principes et astantes presules ea occasione commoto argumentum non leue deducere amplitudinis Rauennatis ecclesie, que Mediolanensi Ecclesia, uel excellentior, uel certe non inferior haberetur. uerum ut ad Arnulphi fabulas redeamus, illum tandem mendacii redarguit Landulphus senior eiusdem, qui patrie, ingenii,  secte, furfuris homo. Hic de ipsomet Heriberto Mediolanensi archiepiscopo quatuordecim prolixos scripsit paragraphos, seu capita, in quibus ne syllaba quidem inuenitur de tumultu in Conradi augusti inauguratione exorto, ne syllaba quidem de synodo Ioannis XIX. Immo, quod magis Arnulphi auctoritatem eleuat, et simul ipsius Landulphi narrationem suspectam nimis reddere uidetur, iurgium inter archiepiscopos Rome natum, Landulphus non Heriberti, ut Arnulphus, sed Widonis archiepiscopi temporibus attribuit; non presentandi regis causa, sed sessionis in Stephani pape synodo . Pugnam quoque inter ambas nationes Rome factam ob presulum suorum discordiam Arnulphus iungit cum  Conradi coronatione sub Ioan. XIX; Landulphus autem cum synodo Stephani, seu Nicolai II, ob discordiam sessionis. Nonne contradictio isthec inter auctores ceuos eiusdem patrie et secte, eorum fidei auctoritatique ut cum maxime detrahit; atque ea omnia que narrant pura putida commenta esse declarant de hac questione, quod nos infra ulterius demonstrabimus? Interea non abs re erit lectorem monere Landulphum istum seniorem fabulas eque ac Arnulphum uenditasse propemodum infinitas, de quibus uidendi eius annotatores, ac precipue cl. Saxius, qui etiam in suis uindiciis de aduentu S. Barnabe Mediolanum, Landulphum accusat fabulantem,  clero Mediolanensi indultam fuisse a beato Ambrosio facultatem uxores ducendi: que una fabula genium hominis aperit omnino.

52. Hieronymo Rubeo litterarum benemerito, multisque ab eo exaratis editisque operibus celeberrimo, auctoritatem derogare conati sunt Mediolanenses ob uulgatum Clementis II diploma; cui auctori an Arnulphus sit comparandus, iudicium esto apud sapientes. Certe de Arnulpho id euidens est, atque moderni eius illustratores hic atque illic in suis notis fatentur, anachronismis, mendaciis ac fabulis confertum esse eius opusculum. Silemus de Nonantule donatione a Burgundiorum rege Ambrosiane Ecclesie facta in expiationem octoginta occisorum hominum, de Othonis II liberatione e Grecorum et Saracenorum manibus, de electione, coronatione, atque in Italiam  aduentu Conradi Salici, deque aliis centum que ab eius illustratoribus notantur. Integra autem de Mediolanensi schismate, uel potius heresi narratio nonne putidissimis mendaciis scatet? Quot uerba, tot fere calumnie, blasphemie, inuectiue in doctrinam fidei, in sedem apostolicam. Omnia fallaciis, commentis fraudulenter miscet confunditque. Quod autem ad rem nostram propius accedit, archiepiscopum Mediolanensem ante Romanum pontificem citari uocarique ad synodum Romanam impatienter uidetur ferre, infremit, debacchatur. Romane sedi Mediolanensem uociferat equalem ad nauseam usque. Huiusmodi ergo scriptori subiectionem Christi uicario impie neganti, et dicta, facta, scripta adulteranti omnia in gratiam Mediolanensis Ecclesie, fabula de coronationis  Conradi Salici tumultu, ac de synodi Ioannis XIX decreto, temere et inconsulto credenda erit, tacentibus ad unum ceuis omnibus auctoribus etiam oculatis?

53. Quare ipsemet cl. Muratorius dum historiam de coronatione Conradi Annalibus Italie inseruit, suspicionem suam satis aperte demonstrauit illis uerbis: Se uogliamo credere ad Arnolfo istorico Milanese. De nostro autem Clementis II diplomate constantissime pronuntiauit: La bolla di Clemente II ueramente ha tutta l'apparenza di non esser finta. Pagius ipse, quem legisse Arnulphum apparet ex auctorum Catalogo Breuiarii sui tomo II prefixo, tamen eius fabulam de coronatione Conradi a Rauennatense  perturbata, et de synodo a Ioanne XIX habita omnino preterit, licet postea e contrario bullam Clementis II pro Rauennate referat et admittat. Quapropter cum sexaginta uel octoginta annos post datas Clementis II litteras Arnulphus scripserit, ideoque suspicari iure ac merito possit, illum ad eludendam earumdem litterarum uim commentum suum elaborasse, liceat nobis Puricelli uerba, que contra Rauennatenses nostros, quasi bulle huius confictores effutiit, in Arnulphum suum potiori iure retorquere, post annum nempe 1047, quo rursus ea questio inter Mediolanensem et Rauennatem archiepiscopos excitata fuerat, historiolam illam ab homine compositam fuisse, qui eo presidio firmam  in posterum cuperet preexcellentiam, quam sibi Mediolanensis super Rauennatem uindicabat. Quia uero nichil ex parte Rauennatis obstare magis posse crederet, quam synodum sub Clemente II papa celebratam, propterea commentum illud anni 1027 excogitasse, ut eiusmodi per eum historiola mentita, . . . . . et in annum predictum 1027 coniecta, decretum synodale Clementis II in omnem occasionem tacite obrueretur et infringeretur, quod anno 1047 conditum fuerat.

54. Neque Arnulphi fabulam credibiliorem reddit possessio, in qua Mediolanenses archiepiscopi erant anno 1027 nouum imperatorem summo pontifici presentandi, prout probare conantur, allatis exemplis ex Sigonio ad ann. 962 et 972; nam huiusmodi exempla  non tangunt questionem de prerogatiua sedendi a dextris pape in concilio, quam unicam littere Clementine sartam tectam uolunt Rauennatensibus. Huius possessio ante illam synodum probanda erat Mediolanensibus, non alterius, quam non impugnamus, et quam uel minime uiolauit in coronatione Conradi archiepiscopus Rauennas, uel si regis manum uere apprehendit, ut sibi id honoris uindicaret, forte fecit, absente Mediolanense, ut Sigonius est auctor.

55. Silentium deinde Arnulphi, qui cum scribat de Clementis II electione, silet de Clementina Rauennatium bulla, argumentum est non falsitatis bulle, sed uel ignorantie, uel potius malitie istius schismatici. Quia ergo neque synodum contra Simoniacos a Clemente  habitam is memorat, falsum erit quidquid de ea synodo S. Petrus Damianus aliique grauissimi uiri memorie mandarunt? Quod autem res sub Clemente gestas, aut ignorauerit Arnulphus, aut studiose adulterauerit, patet ex narratione ipsa electionis istius pontificis, quam unicam de eo refert, si cum ueritate historiarum conferatur. Facto autem, inquit Arnulphus, Rome generali conuentu presulum, uisum est regi  et episcopis omnibus papam iniuste tenere cathedram. Quo statim abiecto, unum ex Theutonibus presulem illius loco substituit, quem mutato nomine Clementem uocauit, a quo etiam coronam accepit. Quot in paucis lineis mendacia! Non Rome, sed Sutris conuentus ille presulum celebratus est coram Henrico rege. Non abiectus papa  Gregorius uI, sed ipse agnoscens se non posse iuste honorem tanti sacerdotii administrare, ex pontificali sella exsiliens, ac semetipsum pontificalibus indumentis exuens, postulata uenia, summi sacerdotii dignitatem deposuit. uidesis uictoris III summi pontificis lib. III Dialog. indubitatum ac pene oculatum testimonium qui narrationem ita continuat: Post hec Urbem ingressus , congregato in ecclesia beati Petri apostoli clero et populo una cum episcopis qui in predictam conuenerant synodum , communi consilio Clementem Bambergensem episcopum elegerunt. Non ergo Henricus, statim abiecto Gregorio, unum ex Theutonibus presulem illius loco substituit; sed Clementis electio, post Sutrinam  synodum, ubi Gregorius sponte se abdicauit, Rome facta est, non ab Henrico, sed a clero populoque Romano, cum episcopis Sutrine synodi iuxta canonicam regulam, communi consilio. Nec minorem ignorantiam sapit Arnulphus in gestis Leonis IX referendis. Quid est enim quod ait, Geminam in Italia synodum celebrauit , Papie scilicet atque Mantue? uercellensem uero tertiam, ac Romanas tres ille nesciuit? Qui tot precipua suisque temporibus proxima aut neglexit aut nesciuit, tamquam testis negatiuus inducitur contra Clementis bullam?

56. Narrat quidem Arnulphus Widonem Mediolani presulem a Nicolao II Romam benigne exceptum sedisse in concilio ad pontificis dexteram. Id pariter confirmat Landulphus senior, de quo superius, sed  factum ait in concilio Stephani IX, incassum renitente Rauenne archiepiscopo. Cui credendum, Deus bone? Neutri profecto. Stephanus IX breui paucorum mensium pontificatu, nullam Rome nec alibi synodum habuit. Nicolaus II synodum quidem celebrauit an. 1059; uerumenimuero illi non interfuerunt neque Rauennatensis, neque Mediolanensis. Quoad Mediolanensem Widonem, is tunc Simoniaca labe infectus, iuramentum ac penitentiam in manibus S. Petri Damiani promissam deierauerat in heresim reciduus, atque una cum clero suo concubinario peior priore induruerat: tantum abest ut Romam accesserit, et ad pontificis dexteram in synodo accumberet. Immo in notis ipsis ad Arnulphi historiam non solum Widonem abiisse Romam, synodoque  affuisse ex omnium auctorum silentio negari posse uidetur; sed etiam ex actis synodi ipsius, in quibus Widonis subscriptio non apparet, immo ex condemnatione Widonis ab eadem synodo, teste Sigonio emanata, iure ac merito arguunt annotatores doctissimi falsam omnino esse tum Arnulphi, tum Landulphi de Widonis presentia Nicolai synodo assertionem. Quod Rauennatem uero spectat, qui tum erat Henricus, eum Romane huic synodo affuisse tacent auctores omnes, atque ea que de ipso habemus monimenta; tacet ipsemet Ughellus, quamuis Widonem Mediolani antistitem synodo illi presentem inducit, nescio quibus actis fidens, que legisse affirmat, ac ea propter iure uapulat apud auctores annotationum quas huicmet concilio annexas legimus. Neque solus  a Nicolai synodo abfuit archiepiscopus Rauennas, uerum omnes ad unum eius suffraganei abfuerunt. Forte autem non bene audiebat tunc temporis apud Nicolaum II Henricus noster, aut fortasse quedam suborte inter eos erant simultates. Id certum est, qui solitus fuerat suis diplomatibus notas pontificias inserere, prout refert Hieronymus Rubeus temporibus uictoris summi pontificis, ut uniuersalis pape in apostolica sacratissima beati Petri apostoli sed secundo; Nicolao sedente, et presertim dicto ann. 1059, omissis pontificiis, regias notas adoptauisse sub anno Dominice Incarnationis millesimo quinquagesimo nono, regnante uero Henrico honesto puero, filio quondam Henrici imperatoris anno quarto, die  uigesimo nono mensis Decembris indictione tertia decima Rauenne. Easdem notas adhibebat adhuc sequenti anno 1060.

57. Anno autem 1122 dexteram Calixti II tenuisse Olricum Mediolanensem in concilio Romano scribit Landulphus iunior, eo modo quo iam tenuerant Mediolanenses pariter archiepiscopi, Grosulanus anno 1103, et Iordanus an. 1116. Immo quid in concilio Calixti inter Olricum Mediolanensem et Rauennatem archiepiscopum Gualterium altercationis acciderit, suum uero presulem primas habuisse, se oculatum testem Landulphus gloriatur. uah testis oculatus! Rome certissime non erat anno 1122 Gualterius, presertim mense Martio, et si mauis etiam Aprili, quibus concilium generale Lateranense I credunt nostri Mediolanenses  coactum fuisse. Id probant indubie archiui nostri pergamene: Anno ab Incarnatione Domini millesimo centesimo uigesimo secundo temporibus dom. Calixti pape et Henrici imperatoris, die quinta decima mensis Martii, indictione quinta decima Rauenne. Gualterius seruus seruorum Dei diuina gratia archiepiscopus sacre nostre Rauennat. Ecclesie Lauterio presbytero, et priori ecclesie sancti Iacobi posite in insula uolana, etc. Erat ergo Gualterius Rauenne die 15 Martii 1122; Ceruie autem degebat die 10 mensis Aprilis subsequentis. Anno ab Incarnatione Domini millesimo centesimo uigesimo secundo die decima mensis Aprilis indictione decima quinta Ficoclense. Residente domino Gualterio archiepiscopo sacre Rauenne Ecclesie in ecclesia sancti Ioannis in  loco Ficoclensis ad iustitiam faciendam, etc. uerum si fides Pagio, qui non paucos citat contemporaneos auctores, concilium illud sequenti anno coadunatum est, ac die 19 mensis Martii inceptum. Huic interfuit procul dubio Gualterius, atque alter fuit ex iudicibus quibus controuersie inter episcopos Pisanum et Ianuensem dirimende negotium a Calixto fuit demandatum. Ast in duplicatis actibus istius synodi, qui reteruntur in conciliorum collectione, indicium nullum questionis et iurgii inter Gualterium et Olricum. Addita quidem fuit in postrema huius collectionis editione Landulphi iunioris narratio, sed fides relicta apud auctorem.

58. Porro hec ipsa narratio, cui cl. uir Ioseph Antonius Saxius sensum suum addit de patrie Ecclesie  primatu supra Rauennatem, laudatque Puricellum, qui illum contra Rubeum acerrime propugnauerat; hec ipsa, inquam, narratio uel contradictionem inuoluit, uel nobis fauet, uel neutris. Ait enim Landulphus se illi synodo personaliter stetisse: in synodum intraui, et ualde condoluisse, eo quod uiderit Rauennatem contendere Mediolanensi dexteram pontificis; et inde sequitur: Sed tamen ipse Mediolanensis Olricus in secunda feria, qua incepta et celebrata fuit synodus, loco uacante neque in palatio, neque in synodo apparuit. Amabo, quomodo conueniunt altercatio in synodo pro sessionis precedentia, et absentia a synodo atque a palatio? Si aberat, quomodo altercabatur? Landulphus contendentes uidit, et Olricus  longe aberat? Ecce igitur contradictio. Cur autem contendente Rauennate Gualterio, abfuit in prima sessione Mediolanensis a synodo, nisi certe quia preualuerat Gualterius? Ecce igitur Landulphi narratio fauet nobis. Quando uero ipse addit Olricum in secunda sessione expetito sedisse loco, cur non exprimit etiam Rauennatem simul affuisse in synodo, ac post Mediolanensem secundam, uel tertiam, aut quartam sedem fuisse sortitum? Cur id tacet? Nonne ut in prima sessione Mediolanensis, sic abesse potuit in secunda Rauennas archiepiscopus? Atque ita tandem huiusmodi narratio nemini fauet. Nos autem de ipsius narrationis ueritate heremus adhuc; et quamuis qui auctorem istum nuper ediderunt cl. uiri, eum a Landulpho seniori, atque ab Arnulpho dissimilem  effingere conentur, tamen illius in patrie Ecclesie phylacteriis amplificandis nimio studio non fidimus: quam animi suspensionem actorum synodi, et Suggerii abbatis ipsi synodo presentis silentium augere nobis profecto uidetur.

59. Exempla uero Grosulani et Iordani archiepiscoporum, que Puricellus ad an. 1103 et 1116 uult accidisse, ad rem non faciunt. Primo, solus ipse Landulphus ea memorat, et presertim que de Grosulano, cuius tempore ipse adhuc morabatur in Galliis; secundo, nullum iis annis celebratum fuit concilium, cui ad pontificis dexteram sedentes interfuerint Mediolanenses archiepiscopi; tertio, etiamsi celebrata fuerint, nullus ad ea conuenire potuit Rauenne presul. Non anno 1103 neque anno 1105, ut contra Puricellum  probare contendit cl. Saxius, sed anno 1104, ut Pagius, habita est synodus Romana sub Paschale II; sed preter depositionem Brunonis archiepiscopi Treuirensis ex fide anonymi cuiusdam auctoris, nulla alia de hac synodo superfuit memoria. Illud indubium est ei synodo non affuisse Rauenne archiepiscopum, qui per ea tempora nullus erat, saltem legitimus; mortuo enim Wiberto antipapa, Henricus Augustus Paschali II infensus, Othonem quemdam in archiepiscopatum Rauennatem intruserat, qui, ideo Henrici partibus addictus, pontifici summo obedientiam negabat. Ultra quam quod eius acta sub nomine Othonis electi, temporibus tantum Henrici signata, innuunt satis aperte illum consecrationem episcopalem numquam accepisse: Anno Dominice Incarnationis millesimo  centesimo tertio, imperante Henrico anno uigesimo, die tertio decimo mensis Augusti, indictione undecima. Otho electus seruus seruorum Dei, etc. Quod fuerat anno 1103, fuit etiam sequenti anno 1104: Anno millesimo centesimo quarto, imperante Henrico filio qd. Henrici imperatoris anno uigesimo secundo, die uigesimo mens . . . . . duodecima. Ioannes Dei gratia de Firminiana petitor quidem, quia petiui a te Otho electo archiepiscopo, etc.

60. Quoad annum 1116, agitata profecto legitur causa Grosulani cum Iordano tunc Mediolanensi archiepisco in concilio Lateranensi sub Paschali II, ut notat Pagius ex Puricello. Affuisse autem Iordanum, atque a dextris pape sedisse, cum adhuc dubitaretur  num hic legitimus foret archiepiscopus, neque acta docent, neque est qui asserat, si Landulphum iuniorem, qui certe non aderat, excipias. Attamen sederit necene pontifici proximus Iordanus, nichil nostra interest, qui certo scimus id euenisse absente Rauennatium archiepisco, neque enim anxii sumus de hac Mediolanensium prerogatiua, quando non adsint concilio presules nostri. Nullus autem anno 1116 preerat adhuc nostre Ecclesie legitimus pastor, sed Ieremias quidam, defuncto Othoni ab schismatico imperatore Henrico suffectus, qui etiam electus tantummodo erat hoc ipso anno 1116, et forte numquam deinceps fuit episcopus consecratus; quod coniicimus ex archiepiscopalis archiui nostri monumentis, et precipue ex sequenti: Anno Dominice  Incarnationis millesimo centesimo sexto decimo temporibus dom. Henrici imperatoris die uigesimo octauo mensis Iunii indictione nona Rauenne. Dom. sacro, et meritis beatissimo, atque apostolico Patri Patrum dom. Ieremia electo archiepiscopo sancte Rauenn. Ecclesie Andreas de Calcinaria, seu filii, ex nepotibus tuis, etc. Neque contra hanc nostram assertionem faciunt que Ughellus pro Ieremia isto, quasi legitimus antistes fuerit, expiscatus est ab nescio qua uetusta comitisse Mathildis pagina; nam Ughelli allucinationem satis superque aperuit, atque explicauit cl. eius annotator. Quare cum neuter intrusus adire Romam, Romanisque synodis interuenire potuerit, consequens est neque a sessione in conciliis 1104 et 1116 Grosulani et Iordani archiepiscoporum  Mediolanensium, quatenus Landulpho iuniori habenda sit fides, ullum Rauennatium iuribus inferri preiudicium: maxime etiam quia Ecclesia hec nostra suis fere omnibus principalioribus ornamentis ab ipso tunc sedente Paschale II spoliata fuerat in concilio anno 1106 apud Guastallam habito, et presertim metropolitica in Aemiliam prouinciam iurisdictione, ut refert Centius Camerarius, qui fuit postea Honorius III pontifex maximus: nec ad pristinam rediit amplitudinem dignitatis, nisi postquam Gualterius Ieremie in archiepiscopatu successor, Gelasio II Christi uicario prestita obedientia, et eiurato schismate est reconciliatus.

61. Hic uero sarcinulas parumper colligamus. Si discrepantia et dissimilitudo narrationum de una  eademque re apud auctores contemporaneos, maxime si eiusdem patrie, falsitatis narrate rei argumentum esse apud omnes consueuit; quid credendum de iactata in synodis altercatione inter archiepiscopos? Arnulphus an. 1027 euenisse scribit inter Heribertum Mediolanensem et cognominem archiepiscopum Rauennatem, asserens quod lata in synodo Ioannis XIX pro Mediolanensi sententia, postea omnis illa quieuit controuersia, ut expresse ad rem suam notat Eustachius a S. Ubaldo Puricelli symmysta. Cum igitur fabellas suas scribillaret Arnulphus circa annum 1085, testatur consequenter ab anno 1027 ad hunc an. 1085 amplius non excitatam inter archiepiscopos huiusmodi altercationem. Attamen non obstante  tam perspicua Arnulphi assertione, eius synchronus auctor Landulphus senior, ut supra notauimus, loquens et quidem prolixa narratione de eodem Heriberto Mediolanensi, nichil habet de controuersia, de tumultu, de synodo, de sententia, de pugna inter nationales, ab Arnulpho relatis; uerum ea omnia transfert ad tempora Widonis Mediolanensis archiepiscopi triginta et amplius post Heribertum annos, cum in concilio Nicolai II  Widonem cum Rauennate altercantem et preualentem inducit, utriusque presulis aulicos et comites inter se commissa pugna rixantes, deuictosque Rauennates, eo prorsus modo, quo Arnulphus ad ann. 1027 in coronatione Conradi retulerat; ita ut mirari cogar in duobus eiusdem etatis, patrie, secte tam enormem  contradictionem.

62. Accedit tertius Landulphus iunior, apud editores et illustratores suos fide dignior pre aliis duobus. Is uero cum Olricum Mediolanensem in synodo Laterani propria iura defendentem contra Gualterium Rauennatem describit, tacet et ipse famosum  concilii sub Ioanne XIX habiti decretum, in quo summa rei fuisset pro Olrico; tacet Widonem Henrico Rauennati antehabitum in concilio Stephani IX , solumque exempla Grosulani et Iordani indicat ad rem non facientia: quorum exemplorum ratione, et multis aliis, que tunc in mente non habebantur, dom. Olricus Mediolanensis archiepiscopus locum illum obtinere non dubitauit; sunt uerba Landulphi; qui  tamen fatetur Olricum in prima sessione expetitum locum non obtinuisse. Interea quis non miretur, Olricum non dubitasse locum obtinere ratione exemplorum, et multis aliis que tunc in mente non habebantur? Nouum sane genus probationis! Si tunc multas alias rationes aut exempla in mente non habebat Olricus, quomodo ab eis uictoriam cause sperabat? Sed tricas istas pretereamus.

63. Alter igitur alteri ex nostris auctoribus contradicit, alter alteri fidem derogat, alter alterius historias in dubium et falsi suspicionem reuocat. Omnes tamen in eo mirabiliter conueniunt, quod impossibile est Puricelli, P. Eustachii, et quotquot de Mediolanensi Ecclesia scripserunt, oculos effugisse, nempe neque Arnulphum, neque Landulphum utrumque,  ullibi, et multo minus occasione tantarum altercationum, Rauennatis Ecclesie subiectionem, ac prestitam quatuor prioribus ere nostre seculis Mediolanensi supposite metropolite obedientiam iactare, aut saltem innuere. Illud enimuero maximum, ineluctabile, iustissimum exoptate in synodis precedentie fuisset argumentum et fundamentum, non regis coronandi ac presentandi iura, non antecessorum archiepiscoporum inopportuna exempla et inutilia. Quid ad hec Mediolanenses? Eiusmodi tamen probationis atque amplificationis genere non est profecto cur nos offendamur; scimus enim quo ciuium animos rapiat patrie caritas, dum ciuitas ad  se queque famam rerum gestarum honorumque, fallente mendacio trahit. 

64. Usque adhuc Clementis II bullam a falsitate immunem demonstrauimus quam illi affinxerant Puricellus et P. Eustachius ex auctoritate scriptorum Mediolanensium, atque ex posterioribus synodis. Opere nunc pretium est ad superiora tempora pedem referre atque de iis conciliis sermonem habere que Clementis eiusdem etatem precesserunt, et in quibus Mediolanensem aiunt Rauennati episcopo prepositum in sessione et subscriptione. uerum Symmachi pape synodos ad ultimum examen reseruantes, gradu retrogrado a Romana exordimur, quam presidente Ioanne XII habitam fuisse ann. 963 coram Othone I imperatore, atque in ea sedisse et  subscripsisse Walpertum Mediolanensem ante archiepiscopum Rauennatem aiunt a Luitprando et Binio esse narratum. Quamnam uero synodum? Impiumne illud conciliabulum catholicis omnibus exsecratum, quod prepotens Augustus, non presidente, sed absente Ioanne XII cegit, quod sacrilegam sententiam ausum fuit in legitimum pontificem euomere, illoque uiolenter deposito, Leonem uIII antipapam creare? Istane in synodo precessit Mediolanensis? Factum sit, non inuidemus. In tumultuario conuentu, ubi ante Walpertum nominatur patriarcha Aquileiensis, immo Rodulphus diaconus eius procurator , ubi non intererat pontifex, sed preerat imperator,  ideoque locus non erat questioni cuinam dextera pape aut sinistra deberetur; in huiusmodi, inquam, conuentu precedentiam queritent Puricellus et P. Eustachius; nos id genus honoris non curamus. Ceterum an perperam hic citentur Luitprandus et Binius, consulatur quid iste in notis ad hoc conciliabulum, tum in notis ad alterum eiusdem farine conuenticulum contra Benedictum u Rom. Pontif. protestatur contra impostorem putidissimum, qui sub Luitprandi nomine commenta hec in illius historiam intrusit. Ergo quid in legitima synodo sub Agathone an. 680 actum sit potius uideamus, nimium enim nos urget auctoritas cardinalis Norisii ordinem approbantis subscriptionum huius synodi, scilicet Mansueti Mediolanensis primum  tum patriarche Aquileiensis, tertio Theodori Rauennatis. Tertius igitur hic erit prerogatiua sedis a Mediolanense archiepiscopo.

65. Anno 680, uel 679, ut opinatur Pagius, scripserat Constantinus Pogonatus Grecorum imperator ad Agathonem Romanum pontificem de conuocanda generali synodo contra Monothelitas. Super eo negotio episcoporum concilium Rome Agatho conuocauit, iussitque Mediolani alteram, item in Galliis aliisque in regionibus adunari, ut nomine omnium Occidentis episcoporum solemnis fieret legatorum missio ad Constantinopolitanum generale. Ex Gallicana igitur, septentrionali, Mediolanensi synodis legati Romam ad Agathonis supramemoratum concilium  conuenerunt, atque inter eos, ut placet Pagio, Mansuetus Mediolanensis et Anastasius Ticinensis pro Mediolanensis prouincie episcopis. Affuisse etiam Theodorum Rauennatium presulem certum est: is autem nondum schisma eiurauerat, quo sexaginta ante annos Rauennas Ecclesia ab apostolica sede defecerat, incentore Mauro archiepiscopo; sed huius synodi occasione, Theodoro ad unitatem redeunte, schisma illud restinctum est.

66. Huiusautem Agathonis concilii nulla pene acta superfuerunt, nisi due epistole, quas lectas fuisse compertum est in actione quarti concilii generalis, altera uidelicet Agathonis ad Constantinum Augustum, altera synodica ab episcopis Occidentis subscripta. Quapropter uanum est scrutari quinam prior sederit post papam, quinam actibus conciliaribus prior  nomen dederit. Somniarunt Mediolanenses profecto, Mansuetum Theodoro precessisse. Tantummodo ex subscriptionibus, quas modo legimus epistole synodice appositas, argumentum precedentie sibi effingunt, et quamuis questio sit de sessione ad dexteram pape, tamen in subscriptionibus etiam suffragium mendicant, nec meminerunt, parum, aut nichil subscriptionum ordini esse fidendum, prout et ipsi predicant, et nos inferius repetemus. Quisquis autem eas de quibus in presens, superficie tenus percurret, auctorum istorum leuitatem facillime dignoscet; nullus enim inter episcopos ordo seruatus est. Post Agathonem ergo pontificem non subscribit Mansuetus Mediolanensis, sed plerique Apulie, Calabrie, Brutiorum  episcopi; inde sequuntur Siculi, preeunte Syracusano eorum metropolitano. Succedunt legati Galliarum, quos excipit Mansuetus Mediolani presul cum suffraganeis suis, sed nescio an istos quoque intersecent aliquot alterius prouincie episcopi. Post illos uero Lucensis, Pisanus, atque non pauci ex Thuscia; deinde iterum suburbicarii Tusculanus, Anagninus, Alatrinus, et alii, quibus succedit Agatho Aquileiensis cum suis: hinc Pentapolitani, Pisauriensis uidelicet, Anconitanus, ceterique: tum Perusinus, a quo reditur ad episcopos Etrurie. Ultimus omnium Theodorus archiepiscopus Rauennas, et suffraganei subscripserunt.

67. Quando igitur Mediolanenses ex ordine subscriptionum ordinem precedentie arguere uelint,  sibi ipsi contradicere cogentur, qui immediate post papam antistiti suo priorem locum aucupant; cesserunt enim in Agathonis synodo, iuxta seriem subscriptionum, non solum episcopis suburbicariis, ut uocant quos in aliis conciliis fere omnibus post maiorum sedium presules signatos cernimus; uerum Syracusano etiam archiepiscopo eiusque suffraganeis, immo legatis quoque Gallorum. At enim nemo sane mentis tam confuse subscriptionum seriei precedentiarum ordinem accommodabit. Ego quidem suspicor, synodicam Occidentalium epistolam, aut a presentibus episcopis etiam nomine absentium subscriptam fuisse, aut uerius, exacta synodo, per diuersas Italie prouincias missam, ab episcopis, qui non  interfuerant, subscribendam. Neque sit, queso, qui me temeritatis condemnet in hac suspicione explicanda. Scio quidem omnium in ore esse, synodum Agathonis 225 Patribus constasse, ac totidem epistolam synodicam consignasse: quod etiam ex Eddii narratione in uita S. Wilphridi Eboracensis episcopi, qui istimet synodo subscripsit nomine Ecclesiarum septentrionalium, uidetur luculenter confirmari. Ast si quod narrat Pagius probabile est, ex concilio nempe Mediolanensi duos tantum ad Romanum delegatos fuisse episcopos, nempe Mansuetum archiepiscopum atque Anastasium Ticinensem antistitem, cogar dubitare num auctores qui de numero Patrum synodo Agathonis presentium scripserunt, eum numerum mutuati fuerint tantummodo a subscriptionibus  synodice illius epistole, que lecta atque inserta fuit actibus concilii ecumenici, non autem ex certa actorum Agathonis synodi notitia. Quomodo autem sibi constant delegatio ad synodum Romanam duorum tantummodo episcoporum prouincie Mediolanensis, et subscriptio omnium eiusdem prouincie episcoporum? Minime sibi constant, nisi dicamus, uel episcopos, qui synodo interfuerunt, aliorum episcoporum suorum nomina adiecisse, uel post absolutam synodum epistolam per diuersas Italie prouincias circumlatam, ut ab omnibus etiam qui abfuerant subscriberetur.

68. Hanc nostram suspicionem auget opportunissime ipsa subscriptionum confusio, ut quieto animo consideranti facile patebit. Nec nouum, nec mirandum id accidet memoranti que Mabillonius de hoc  inducto subscribendi more asserit ac probat argumentis atque exemplis non paucis, que hic repetere nimis longum esset. Optime ad rem suam iis usus est eruditissimus Ioseph Garampius in nupera dissertatione de Nummo argenteo Benedicti III P. M., ut probaret Lotharium Augustum minime interfuisse synodo Rome celebrato an. 853, licet acta synodalia consignata essent eius subscriptione post Leonis pape nomen. Ex ista uero ipsa suspicione nostra oriri altera potest, scilicet uel Theodorum Rauennatem cum suis non adiisse Agathonis concilium, quamuis synodicam sibi postea allatam signauerit; uel si interfuerit, eam subscripsisse post suum ab Urbe discessum; nisi dicere uelimus quod dilata ad concilii finem eius cum apostolica sede reconciliatione,  ultimus illi locus in synodice subscriptione remanserit. Utcumque res fuerit, adeo concilium Agathonis Puricello et P. Eustachio non suffragatur, ut potius noceat magnitudini atque amplitudini Mediolanensium prerogatiuarum, quibus supra omnes omnino Italie episcopos, immo supra omnes metropolitanos proprium efferunt antistitem. Atque ex his apparet quid iudicandum de testimonio Norisii ab iis auctoribus citati; non enim uidetur attendisse eminentissimus doctor ad confusionem subscriptionum epistole synodice, neque ad Syracusanum archiepiscopum ante tres alios signatum, et precipue ante Mediolanensem: quam inordinatam subscriptionum seriem certe non probasset uir, ceteroquin  omni eruditionum genere laudatissimus. Quid uero aptius ad obiectum istud super Theodori subscriptione penitus euertendum excogitari potest, quam ipsiusmet patris Eustachii a S. Ubaldo responsionem, eademque uerba hic tandem attexere? Protulerat eruditus iste Augustinianus excalceatus contra Ticinensem Ecclesiam ab Mediolanense iugo se uindicantem, diploma quoddam Anselmi Iu Mediolanensis archiepiscopi, signatum preter alios ab episcopo Papiensi Guilelmo. De hoc autem monumento dubitauit cl. Muratorius, atque illi aliquot suspicionis indicia appinxit, inter que subscriptionem episcopi Papiensis non solum post alios episcopos, sed etiam post longam presbyterorum atque abbatum seriem. Istud ergo suspicionis indicium hac responsione ad rem nostram aptissima diluere satagit Eustachius  noster: »Post alios inferioris dignitatis, scilicet abbates et presbyteros, apparet certe subscriptio episcopi Ticinensis. Congruus illi ad id sine dubio post archiepiscopum locus. Sed quid si aliqua rationabili causa non ita obseruatum? Aliquando episcopi loco alias sibi non debito in conciliis subscripsere, aut quia subscribendi tempore aliis detenti, aut quia partium ordo seruatus, ita ut facta prius subscriptione ab his qui ex una parte sedebant, subscripserint deinde, etsi digniores, qui ex altera; de quo more Hallier de Eccles. Hierar. lib. Iu, sect. 4, cap. 2, art. 4, § 75, et Cantelius Hist. metropol. urb. tom. I, part. I, dissert. 6, cap. 2, aut etiam quia quandoque tumultuarie, nullo scilicet seruato ordine,  sed ad cuiusque commoditatem; uel tandem quia sicuti non necessaria in eo casu subscriptio, sic nec attentus subscribentium ordo . . . . . Non ergo tanti Ticinensis extra ordinem subscriptio momenti, ut cum rationabilis esse potuerit, etsi quinque post secula causa precisa nequeat assignari, et insuper exemplo non caruerit, falsitatis suspicione ualeat hoc documentum obnubilare.«

69. Superest igitur ut de Symmachi pape conciliis, ubi Laurentium Mediolani ante Rauenne archiepiscopum Petrum subscripsisse apparet, uerba faciamus. Tres precedentie gradus in hisce synodis metropolite suo acquisitos mente conceperunt Mediolanenses, allocutionis, sessionis, subscriptionis. Addunt synodos ipsas Theodoricum regem, Ennodium  diaconum, aliosque, cum utrumque presulem nominant, Mediolanensem Rauennati preferre; Gratianum, ex eo quod prior Mediolanensis locutus sit et subscripserit, asserere eius sedis prerogatiuam. Singula breuiter discutiamus.

70. Quia ergo in Symmachi conciliis ante Rauennatem loquitur Mediolanensis, dignior est censendus? Unica tantummodo uice locutum legimus in huiusmodi synodis Laurentium, scilicet in tertia, quam Pagius Palmarem fuisse probat; ibi autem non Laurentius, sed primus uerba facit Cresconius episcopus Tudertine Ecclesie, alter Maximus episcopus Blerane Ecclesie, tertius Stephanus episcopus uenusine Ecclesie, quartus uero Laurentius Mediolanensis. ue  igitur si prioritatem alloquentium in conciliis ad stabiliendam ipsorum precellentiam consulamus! S. Hieronymus loquens de fidei professione PP. concilii Ariminensis, subiungit : Alia die in ecclesia, que est apud Ariminum, et episcoporum simul, et laicorum turbis concurrentibus, Musonius episcopus prouincie Byzantine, cui propter etatem prime ab omnibus deferebantur, ita locutus est, etc. Eritne ergo dicendus Musonius iste maioris prerogatiue, et sedis honorabilioris pre ceteris episcopis concilii Ariminensis? Quod uero ad sessionem quam in conciliis Symmachi Laurentio sublimiorem confidenter tribuunt, pace scriptorum Mediolanensium, eam pari confidentia negamus, donec certis rationibus aut monumentis, non autem nuda subscriptione, cui nichil fidere possumus, nobis ueritas  elucescat; quid enim habemus in synodicis actibus quod sessionis huius prerogatiuam ne latum quidem unguem indigitet? Littere autem nostre Clementis II Petrum Rauennatem Laurentio Mediolanensi in subscriptione, non autem in sessione potiorem locum concessisse commemorant.

71. Tandem quod subscriptionem spectat, non tam facile eam admitteremus, nisi Clementine littere mox allate de ea fidem facerent. Legimus enim in notis ad alteram ex illis synodis, eam nempe an. 501 celebratam, Baluzium asserentem: Multum autem diuerse sunt subscriptiones ab editis in antiquis exemplaribus, et diuerso ordine posite sunt in codice canonum Ecclesie Romane. Ad alteram uero, que  Palmaris a quibusdam uocatur, repetit eam Baluzii de subscriptionum ordine animaduersionem Pagius. In ultima autem obseruauimus hanc annotationem: Sunt eedem subscriptiones in manuscripto codice Parisiensi, sed non eodem ordine. Immo dubitat Binius has easdem subscriptiones non pertinere ad hanc synodum. En eius uerba: In subscriptione plurimi Orientales nominantur, qui concilio Chalcedonensi ante annos quinquaginta duos interfuerunt, et quorum post decem annos a tempore dicti concilii nulla mentio reperitur. Unde probabile esse apparet, quod hec subscriptio non sit Romane, sed alterius cuiusdam synodi longe ante hec tempora celebrate. Quare nesciremus profecto quenam ratio foret habenda eiusmodi subscriptionum. Dubietas autem isthec urgeret magis,  si attendenda esset inscriptio synodi Palmaris, residente uen. uiro papa Symmacho, una cum uen. uiris Laurentio, Maximo, Petro, Laurentio, Aemiliano, etc. Quis enim ex duobus istis Laurentiis credendus est Mediolanensis? Ecquis Maximus ille intermedius? Num Maximus episcopus Bleranus ut in subscriptionibus? Num Marcellinus Aquileiensis? Sed iste acta synodorum nullibi subscribit, licet secunde saltem synodo interfuisse certum sit ex epistola Theodorici regis, et ex precepto senatus, ipsiusque Marcellini, ubi solius Aquileiensis primo loco nomen exprimitur, nichil habita Mediolanense. Que igitur, inquam, habenda esset ratio de iactatis subscriptionibus, per quas precedentiam Mediolanensis totis uiribus probari  contendunt? uerum de ea dubitandi locum non relinquunt Clementis II sepius memorate littere. At enim ille luculenter declarant, spontanea Petri Rauennatis cessione, pro illa tantum uice, atque solius humilitatis gratia, permissum fuisse Laurentio Mediolanensi ut primus subscriberet, datumque super hoc ad perpetuam Rauennatensis prerogatiue cautionem et preseruationem diploma a Ioanne summo pontifice Symmachi successore, quod in Clementis II concilio lectum approbatumque fuit uniuersorum Patrum suffragio. Quid igitur ab hac Laurentii subscriptione sibi captant momenti pro indebita preeminentia Mediolanenses?

72. Non credendum, reponunt, huiusmodi declarationi Ioannis Romani pontificis, Symmachi successoris,  neque litteris Clementinis, que false sunt. Optime quidem. Aut ergo uere sunt he littere, aut false, quemadmodum dictitant. Si primum, concedi nobis necesse est nichil Mediolanensibus prodesse subscriptionem, de qua contendimus; si alterum, prouocabimus Mediolanenses ad eas omnes animaduersiones quibus, ut superiori numero exposuimus, destrui facile poterit harum subscriptionum fundamentum; nutante enim earum ueritate, nutant ipse etiam, atque in dubium reuocantur. Adde, Mediolanenses ipsos, qui diuum Ambrosium concilio Aquileiensi prefuisse affirmant cum Baronio, licet sederit ac subscripserit secundus a ualeriano Aquileiensi episcopo, arma nobis contra seipsos intorquenda ministrare, etiamsi littere nostre Clementine abiiciende  forent inter apocrypha. Respondent enim Mediolanenses sessioni et subscriptioni ipsis obiecte D. Ambrosii »non probari precedentiam concessam fuisse ualeriano ex debito, sed potius ex conuenientia et ratione antiquioris ordinationis. In eodem Aquileiensi concilio obseruat Norisius, Anemio Syrmiensi metropolite prepositum Nimenium uercellensem episcopum, idque in aliis actum conciliis; non enim semper in synodis dignioris sedis episcopi primo loco subscribebant; nam in Sardicensi ante Protasium Mediolanensem subscriptus legitur Lucilius ueronensis episcopus, qui tamen ea tempestate erat  subditus Protasio. Eiusdem sententie auctor fuerat Baronius, qui notat Ianuensem episcopum modo anteponi Brixiano, modo postponi;  idem ait de uercellensi, et de aliis pluribus; immo, quod speciali nota dignum est, in concilio Romano sub Hilario papa indicat post Romanum pontificem primo loco poni Maximum episcopum Taurinensem, licet digniores ibi astarent metropolitani, atque ipse Mediolanensis. Innumera alia exempla adducunt Hallier, Albertus Picolus , Petrus de Marca, et Baluzius. Quapropter etiam in Aquileiensi concilio ualeriani anterioritati potuerunt quidem deferre primas synodi Patres, et eius intuitu precedentiam prefatam concedere, saluo semper iure superioritatis respectu S. Ambrosii, quem presedisse uoluit Baronius. Addunt, neque  episcopos Aquileienses ex eorum in Arelatensi et Romano conciliis ante Mediolanenses nominatione maiores pre istis honoris gradus acquisisse; quoad Arelatense quidem, quia in eo etiam legati pontificis summi postpositi sunt minoribus episcopis, et Syracusanus ipse Aquileiensi prefertur. Quoad Romanum uero, Rufus Carthaginensis postponitur Aquileiensi, cum tamen ut Africe primas debuisset preponi. Et sic non obseruato in horum nominatione ordine, nec mirum si ante prouinciam Italie, et Mediolanensem episcopum Theodorus Dalmatie in Arelatensi, et in Romano Benedictus Aquileiensis nominantur; ideoque sicut ex episcopis illis, et pontificiis legatis, et Carthaginensi antistite, non suo loco nominatis, nulla infertur antepositorum episcoporum aut  supra Romanam Ecclesiam, aut supra pape legatos, aut supra Africe primatem maior excellentia et preeminentia, ita neque Aquileiensem supra Mediolanensem preeminere censendum, quia iste in allatis conciliis post illum est nominatus.«

73. Cetera Mediolanensium in hanc animaduersionem firmandam monumenta preterimus, iis contenti que usque adhuc adduximus, ut prerogatiue argumentum ex Laurentii ante Petrum nostrum subscriptione desumptum eorum armis dissoluamus. Etiamsi igitur apocryphe putari debeant Clementis II littere, nichilo tamen minus euinci non potest maior prerogatiua in Mediolanense, quia Rauennatense prior in conciliis Symmachi subscriptus inueniatur. Immo liceat etiam nobis coniecturas qualescumque  nostras huic attexere presupposita Clementinarum litterarum falsitate, et concesso usque Mediolanensibus, ut authentico et uero subscriptionum synodalium ordine. Quidquid sit ergo de iis Symmachi synodis quas ipse pontifex conuocauit, primusque iis subscripsit; certum est tamen alteram ex iis habitam fuisse ubi Symmachus non presedit, presederunt uero archiepiscopi Rauennas et Mediolanensis, qui et subscripserunt primi omnium. Hanc uero synodum a Theodorico rege coactam, et episcopos conuocatos nemo nescit, licet ipse Symmachi consensum, quem ui extorserat, simularet. Quidni ergo presidentes synodi ipse Theodoricus marte proprio designauerit Mediolanensem ac Rauennatem, alium alio priorem? Quidni uiolento regi inuitus acquieuerit  Rauennas? Aut si id de Theodorico excogitari posse negent, atque omnia ordinata uelint cum Symmachi consensu; nonne censeri potest, utrumque archiepiscopum auctoritate a Symmacho eis collata concilio illi presedisse, atque Mediolanensis precedentiam a uoluntate pontificis eo casu deriuasse? Dicent fortasse Mediolanenses, respexisse tunc Symmachum dignitatem Ecclesiarum? non arbitror: secus dicendum foret Romanos pontifices in electione legatorum ad generalia, aliaque concilia, attendisse excellentiam graduum in electis, non prudentiam, non rerum tractandarum peritiam. In eiusmodi autem casu nulla maior dignitatis accessio facta est Ecclesie Mediolanensi supra Rauennatem, quia ex uoluntate Symmachi  prior concilio presederit Laurentius, prior allocutus sit, prior subscripserit. Quando autem in ista synodo uel regis, uel pape mandato, Rauennatem Mediolanensis precessit; quid Rauennatis intererat, si aliis synodis subscriberet secundus, quibus cum preesset summus ipse pontifex, in prerogatiuam non inducebatur prior aut posterior subscriptio?

74. Hec addideram in gratiam supposite Clementini diplomatis falsitatis. uerum igitur illud sit, nec ne, potiora prerogatiuarum iura frustra sibi aucupant Mediolanenses ab hisce Symmachianis subscriptionibus. Gratiano autem ex illis argumentum instituenti pro archiepiscopi Mediolanensis excellentia, aliisque omnibus recentioribus ab Eustachio citatis, nullius negotii est respondere, illos nempe antiquum conciliorum  morem ad sui temporis inductam consuetudinem perperam metiri. Nullam antiquitus sedium prerogatiuarum habitam fuisse rationem in subscriptionibus conciliorum probant, que Mediolanenses nobis superius ingenue suppeditarunt, et que super huiusmodi disciplina plurimi auctores docuerunt, et presertim que in Symmachi conciliis animaduertimus. Cepit quidem recentioribus seculis pristina disciplina deferuescere, oblitique sunt Ecclesie presules Christi Domini preceptum, Qui maior est in uobis fiat sicut minor, et qui precessor est sicut ministrator , assumentes e contra discipulorum non adhuc confirmatorum infirmitatem, Quis eorum uideretur esse maior , ambitione induente personam necessitatis iurium proprie Ecclesie tuendorum. Ad hanc respexit Gratianus, illiusque  sectatores respexerunt in allatis casibus, non autem ad primorum seculorum simplicitatem.

75. Ob citatam tamen Gratiani auctoritatem Eustachius a S. Ubaldo subirascitur Felici Antonio Guarnierio, tribuenti anteriorem Mediolanensis subscritionem in conciliis Symmachi non precellentie dignitatis, sed anterioritati ordinationis in episcopum; cum enim ea Guarnierii ratio apprime Mediolanensium rationibus quadraret, quibus contra Aquileienses proprii antistitis preeminentiam defendere conantur, atque etiam consona esset saniorum criticorum sententie; ideo Augustinianus noster Guarnierio Gratianum opponit dicentem, ex quo Laurentius subscripsit ante Petrum Rauennatem, Sedis prerogatiuam ante eum habere; ac notat Gratianum non  dicere Ordinis prerogatiuam, sed Sedis; non dicere habuisse, sed habere, scilicet dum Gratianus scriberet: quod non dixisset, si authentice fuissent Clementis II littere; illi enim innotuissent. Ego uero credideram, opinionem illam Guarnierii, non Gratiani auctoritate, qua non adeo mouetur etas nostra, sed fortioribus argumentis eneruandam fuisse, aut querendum an prior Petro episcopatum adierit Laurentius, necne; nam si forte prior in episcopatu Rauennas, id argumentum omnium potissimum fuisset contra Guarnierium. Ceterum nisi Gratiani assertio firmiori nitatur fundamento quam subscriptionibus Symmachianis, eam inter innumeras alias  libentissime relinquimus, que huius auctoris ab omnibus reiiciuntur; neque obstupescimus cl. ceteroquin decretorum collectorem non meminisse Clementini diplomatis, cum tot alia fortasse maioris momenti et indaginis uel tacuerit, uel omiserit, uel ignorauerit, uel male intellexerit.

76. Quod uero ad Symmachi synodos attinet, quod Theodoricus rex, quod Ennodius, et centum alii, si placet, cum utrumque metropolitanum nominant, Mediolanensem premittunt; ridiculum enimuero est id conuertere in argumentum maioritatis. Scribit diuus Paulus ad Galatas, Cum cognouissent gratiam que data est mihi Iacobus et Cephas ; apostolorum principem Cepham Paulus ergo minorem credidit? Athanasius synodicam Sardicensis  concilii epistolam laudans, atque episcopos qui eam subscripserunt enumerans, ait : Eorum autem qui in synodo subscripserunt, ceterorumque aliorum ista sunt nomina, Osius ab Hispania, Iulius Rome per Archidamum, et Philoxenum presbyteros suos Prothogenes Sardice, etc. Erit ergo Iulius Romanus pontifex Osio Cordubensi postponendus? ue autem preeminentie Mediolanensium supra uercellenses, si ipsius Athanasii auctoritate abutamur, in epistola ad Solitarios dicentis: Clarissime sunt confessionis uiri religiosi, et episcopi boni Paulinus Treuirorum, Lucifer episcopus Sardinie, Eusebius uercellis, Dionysius Mediolani. Item quia Constantinopolitanum concilium u in damnatione trium capitulorum, condemnamus, inquit, et anathematizamus . . .  que impie Theodoretus conscripsit contra rectam fidem, et contra duodecim capitula S. Cyrilli, et contra Ephesinam primam synodum, etc., minor habenda erit isthec generalis Ephesina synodus sancto Cyrillo eiusque capitulis? Quia S. Augustinus, cui potior auctoritas quam Theodorico tribuenda est, tunc, ait, accepto uolumine eiusdem concilii , statuta considerans, legi Athanasium Alexandrinum episcopum catholicum, et Iulium Ecclesie Romane episcopum nichilominus catholicum illo concilio Sardicensi fuisse improbatos ; ergo censebimus, Augustinum anteponere uoluisse pontifici maximo Iulio Athanasium in sedis prerogatiua?

77. uerum quid plura? In concilio Romano sub  Iulio I, nonne Rauennas episcopus ante Mediolanensem nominatur? Nonne in concilio Sardicensi ter eodem ordine subscriptos legimus ambos istos antistites? Et preter centum, preter mille auctores, quibus Rauennatem libuit ante Mediolanensem laudare, nonne Sigonius ipse, quem Eustachius in suas partes trahere conatur, inter Ecclesias Italie principes Mediolanensi quartum solummodo locum assignat, Rauennatique postponit? Nos uero eiusmodi rationibus non adeo fidimus, ut prerogatiuas Ecclesie nostre inde deriuare curemus. Sufficit nobis exempla exemplis opponere, alia falsa ostendere, alia ad rectam rationem, mores, disciplinam explicare, ut leuitatem argumentorum quibus Mediolanenses  utuntur contra Clementis II diploma detegamus.

78. Nondum tamen illud oppugnare desinunt, eiusque sensus et uerba medullitus perscrutantes, ex principio illo Clemens episcopus seruus seruorum Dei omnibus Ecclesie filiis, atque etiam ex salutatione Bene ualete, noua colligunt falsitatis indicia. Non agebatur, inquiunt, de aliquo fidei articulo, ut omnibus Ecclesie filiis littere iste inscriberentur: uniuersis autem Ecclesie filiis salutatio ista, Bene ualete, minime conuenit. Nuge! Non agebatur quidem de fidei articulo: uerum ea erat questio, cuius definitionem omnes Ecclesie filios non latere decebat, cum bonus ordo conciliorum, ac Patrum unanimitas et concordia, Christianorum omnium edificatio sit;  e contra uero Patrum altercationes, ambitus, discordie omnibus sint scandalo et irrisioni. Agebatur etiam de iis Italie metropolitanis, qui propter amplitudinem sedis ac dignitatis ob oculos erant uniuerso Christiano orbi, Mediolanensis nempe, ac Rauennas. Accedit quod istiusmodi controuersia excitari potuisset in quibuscumque synodis etiam generalibus, que Ecclesiam uniuersam representant: quapropter expediebat legem statuere, eamque solemniter publicare, que ubique innotesceret, omnesque obligaret. Ceterum uniuersis Ecclesie filiis inscriptas legimus Urbani II Romani pontificis litteras pro Turonensi S. Martini Ecclesia, quamuis neque agerent negotium fidei, neque discipline ad uniuersam Ecclesiam spectantis. Idem dicito de millibus  aliis summorum pontificum diplomatibus, eam inscriptionem preferentibus. Quod spectat ad salutationem Bene ualete, si minus uniuersis Christi fidelibus conuenit, doceant ergo Mediolanenses aptius salutationis genus: interea nos illos monemus, plena esse medii eui diplomata similibus salutationibus Bene ualete, licet inscripta sint omnibus Ecclesie filiis.

79. Apocryphum est etiam, addunt Mediolanenses, monumentum istud Rauennatensium, quia refert Petrum Rauennatem cessisse Laurentio Mediolanensi in Symmachianis conciliis, non aliquo iure, sed humilitatis gratia, cum uirtutis, et muneris partes fuissent Ecclesie sue iura tueri, non cedere. Leuissime huic obiectioni respondeat Mediolanensis Arnulphus cum suo illo Heriberto archiepiscopo; dum enim Rauennas  antistes  contenderet cum Mediolanense Regis coronandi presentationem ann. 1027, Domnus Heribertus sancte Mediolanensis Ecclesie uenit archiepiscopus, uir strenuus, et modestus, immo et patientissimus, ne forte in populo fieret tumultus, aduersus eius  diram insaniam opposuit sanctam temperantiam, a tante seditionis turbine humiliter declinauit, et cepiscopos, et omnes suos hanc temeritatem condemnantes, et illi in faciem resistere uolentes, blanda persuasione admonuit, ut scandalum eius humiliando uitarent. Cur ergo archiepiscopus Mediolanensis humilitatis gratia tunc declinauit a tumultu, egressus est templo, cepiscopos suos compescuit? Nonne  Mediolanenses docent Prelatos, quo sanctiores, eo firmius pro suarum Ecclesiarum iuribus stetisse; non locum cedere, sed sibi debitum sustinere, uirtus fuisset? Hec autem sunt P. Eustachii uerba et morale documentum. Si ergo quia littere Clementine asserunt Petrum Laurentio cessisse humilitatis gratia in synodis Symmachianis, apocryphe habende sunt; tali etiam nota laborabit Arnulphi narratio, que Heribertum Mediolanensem templo cessisse, Rauennati non restitisse humilitatis gratia luculenter exponit.

80. Sed urget pater Eustachius: At quo fine, qua necessitate, aut quod ob bonum exercenda tunc illi  quoad locum humilitas? Petat ergo ille ab Arnulpho suo quo fine, qua necessitate, aut quod ob bonum Heribertus Mediolanensis  in coronatione Conradi declinauit a tumultu, templum reliquit, cepiscopos redarguit? Ne forte , ne forte, inquam, in populo fieret tumultus . . . ut scandalum humiliando uitarent, nec tanta plebe impetuosa seditio cresceret, ne diabolus totius erroris auctor, bono pacis raperet de proposito episcoporum, quod moribus decet inesse laicorum. uerba autem hec laudate scripture patrem Eustachium docere possunt finem, necessitatem, et bonum ob quod exercenda fuit Petro Rauennati in conciliis Symmachi quoad subscriptionem et, si mauis, quoad locum sessionis  humilitas.

81. Humilitati tamen locus non erat, iterum instat P. Eustachius, tum quia nullum monimentum afferri potest, quod probetur ante Symmachi synodos Rauennatensem episcopum aliquando Mediolanensi in conciliis precessisse, ut ex humilitate dici possit renuntiata sub Symmacho loci preeminentia; tum etiam quia Laurentio Mediolanensi, ut consecratione antiquiori, adhuc precisa proprie dignitatis preeminentia, debebatur precedentia: unde ergo illi locum cessit Petrus humilitatis gratia? Monimenta nostre precedentie ante Symmachi tempora nobis prestat concilium Romanum sub Iulio I et Sardicense, in quibus prepositum Rauennatem Mediolanensi legimus. Alterum monimentum est, nullibi inueniri antepositum  in conciliis ante Symmachum Rauennati Mediolanensem episcopum. Que prioribus monimentis obiiciunt auctores nostri, inferius indicabimus; que uero secundo obiiciunt negatiuo monumento, plane ignoramus. Dici igitur iure potuit, Petrum humilitatis gratia Laurentio cessisse in conciliis Symmachi. Quod autem Laurentio, adhuc precisa proprie dignitatis preeminentia, precedentia deberetur, quia prior in episcopum consecratus fuerat, preterimus animaduertere quenam fuerit propri dignitatis preeminentia, unde supra Rauennatem archiepiscopum; precipue Symmachi temporibus, sese efferre poterat Mediolanensis. Durum fortasse erit auctoribus istis probare hanc dignitatis preeminentiam, si  ciuitatem utramque, si Ecclesias, si earum originem, amplitudines, prerogatiuas, presules ad mere ueritatis historice lumen, seclusis fabulis, conferemus et expendemus. In reliquis caueant doctissimi Mediolanenses ne, dum ab anteriore ordinationis tempore nouum argumentum instaurare satagunt contra Clementinas litteras, rem nostram, etsi inuiti et nolentes, agant; si enim, non obstante priore Laurentii consecratione, Petrus ex humilitate primas partes ei detulit, aliud argumentum nobis in promptu est, ut Rauennatium archiepiscoporum excellentiam probemus pre Mediolanensium.

82. Prestat autem super his non immorari, ut audiamus ultimas falsitatis notas quas inuenire in Clementino diplomate sibi uidentur Puricellus et Eustachius a S. Ubaldo. Earum alteram arbitrantur, dictum  fuisse in eo diplomate, Petrum Rauennatem cessisse Mediolanensi illo tantummodo casu. Res, aiunt, non sibi constat; tribus enim in synodis Symmachianis Seuindus a Mediolanense sedit, ac subscripsit Petrus Rauennas; hic autem dicitur illo tamtummodo casu huic cessioni indulsisse. Quam bene ratiocinantur! quasi illo casu apprime significaret pro una uice, nullo autem modo interpretari posset pro illis synodis que in casu Symmachi celebrate fuerunt; seu quoniam in una tantum ex iis egerunt uterque personam presidis, quasi pro illa tantum synodo intelligi non possit precedentia Mediolanensi concessa ex Petri humilitate. Quamquam autem Clementina uerba explicanda essent pro illa tantum uice, cur intelligere ea deberemus pro una tantum synodo? Quis umquam  grammaticus tiro ita interpretaretur? Aliquot annis, iisque continuis fuerunt he synodi repetite, et forte Patres numquam ea causa ab Urbe discesserunt, cum tumultus non acquiesceret etiam post iterata concilia, et decreta contra antipape fautores, adeo ut unum solummodo tot annis continuatum ea concilia ab aliquibus reputentur. Quapropter optimo iure potuit Ioannes I Symmachi successor in declaratione edita pro Rauennate, quam littere Clementine meminerunt, conuentus illos omnes complecti, et indicare iis uerbis, illo tantummodo casu, seu etiam illa tantummodo uice. Admissa igitur opinione Puricelli, quod tribus uicibus precripserit Petro Laurentius, contradictionem minime sonant uerba diplomatis Clementini. Nihil uero mirum, si concessa ex  humilitate precedentia in prima synodo, eadem humilitas concedere suasit in subsequentibus, ne forte repetita altercatio scandalum excitaret, neu qui Romam uenerant schisma teterrimum composituri, aliud ipsi propter inanes precedentie titulos renouare dicerentur.

83. Pudet diutius in hisce tricis immorari, eo magis quia perseuerant auctores laudati alias eiusdem farine notas iactare. Altera ergo est, dixisse in suis litteris Clementem II multoties uentilatum a retro pontificibus predecessoribus nostris aut uix aut nullo fine sopitum est: nempe iurgium ob precedentiam in synodis inter tres illos contendentes. Ubi enim, inquiunt,  apparent indicia repetiti huius iurgii? In sola coronatione Conradi Salici legimus illud excitatum an. 1027, cum Mediolanensis archiepiscopi munus sibi arrogasset Heribertus Rauennas. Immo uero, nos addimus, neque in Augusti illius inauguratione de iure in conciliis precedendi altercatum est. uerum quid inde? Ergone in nullis aliis conciliis contentio isthec emergere potuerat ante an. 1027? Nonne potuerat in Symmachianis, sopita tamen humilitate Rauennatis? Nonne subsecuta Ioannis I declaratio id non obscure indicat? An tot aliis in synodis, quibus modo Rauennatem, modo Mediolanensem subscriptum uidemus post Romanum pontificem, questio hec agitari nequiuerat? Ergo quia Puricello et patri Eustachio ignota sunt hec iurgia, neque nota fuerunt  Patribus, ante octo secula in Clementis synodo congregatis?

84. Quare ergo, exclamant, in synodo ista pro omnibus Mediolanensis Ecclesie iuribus solus omnino dicitur esse »prolatus quidam catalogus nominum eorum archiepiscoporum qui interfuerunt synodo Symmachi pape, ubi prescriptus erat Mediolanensis archiepiscopus? Cur mille alia omissa Mediolanensium potiora iura? Ubi metropolis anterioritas? ubi antiqua Rauennatium subiectio? Quorsum neglecta acquisite toties supra Rauennates precedentie exempla, sub Agathone an. 680, et sub Ioanne XII an. 963, de quibus supra? Hisne in re tanti momenti pretermissis, sola Laurentii sub Symmacho sessio  memorata?« Bona uerba, queso, Mediolanenses.  Quorsum uos quidem iactabitis metropolis anterioritatem, quando sub iudice adhuc lis est, an prior Rauennate orta fuerit Mediolanensis? Argumenta sane que capite 3 sequenti producent in medium Rauennatenses, non ita leuia sunt, ut tam facilem patiantur responsionem. De antiqua uero nostre Ecclesie subiectione prestat iam opinionem uestram moderari. Esto, amplissimus Insubrium metropolita seculo cadente quarto, noster autem seculo tantum ineunte quinto ortum cognouerint, adhuc falsissimum est ne die quidem uno uel altero Rauennatenses Mediolanensi episcopo obedientiam prestasse, quod iam demonstratum puto capite precedenti. Ius eligendi coronandique reges Italie , quid iuris addidit Mediolanensi  episcopo in ecclesiasticis negotiis? Ius coronandi pontifices summos quid iuris acquisiuit umquam episcopo Ostiensi in Rauennatem, Aquileiensem, Mediolanensem antistites?

85. Memoratam demum precedentiam in synodis Agathonis, et Ioannis XII uidimus iam superius num. 44, 45 et 46, alteram nullo modo probari, alteram omnino esse falsam. Quid si Rauennates certiora proferent documenta obtente precedentie supra Mediolanensem in conciliis, post Symmachi synodos, ante coronationem Salici, ante Clementis II diploma? Primum documentum, et quidem luculentissimum nobis suppeditauit cl. Ioseph Garampius insuper allata dissertatione de nummo argenteo Benedicti III,  cuius eruditissimi uiri eadem uerba hic liceat referre: »Ludouicum imperatorem adfuisse huic concilio  in ecclesia beati Petri apostolorum principis coacto, deduco ex quodam synodali precepto in causa Petri Aretine, et Cantii Senensis Ecclesie episcopi prolato, quod editum primo fuit a cl. Muratorio pag. 389 tom. Iu Antiquitat. Italic. medii eui, et iterum a cl. Ioanne Dominico Mansio, pag. 936 tom. I Supplement. ad Concilia ueneto-Labbeana, cui subscribunt duodecim episcopi, quos inter Ioannes, archiepiscopus Rauenne, Angelbertus, archiepiscopus Mediolanensis, Ambrosius, episcopus Lucensis, Oschisi Pistoriensis, Donatus Fesulanus, Gerardus Florentinus, Ioannes Pisanus, Andreas uolaterranus, Taceprandus Clusinus, Otho  Rossellensis, et Ioan. Tuscanensis. Cum uero hec charta nullo certo chronologico charactere notetur, ueri nimium simile uisum est cl. Muratorio referendam esse concilio quod die 8 Decembris an. 853 in Basilica uaticana coactum fuit. At in illo nec Ludouicus imperator adfuit , qui tamen synodi iudicio predicto interfuit; nec illi quos laudauimus episcopi, qui charte subscribunt, et presentes fuerunt , haudquaquam concilio an. 853 adfuerunt, cum eorum nomina in ipsius subscriptionibus, editis ab Holstenio Collect. Roman. part. II, pag. 114, et tom. IX, Concil. edit. uen. pag. 1137, nullibi legantur. Immo ipsemet Ioannes, archiepiscopus Rauennas, charte  subscripsit et adfuit , qui tamen concilio an. 853 absens per legatum suum subscripserat; ibi enim legitur: Paulus diaconus uicem agens Ioannis archiepiscopi Rauenne . . . Ego uero, ut mea fert sententia, datum fuisse arbitror in concilio quod die 16 Decembris indict. XIu, an. 850, in causa Anastasii Rome coactum fuit, cuius historiam Leo Iu in basilica uaticana depingi fecerat cum inscriptione, in qua pre ceteris hoc notatum fuit: Post Romanum pontificem in hac excommunicatione consenserunt archiepiscopus Rauennatis et Mediolanensis, aliique num. 75  . . . Cum igitur iidem Ioannes Rauennas et Angelbertus Mediolanensis archiepiscopi  tum predicto synodali precepto, tum concilio die 16 Decembris an. 850 interfuerint et subscripserint, uero nimium simile mihi uidetur prefatum preceptum in hoc concilio prolatum et sancitum fuisse; adeoque affirmare non dubitauerim Ludouicum imperatorem concilio Romano an. 850 interfuisse, etc.«

86. Alterum documentum nobis prebet Rauennatense concilium coram Ioanne XIII, R. P., atque Othone I imperatore celebratum an. 967, in quo Walpertus, Mediolanensis archiepiscopus, post Petrum Rauennatem subscripsit condemnationi Salisburiensis antistitis. Cum autem concilium istud restauratum fuerit sequenti anno 968, propter negotia quedam Magdeburgensis Ecclesie, ibique pacta fuerit nescio  que permutatio inter episcopos Magdeburgensem et Halberstadensem apud eamdem Rauenne synodum, refert Chronicon Magdeburgense, huic etiam Concambio Petrus, Rauennatensis archiepiscopus, et plurimi episcoporum Italie et Germanie subscripsere anno Dominice Incarnationis 968, indictione XII, confuso probabiliter inter plurimos Italie episcopos Walperto Mediolanense. Omittimus queritare alia istius generis exempla. Pauca isthec iam allata, que nulli exceptioni obnoxia credimus, satis superque probant preeminentiam nostrorum archiepiscoporum in conciliis ante coronationem Salici et litteras Clementis II. Desinant ergo nobis opponere doctissimi Mediolanensis metropoleos patroni obtentam in primis conciliis hanc precedentiam, ius eligendorum regum,  primeuam nostrorum presulum suffraganeitatem; discantque, amabo, ab ipsis suis tam magnificatis auctoribus Arnulpho, et Landulpho utroque, qui in suis annalibus nichil de priore metropolis origine, nichil de antiqua Rauennatium subiectione, nichil de precedentia in synodis Agathonis et Ioannis XII in narrandis dissidiis inter suos et nostros presules mussitarunt, discant, inquam, eiusmodi prerogatiuas in argumentum falsitatis non assumere contra Clementinum diploma.

87. Sed ecce alios Augustiniani nostri cauillos uerbum illud priuilegium Ioannis I Symmachi successoris, quod in Clementis bulla relatum est, in suspicionem trahit bullam ipsam. Hic uero aduersarius noster acute aliquid sibi uidisse uisus est. Pergamus  audire. »Ad summum, inquit, agebatur de simplici attestatione, ab ipso Ioanne I facta, Petrum nempe Rauennatem ex humilitate, et illo tantummodo casu Laurentio locum cessisse. Simplex autem attestatio priuilegium dici non potest. Item Clemens II sedem Rauennati statuit a dextris pape, imperatore absente, presente uero a sinistris, secundum antique constitutionis auctoritatem. Et qualis hec antiqua pro Rauennate constitutio? et quatenus ea exstitisset, quomodo dixerat paulo ante Clemens II: Quisquis enim sibi iuxta nos dextri lateris locum uindicabat, et cui iure deberetur nobis incertum erat? Si namque Clementi II nota erat antiqua ad fauorem Rauennatis constitutio, quomodo non ipsi itidem certum erat,  cui sessio a dextris pontificis iure deberetur? Et si ipsi incertum, quenam uel cuius auctoritatis huiusmodi constitutio? Non aliis opus est, ut ee littere reiiciantur, argumentis.« Bellum enimuero argumentatorem! Magnificam conclusionem!

88. Priuilegium dici posset monumentum Ioannis I, licet nudam attestationem preferret, uel quia attestatio est de priuilegio Rauennatis Ecclesie, et pontificis Maximi attestatio de priuilegio ipsa est priuilegium; uel quia in ipsa attestatione sancitum erat, non derogatum iri prerogatiue Ecclesie Rauennatis ab spontanea Petri cessione pro illo tantum casu Symmachiane synodi; uel quia cum ipsa attestatione ab Ioanne I etiam confirmabatur Rauennatensi prerogatiua sessionis pre Mediolanense. In  quolibet autem sensu constitutum et priuilegium esse, et dici poterat Ioannis I attestatio, a Clemente II relata. Porro hec ipsa attestatio hoc idem priuilegium esse poterat antiqua illa constitutio, ad cuius auctoritatem synodus Romana cum Clemente II sententiam dixit pro Rauennate; nisi in medium quis proferret antiquiorum etiam pontificum priuilegia, Rauennati Ecclesie, apostolice sedis primogenite concessa, que a S. Gregorio Magno memorantur.

89. Quid autem, Deus bone, respondebimus dilemmati illi, quo nos irretiri arctarique sentimus: Si Clementi II nota erat antiqua pro Rauennate constitutio, quomodo non ipsi certum, cui sessio a dextris pontificis iure deberetur? et si ipsi incertum, quenam uel cuius auctoritatis huiusmodi constitutio? ue nobis ab huiusmodi dilemmatibus! Orta questione de precedentia  sessionis inter archiepiscopos, nescit quidem pontifex, Germanus homo, rerum Italicarum fortasse rudis, cui deberetur, quia nondum lecta fuerat in synodo hec antiqua constitutio que illum latebat. Lecta deinde antiqua hac constitutione, et probata in synodo, ecce nota euadit Clementi, ecce secundum eam pronuntiat pro Rauennate. Dum erat adhuc in incerto constitutio, nulla quidem pollebat auctoritate; quando autem certa euasit per lectionem et examen in synodo de ipsa habitum, auctoritatem omnem obtinet apud Clementem et uniuersos Patres. uah facilis e labyrintho eruptio! Sufficiebat seriem Clementinarum litterarum attendere, quam nostri auctores strenue interuerterant. Dicant ergo: Opusne est  aliis, ut ee littere eiiciantur, argumentis?

90. Sed non ignorabant Mediolanensis metropoleos patroni multa afferri pro Rauennate Ecclesia, que male sartam eorum hypothesim plurimum labefactare, immo plane subuertere possint. Itaque nonnulla ex his sibi ipsi obiecerunt, eaque diluere conati sunt, sed irrito conatu. Quod itaque in concilio Romano sub Iulio I in episcoporum syllabo ante Mediolanensem episcopus Rauennas nominetur, id uero aiunt nullius momenti esse ad precedentiam Rauennatis antistitis astruendam, quia is per eos dies nondum erat metropolita, sed simplex episcopus; a denominatione autem simplicis episcopi ante archiepiscopum non arguitur eius precedentia, cum questio  sit quis primus post papam archiepiscopus? Addere etiam quiuerat Eustachius concilium Sardicense, ubi habemus Rauennatem ter prescriptum Mediolanensi, atque eadem facillima euasione uim harum subscriptionum infringere. Ceterum an in ratiociniis maximum uitium sit, aliquod incertum probari per aliud eque incertum, seu quod peius est, aliquod certum improbari per aliud, quod dubium est atque in questione positum; logicos alumnos appellabo, atque ad eos prouocabo Mediolanenses nostros. Supponunt enim tempore conciliorum Romani et Sardicensis, aut Mediolanensem episcopum iam metropolitanum fuisse, quod ab ueritate longe positum esse auctores doctissimi probarunt, uix ab Ambrosii temporibus, Sardicensi, et Romana sub Iulio synodo posterioribus  initium huius dignitatis deriuantes; aut supponunt nondum ad id honoris assumptum Rauennatem episcopum tempore conciliorum Romani et Sardicensis, cum non desint celeberrimi scriptores, non desint magni ponderis rationes, que contrarium indicant ac pene demonstrant. Quod si etiam daremus Mediolanensem episcopum honore tunc metropolitani insignitum, simplicem autem episcopum fuisse Rauennatem, nonne etiam uolunt hunc illi eodem tempore paruisse tamquam suffraganeum? Quis autem dixerit inter insigniores principalium Ecclesiarum presules, minimum episcopum, iis temporibus, metropolitano suo anteponi, prout in allato Romano concilio? Residentibus etiam uiris uenerabilibus, pariterque cum eo  audientibus Benedicto Aquileiensi episcopo, Rufo Carthaginensi episcopo, Agapito  Rauennatis Ecclesie episcopo, Iulio Mediolanensi episcopo, Luciano Maurianensi, et reliquis cum eis 116 episcopis. Non loquimur de Sardicensi, quia cum Mediolanenses premantur a subscriptione etiam Aquileiensis episcopi, respondent ordine alphabetico congestas fuisse subscriptiones huius concilii, et citant Binium: quamuis, re bene perpensa, puerile est credere, in tam augusto ac numeroso consessu, episcopos alphabetice uocatos ad subscribendum, non autem potius uel secundum dignitatem Ecclesiarum, uel secundum antiquiorem consecrationem, uel fortasse interdum ob alicuius episcopi famam, sanctitatem, scientiam, atque in ecclesiasticis negotiis expediendis peritiam. Nos autem dedignamur, iuxta uberius dicta  in superioribus paragraphis, ex tam turbido subscriptionum conciliarium fonte argumenta certe prerogatiue deriuare.

91. Eginardo in distributione largitionum Caroli Magni Rauennatem Ecclesiam Mediolanensi anteponente, queritandum uolunt auctores nostri utrum speciali ipse Carolus beneuolentia, uel Eginardus uite eius historicus suo marte id fecerit; quia Otho Frisingensis ultimo loco inter Italie principes Ecclesias memorat Mediolanensem: aiunt, hominem ultra montes degentem incepisse mentionem a metropolibus sibi uicinioribus, Aquileiense scilicet ac Rauennatense, et in longinquiore terminasse, nempe Mediolanense: in quo utrum ad rectas geographie lineas  metiti sint regiones auctores nostri, atque utrum Frisinga Bauarie ciuitas, cuius episcopatum gessit Otho iste, seu potius Morimundense Cisterciensis ordinis monasterium in Gallia diecesis Lingonensis, ubi diu ante episcopatum, et multos annos ante mortem, quam ibi oppetiit, moratus est, uiciniora sint loca Rauenne, quam Mediolano, uiderint alii; quemadmodum etiam uiderint cui Gelasii I doctissimi pontificis uitio dandum sit, ante Mediolanum Rauennam laudasse, ubi contra Acacium Constantinopolitanum scribebat ad episcopos Dardanie, dicens: Numquid apud Rauennam, apud Mediolanum, apud Syrmium, apud Treuiros multis temporibus non constitit imperator? Numquid harum urbium sacerdotes ultra mensuram sibi antiquitus deputatam quidpiam suis dignitatibus  usurparunt? uiderint pariter cui cardinalis Bone uitio dandum sit, Mediolanensem episcopum ab usu pallii exclusisse per plura secula, solique Rauennatensi in Italia tribuisse: »Ceterum, inquit, non omnibus archiepiscopis hunc honorem tributum, sed iis solummodo qui inter ipsos precipui erant, nemo ignorat qui in ueteri historia uersatus sit; nam in Gallia nemini mittebatur, nisi soli Arelatensi, de qua re exstant epistole uigilii ad Auxanium, Pelagii I ad Sapaudum, et Gregorii Magni ad Childebertum regem Francorum lib. Iu epist. 53. In Hispania soli Hispalensi, in Dalmatia Salonitano, in Italia Rauennati, in Sicilia Syracusano, in Sardinia Calaritano, ut ex epistolis Gregorii liquet, etc.«  uiderint quoque cui Sigonii uitio dandum sit,  accuratissimum hunc Italie descriptorem primas Rauenne partes dedisse, postremas Mediolano, quod aut non uidit Puricellus, aut non uidisse simulauit. Item quia Luitprandus Rauennatem archiepiscopum, secundum a Romano per Italiam antistitem nuncupauit, autumant Mediolanenses Luitprandum locutum fuisse de sua tantummodo etate, quando prepotentis Theodore factionibus plurimum Ioannes X Rauennas in Italia pollebat: in qua interpretatione facile uapulabunt, si grammaticulus aliquis uerba Luitprandi exactius legat: Per idem tempus Rauennatis sedis, qui secundus post Romanum Archierum archipresulatus habebatur, Petrus pontificatum tenebat; nemo enim non uidet per idem tempus non referri ad existimationem secundi archipresulatus, sed ad Petrum tunc  Rauenne pontificatum tenentem, cui Petro nichil omnino erat cum Romana impudentissima femina. Si autem summorum pontificum testimonia adduxerimus, uocantium Primogenitam inter Romane Ecclesie filias, Rauennatem Ecclesiam; si imperatores eam appellantes maximam post Romanam Ecclesiam; quas turbas, Deus bone! excitarent Mediolanenses contra huiusmodi documenta? uerum his non insistimus. Sufficiat Clementinas litteras a falsitatis nota uindicasse, sufficiat in Romana synodo a supremo pontifice prehabitum fuisse Rauennatem pre Mediolanensi episcopo, fortassis ad euidentiam probasse.



CAPUT III. Quid opinari liceat de origine metropolitice dignitatis in Ecclesia Rauennatense.

 Hactenus pro uindicandis Rauennatis Ecclesie libertate et sessionis prerogatiua, cominus decertatum est cum Mediolanensibus. Modo autem super initiis, seu origine eius metropolitice dignitatis sermonem habituri partium studia deponimus; uersamur enim in re adeo ancipiti, atque in tanta documentorum caritate, ut nichil certi, nichil quod indubie fidei speciem pre se ferat, inter tot densas nebulas liceat introspicere. Nos igitur diuersas auctorum opiniones earumque rationes solummodo referre atque explanare contenti erimus; nullam uero sequemur, prudentiorum iudicio alterutrius prestantiam committentes declarandam. Porro duas esse de hac origine opiniones neminem latet: altera, quam communiorem  fatemur, ab quinto seculo hanc originem repetit; altera, que pauciorum est, licet non aspernandi nominis auctorum, initia isthec in primo ere Christiane seculo collocat. Priorem opinionem ad trutinam reuocemus.



§ I. Exponitur opinio de origine huius dignitatis in quinto seculo.

92. Emmanuel Schelstratius, Sebastianus Tillemontius, Iacobus Sirmondus, Norisius, Bacchinius, centumque alii, qui primas inter criticos tenent, hanc opinionem omni conatu studioque omni tuentur. Commune unicuique eorum argumentum est, nullum prorsus ante seculum quintum reperiri in Ecclesia Rauennate istius honoris indicium, primumque Rauennatium episcoporum metropolitica infula prefulsisse,  atque eius dignitatis iura exercuisse diuum Petrum Chrysologum circa istius seculi medium. Non omnes tamen in Chrysologo pari sensu conueniunt; namque Bacchinius  a communiori recedens, primum quidem, metropolitanorum iurium exercitium huic nostro Ecclesie doctori attribuit, sed negat primum metropolitanum illum fuisse, distinguens initia a dignitatis exercitio. Primum autem qui ad eum gradum ascenderit, constituit Bacchinius Ioannem cognomine Angeloptem, immediatum Chrysologi antecessorem in cathedra Rauennatensi.

93. Fundamentum communioris opinionis, que principium tum dignitatis, tum exercitii in Petro  Chrysologo recognoscit, desumitur omnino ex illius homilia 175, quam in consecratione Marcellini uicohabentie  episcopi ad populum Rauennatem habuit. Aiunt enim eiusmodi sententie fautores laudate homilie uerba non obscure, non dubie, sed apertissime indicare, Marcellinum primum fuisse qui a Rauennate Ecclesia consecrationis munus acciperet ex decreto sedis apostolice, intercedente imperatore. Et ne aliter interpretandi locus remaneret, comparat, aiunt, Petrus Chrysologus primam hanc ab Ecclesia Rauennate impertitam consecrationem sacratissimo Marie partui, in cuius solemniis opportune hec consecratio ceciderat: sicut enim post edictum Cesaris pagani, Maria Filium suum primogenitum pepererat, ita propter decretum  diui Petri, et Cesaris Christiani primum in Marcellino filium pariebat Ecclesia Rauennas; et quemadmodum primo Marie opus fuit Sponsi sanctissimi dubietates superare, deinde longe a propriis laribus, inter hiemis rigores, rerumque omnium difficultates, diuinum partum in lucem emittere, pariformiter inter contradictiones, que episcopo Mediolanensi tunc uicohabentie metropolitano tribuuntur, primos noue iurisdictionis actus, primam nempe consecratione episcopi suffraganei noua mater produxit. Tali propemodum explicatione declarant doctissimi critici hec uerba Chrysologi: Omnia quidem rerum primordia sunt dura, sed duriora sunt primordia generantis. Sancta Ecclesia Rauennas, ut primum pareret, uiam  fecit, angores pertulit, sensit dolores, et hoc egit, fratres, ut ordinem partus diuini toto ueritatis tramite custodiret . . . . . edicto Cesaris pagani Dominus obtemperaturus occurrit, et decreto Beati Petri, decreto principis Christiani seruus adhuc aliquis obsistit .

94. Quod autem in Ioanne Angelopte, ut opinatur Bacchinius, hec dignitas non inceperit, citati auctores, qui pro Chrysologo steterunt, antequam Pontificale Agnelli ederetur, satis, arbitror, habuissent asserere nullo id probari genuino documento, illud uero, quod primum ab Hieronymo Rubeo, tum ab Ughello relatum fuerat, purum putum commentum esse iuxta sensum Baronii, atque omnium qui post Baronium de hoc documento scripserunt. Loquimur de diplomate illo ualentiniani III Augusti, quo Ioanni  Angelopti metropolitica dignitas super quatuordecim ciuitates Aemilie et Flaminie, palliique archiepiscopalis usus conferebatur. Pape! Non est, inquiunt, imperatorie potestatis archiepiscopalem iurisdictionem tribuere, multo minus sancrosanctum pallium, quod ipsius iurisdictionis indicat plenitudinem. Schismatici ergo alicuius figmentum est diploma istud. Quapropter eo abrogato, nullum aliud reliquum est monumentum, quo initium dignitatis metropolitice Ioanni Angelopti assignari possit; sed standum homilie Chrysologi, que tam initium exercitii quam initium dignitatis huic sancto doctori nimis aperte asserere uidetur.

95. E contra Bacchinius in communiorem quidem sententiam abiit, ubi ex Chrysologi homilia primus  metropolitice auctoritatis actus in Rauennatensi Ecclesia admittitur, scilicet Marcellini consecratio; immo detestatur et ipse diploma illud ualentiniani, atque in Agnellum primum illius assertorem, et Hieronymum Rubeum, atque Ughellum, uti Agnelli Symmistas irascitur: tamen a preconcepta opinione non recedit pro Ioanne Angelopte. Et sane optime nouerat doctissimus Cassinensis nullatenus collocari posse in Chrysologo istius honoris primordia, quando ante illum episcopum adeo manifesta appareant in Ecclesia Rauennate adepte iampridem dignitatis argumenta, ut nemo sane mentis de iis amplius dubitare potuerit. Neque contrarium uerisimiliter sensissent Schelstratius, Tillemontius, ceterique omnes, si dum ipsi scriberent, e bibliotheca Estensi exiisset  Agnellus uetustissimus auctor. Rubeo narranti que in electione Chrysologi euenerant, fidem non habuerunt auctores isti, presertim Tillemontius consueta, qua omnia sus deque affirmat ac negat, libertate. Condonandum iis est tamen: Agnellum non citauerat Rubeus ad eam narrationem; licet cum sepe ille profiteretur se ab Agnello plurima hausisse que Rauennatium historie hic atque illic opportunissime inseruerat, dignus ideo fuisset cum quo minus dure, minus superbe ageretur. Plenissimam illi fidem adhibuerat Baronius, non obtrectauerat senior Pagius Baronii annotator, et narrationem Rubei in Breuiario Romanorum pontificum iunior Pagius admiserat.

 96. Agnellum uero cum publici iuris faceret Bacchinius eumque eruditissimis notis illustraret, animaduertit ex una parte diligenter, quibus circumstantiis, Ioanne Angelopte defuncto, enarrat hic auctor successoris electionem, uiditque episcopos Aemilie congregatos una cum clero populoque Rauennate ad eiusmodi electionem. Notauit, electum cum legatis Rauennatium, inter quos Cornelius, Imolensis episcopus, Romam processisse, approbationem et consecrationem, ut moris erat, a summo pontifice Sixto III impertaturum. uidit, illo electo non admisso, Petrum Chrysologum, quem pontifex malebat, Rauennatibus despectum, quia diaconus esset Ecclesie suffraganee, uidelicet Imolensis; admissum deinde, atque a Sixto consecratum; hisque positis, innegabilem resultare consequentiam, iam habuisse  ante Chrysologum initia metropolitice dignitatis Ecclesiam Rauennatem. Ex altera autem parte cum in nullius ex predecessoribus electione similia argumenta Bacchinius inueniat, nullusque eorum legatur istius potestatis actus emisisse, de cetero uero asserere Agnellum sciat Ioanni Angelopti a ualentiniano eam dignitatem collatam, propterea quamuis reprobanda sit hec Agnelli assertio, tamen probabili coniecture remanet locus, opinarique iure quis poterit, ait Bacchinius, intercedente ualentiniano, concedente sede apostolica, Angeloptem omnium primum archiepiscopali dignitate insignitum. Quia uero obiicere aliquis Bacchinio nostro potuisset difficillimum captu esse, septem uel octo annorum interuallo,  quos Bacchinius Angeloptis episcopatui assignat, ne unum quidem accidisse casum noue iurisdictionis exercende, maxime quia Angeloptis temporibus, iuxta chronologiam Bacchinii, aliquot ex nouis suffraganeis fuissent consecrandi, uel saltem approbandi, inter quos certissime Foropopiliensis episcopus, Grati successor, qui anno 434 uita functus est: ea propter excogitare coactus est Cassinensis noster, Ioanni Angelopti archiepiscopale pallium collatum solummodo fuisse extremis eius uite diebus, adeo ut illi ne momentum quidem uite superesset, ad uel minimum actum noue iurisdictionis eliciendum; urgebat enim necessitas sartum tectum Chrysologo seruandi istiusmodi primum actum in consecratione episcopi uicohabentini, quasi in huiusmodi solo actu  metropolitica iurisdictio omnis consisteret.



§ II. Que opponi possunt tam opinioni de Petro Chrysologo, quam opinioni de Ioanne Angelopte.

97. Quamquam laudatorum uirorum rationes non exigui ponderis primo intuitu uideantur ad fundanda uel in Ioanne Angelopte, uel in Chrysologo archiepiscopatus initia, tamen non caret utraque opinio iis difficultatibus, que difficillime sunt solutionis, meo quidem iudicio, si introspiciantur attentius. Amandato igitur ad sequentes paragraphos examine argumenti negatiui, quod omnibus hisce auctoribus commune est, premittendum hic uenit, non conuenire scriptores in stabilienda chronologia temporum Ioannis Angeloptis et Petri Chrysologi. Rubeus enim noster,  quo cum Baronius et Pagius, prodigiosam Chrysologi electionem anno Domini 433 assignant, Angeloptis uero anno circiter 418; Bacchinius autem utrumque non paucos post annos protrahit, Angeloptum ad an. 432, Chrysologum ad an. 438. Nos in questione hac non immiscemur, que fastidio procul dubio foret legentibus. Aliqua super huiusmodi chronologia eruditissime scripsit auctor Meditationum in uitam S. Geminiani, Mutinensis episcopi, qui idcirco consuli, si libuerit, facillime poterit.

98. Premissa igitur necessaria ista utriusque chronologie notitia, uidentur opiniones allate de primo Rauenne metropolitano inter se pugnare, atque altera alteram destruere. Et reuera si que narrat Agnellus de electione Chrysologi credenda sunt,  prout Bacchinius credenda asserit, non poterunt profecto Tillemontius, eique adherentes critici, quin ante Chrysologum retrahant nostre dignitatis primordia; posita uero chronologia Bacchinii, cogetur Cassinensis noster ea retrotrahere etiam ante Angeloptem, quem iniisse censet archiepiscopatum an. 432: nam Tillemontius satis aperte probat iam usque ad an. 431 Rauennatem episcopum inter Metropolitanos habitum, ex epistola eo anno ab Orientalibus scripta ad Mediolanensem, Aquileiensem et Rauennatem episcopos contra S. Cyrilli anathematismos. Quapropter saltem ad S. Exuperantii tempora, qui Angeloptem immediate precesserat, in chronologia Bacchinii recurrendum foret.

99. Neque pro Tillemontio aliisque proderit Rubei  chronologia; nam etiamsi demus electum Chrysologum anno 433, que Rubei, et forsitan uerior est sententia, nichilominus epistola hec Orientalium data an. 431 Tillemontium aliosque ab preconcepta de hoc primo metropolitano opinione recedere persuadebit. Si autem ad Chrysologi homil. 175 appellent, ab eaque argumentum mutuentur ad suam ipsi opinionem propugnandam, facile respondebit Bacchinius uerba homilie indicare primum metropolitice potestatis usum in Marcellino uicohabentie episcopo per Chrysologum consecrato, non autem Chrysologum primum fuisse metropolitanum. Quare uelint nolint, in altero ex eius antecessoribus primordia eiusmodi sunt collocanda.

100. Porro neque pro Bacchinio chronologiam  Rubei  stare posse credimus, scilicet etsi electionem Angeloptis factam cum Rubeo dicamus an. 418, et Chrysologi anno 433, deducere inde consequentiam licebit ad initia metropolitica in Angelopte stabilienda, exercitium uero in Chrysologo. Preterquam quod enim destrueretur eo casu Bacchinii hypothesis, quod extremis tantummodo uite sue diebus Angeloptes honorem illum fuerit adeptus, adeo ut ne unum quidem noue potestatis actum elicere potuerit; nam admissa Orientalium epistola, iam saltem anno 431, tribus fere ante Chrysologum, metropolitanus erat Angeloptes, atque ut metropolitanus ab Orientalibus agnoscebatur: quo annorum interuallo quis crediderit,  amabo, Angeloptem nullum suffraganeum, aut consecrasse aut approbasse, nullum prouinciale concilium contra recentes conciliorum generalium canones conuocasse, nullum denique uel unum iurisdictionis indicium in amplissima prouincia prestitisse? preterquam quod, inquam, Bacchinii hypothesis destrueretur, quo deinde probabili fundamento, qua ratione natam dicemus Angeloptis tempore hanc dignitatem? Primo non ea ratione, quia ualentiniani intercessione, et sedis Romane decreto illi concessa fuerit; id enim merum est Bacchinii commentum, cum si Chrysologi homiliam consulamus, sancto huic doctori potius, Marcellinum ordinaturo, utriusque principis fauor profuisse uideatur. Secundo non quia per ualentiniani III diploma, quod Rubeus et Ughellus  referunt, gradus metropoliticus Ioanni, non Petro collatus fuerit; diploma enim istud Bacchinius cum uniuersa eruditorum turba detestatur, dirisque omnibus deuouet: quare illo reiecto, nulla poterit ex eo neque probabilis coniectura erui pro Angelopte. Tertio non quia hoc episcopo defuncto inuenta fuerit in Ecclesia Rauennate eiusmodi prerogatiua, dici potest incepta in Angelopte; ratiocinium enim istud uel nimis infelix esset, uel diuinationem saperet, nempe quia Ecclesia Rauennas metropolitana erat, dum e uiuis Angeloptes excessit, ergo ipse primus fuit metropolitanus.

101. Confugiet fortasse et ipse Bacchinius ad homiliam 175 Chrysologi, que in super allatis uerbis primum actum metropolitice iurisdictionis Ecclesie  Rauennatensi tribuit, nempe consecrationem Marcellini; quare recentissimum tunc in ea fuisse hanc potestatem necesse est, ita Ioanni Angelopti collatam paucis ante mortem diebus, ut nullo modo potuisset eam exercere; neque aliter coniectari omnino potest, si tum homilie uerba, tum dignitatis istius preexistentiam seruare uelimus ante Chrysologi electionem. uerum Bacchinii confugium he rationes conuellunt; primo quia consecratio episcopi non est unicus actus metropolitice iurisdictionis; ideoque etiamsi consecratio episcopi uicohabentini prima fuisset consecratio episcopi suffraganei, facta ab Ecclesia Rauennate, non propterea uerba Chrysologi de primo iurisdictionis prefate exercitio interpretanda essent; poterat enim Ioannes Angeloptes,  poterat Exuperantius, Ursus, Liberius, aliique antecessores Angeloptis synodos prouinciales conuocare, suffraganeas dieceses uisitare, causas episcoporum iudicare, immo electiones eorum confirmare, quin tamen eos ipsi consecrarent: qui actus, centumque id generis alii non abstulissent consecrationi a Chrysologo facte qualitatem prime consecrationis, neque fidem derogassent uerbis diui Chrysologi.

102. Secundo quia nimis durum est credere septemdecim annorum interuallo, quibus in cathedra Rauennatensi sedit Chrysologus, si standum chronologie historicorum Rauennatium, aut saltem duodecim, si chronologie Bacchinii, primum omnino fuisse metropolitice auctoritatis exercitium, Marcellini  consecrationem; si enim uerum est, ut mox dicemus, sacram hanc benedictionem collatam uicohabentino fuisse in Natalitiis Domini nostri Iesu Christi an. 450, uel potius 449, paucis ante Chrysologi obitum mensibus; uerone simile dici potest tanto annorum interuallo nullum alium sue dignitatis munus exercuisse in prouincia? uacauit, dum ille sederet, Placentina Ecclesia, et electus an. 439 Florianus. uacauit Bononiensis, uocatusque ad episcopatum Adrianus, uel si quis alter sancto Petronio successit circa annum 450. Item uacauit Foropopiliensis Ecclesia, item Ariminensis , tandem bis uacauit Imolensis. Quando igitur illorum seculorum disciplinam  attendamus, ad Chrysologum spectasset et electos approbare, et si libuisset, consecrare etiam. Insuper preter episcoporum approbationem et ordinationem, nonne tot annorum curriculo potuit, ne dicam debuit Chrysologus prouinciale aliquod concilium celebrare? Sacrosanctos canones Spiritu Dei conditos de huiusmodi synodis singulo quoque anno semel et iterum conuocandis, neque ignorare, neque negligere poterat eximius Ecclesie doctor. Demum si per Italiam uniuersasque Occidentis regiones, iussu Leonis Magni, prouincialia concilia et nationalia coacta fuerunt, ut epistolam tanti pontificis ad Flauianum, que norma fuit Patribus Chalcedonensis synodi in fide definienda, approbarent et subscriberent episcopi et Ecclesie omnes; inuerisimile est profecto mandata Leonis ad Chrysologum non peruenisse, uirum  apud uniuersam Ecclesiam sapientia et sanctitate commendatissimum; eumque etiam Aemilie ac Flaminie Patres pro tam celebri causa non coadunasse.

103. Tertio quia etiamsi consecratio episcopi per malam hypothesim unicus admitteretur potestatis metropolitice actus, tamen Marcellinus non fuisset primus episcopus a Chrysologo consecratus. Adeamus, queso, auctores qui de illo uicohabentie presule uerba faciunt: eum omnes opinantur consecratum fuisse exeunte anno 450, in Natalitiis Domini; immo Ughellus protrahit ad an. 451, quod tamen comprobari non potest, nisi initium anni 451 ab ipso Domini die natali iuxta nonnullorum auctorum morem repetatur; non enim dubitari potest quin longe ante finem anni 451 ad celos euolauerit Chrysologus, eique  iam successerit in episcopatu Neon, si epistolam S. Leonis ad hunc episcopum an. 451 inscriptam admittamus, de qua sine rationabili fundamento, ut mihi quidem uidetur, dubitauit Bacchinius. Ceterum si que auctores Imolenses aliique probant aliquid ponderis habent, sanctus iste doctor extremum diem obiit ineunte Decembri an. 450; quapropter Marcellini consecratio spectare dicenda est ad Natalitia Domini an. 449, quemadmodum allati auctores opinantur. Contra uero si que de S. Proiecto Imolensi episcopo scripta sunt, fidem merentur, eum ordinatione longe precessisse Marcellinum, ideoque a Chrysologo prius consecratum cogimur asserere. Baronii  quidem opinioni non assentimur cum Tillemontio, Baronii, inquam, putantis Proiectum hunc Imolensem fuisse illum ipsum quem Ephesine synodo presedisse legimus Sedis apostolice legatum; tempore enim huius concilii, anno scilicet 431, nondum Chrysologus, qui Proiectum Imolensem certissime ordinauit, inunctus fuerat Rauennatium antistes. uerum nichil prohibet quin rerum Imolensis Ecclesie scriptoribus adhereamus, affirmantibus consecrationem Proiecti factam anno 446, quarto ante Chrysologum defunctum.

104. Quomodo ergo, forte redargueret Bacchinius, uocauit hic S. doctor Marcellinum Ecclesie Rauennatis primum filium et primogenitum? Quomodo toto ueritatis tramite ordinem partus diuini custodiuit  nostra Ecclesia, si Marcellinus ex decreto beati Petri et decreto principis Christiani primus non fuit qui a Rauennatensi metropolitano benedictionem acciperet, frustra contranitente seruo aliquo, quem Mediolanensem episcopum interpretantur? Et quomodo uerificabitur, dura esse initia rerum, sed duriora generantis primordia? Quando ergo hi Chrysologi sensus non aliter intelligendi ueniunt, nisi de prima omnino consecratione episcopi, quam Rauennatenses antistites peregerunt post adeptum pallium, potius dicendum esset errasse scriptores uel qui ad Natalem anni 450 aut 449 Marcellinum ordinatum protraxerunt, scilicet post Proiectum, uel qui Proiectum an. 446 consecratum dicunt. Fatemur ingenue non leuis momenti esse Bacchinii argumentum, uniuersorum pene criticorum interpretationi innixum, qua Chrysologi  uerba explicari uolunt de prima omnino episcopi consecratione.

105. Attamen, omissa responsione quod, etiam huiusmodi interpretatione concessa, adhuc remanent inconcussa que paulo superius num. 100 et seqq. animaduertimus, si stylum Chrysologi, si figuratas eloquendi formulas, sensusque perpendimus, quibus ut plurimum utitur, fortasse in toto rigore non uidebuntur interpretanda allata eius uerba. Filii Ecclesie primi et primogeniti sunt episcopi, quos primo omnium Ecclesia mater parit: inde autem per eos habent alii omnes esse filios tante matris. In hoc sensu explicauit Augustinus uerba illa psalmi XLIu: Pro patribus tuis nati sunt tibi filii: constitues eos principes super omnem terram. Scriptura ipsa non semper primogeniti  nomen intelligit strictissime sumptum: Dicesque ad eum : Filius meus primogenitus Isrel; dixi tibi, Dimitte filium meum, ut seruiat mihi, et noluisti dimittere eum; ecce ego interficiam filium tuum primogenitum. His autem uerbis non solum appellat Deus Isrelem nomine filii primogeniti, sed ut ostendat illum habere tamquam primogenitum, minatur Pharaoni, Isrelem non dimittenti, exterminium filii eius primogeniti, quasi penam talionis, primogeniti pro primogenito. Quis autem dicat Isrelem uerum Dei primogenitum? Hec sane qualitas Iesu Christi solius uere propria dicitur, et quatenus uerbum Patris est, et quatenus homo est, ut ex  Paulo didicimus, uel cum inquit ab Hebreos: Et cum iterum introducit primogenitum in orbem terre, dicit, et adorent eum omnes angeli Dei ; uel cum inquit ad Romanos: Primogenitus in multis fratribus, et primogenitus omnis creature . Quare illud primogeniti nomen Isreli tributum nec potest nec debet intelligi in proprio et naturali sensu. Neque eo pacto illud usurpauit S. Ioannes Chrysostomus, cum dixit: Et digressus ab hac Ecclesia, ad illam peruenit, que est primogenitorum descriptorum in celis.

106. Idem dicito de unigeniti uocabulo, quod unico filio accommodari solet, et tamen Abrahamo a Deo intimatur: Tolle filium tuum unigenitum, quem diligis Isaac . . . et non pepercisti unigenito filio tuo propter  me ; id, inquam, Abrahamo dicitur, quo tempore non Isaac solum, sed Ismelem maiorem natu filium, licet ex alia coniuge habet, ita ut respectiue ad Abrahamum uere et naturaliter Isaac non sit unigenitus. Referuntur ergo primogeniti uocabula in allatis S. Scripture uerbis ad nescio quam maiorem dignitatem et prestantiam, qua pre ceteris nationibus Isrel eminebat in cognitione et cultu Dei, seu ad maiorem Dei amorem et benignitatem qua Isrelem pre aliis diligebat et custodiebat tamquam primogenitum. Potuit itaque etiam Chrysologus primum et primogenitum Ecclesie Rauenne filium, figurate loquendo, uocare Marcellinum, comparatiue ad minores sacerdotes, et ad reliquos de populo, et non quasi in illo episcopo Ecclesia Rauennas prima uice filium peperisset, sed quasi in eo peperisset unum  ex primis, seu maioribus et primogenitis filiis.

107. Neque nobis negotium facessit comparatio consecrationis Marcellini cum Marie partu, quatenus sicut Maria peperit primum filium, ita Ecclesia Rauennas consecrauit primum episcopum: dicimus enim comparationes omnes et presertim hanc S. doctoris, non ita stricte debere accipi ut in omnibus omnino circumstantiis res comparate inter se conueniant, atque ita omnibus diuini Marie partus circumstantiis accommodentur circumstantie omnes consecrationis Marcellini. Sufficit autem si hi duo partus, naturalis unus, spiritualis alter, conueniant in tempore, scilicet quo die natus est Christus Dominus, consecrationem Marcellinus obtinuit: tum conueniant in matrum angustiis, ut filios parerent, nempe quemadmodum Maria  patriam propriosque lares dereliquit, iter habuit crudescente hieme, in Bethleemitico presepio paritura, et in maxima inopia: ita Ecclesia Rauennas ob consecrationem Marcellini contradictionibus, uelut partus angoribus, fuit obnoxia, uiam facere coacta est, nempe ad Romanam sedem, atque ad imperiale patrocinium confugere. Tertio sufficit ut hi duo partus conueniant in edicto supremorum principum; nam Augusti edicto ut obediret Maria, Iesum peperit apud Bethleem; et per Romani pontificis et Cesaris decretum Ecclesia Rauennas superatis contradictionibus Marcellinum consecrauit. Tandem sufficit ut conueniant aliquo modo in qualitate partus; sicut enim  filium primogenitum peperit Maria, ita etiam episcopum, scilicet filium dignitate primogenitum Ecclesie inunxit Rauennas archiepiscopus. Cur autem credi non potest contradictiones de quibus Chrysologus loquitur respicere non consecrationem simpliciter, sed personam Marcellini, ita ut necesse fuerit ad pontificem atque ad Cesarem confugere, ut electo illi benedictio episcopalis impertiri potuerit? Licetne suspicari aut coniicere contradictiones illas, qualescumque fuerint, ex humili Marcellini conditione deriuasse, quem non nisi piscatorem et forte uxoratum uerba Chrysologi indicare uidentur, atque adeo clero et uicohabentinis despectum?

108. Si autem nos urgeret Bacchinius, strictissime et in omnibus circumstantiis partum partui comparare,  fortasse comparationem istam contra illius opinionem possemus aliquatenus retorquere. Nam si toto ueritatis tramite ordinem partus diuini custodire debebat Ecclesia Rauennas, uideat Bacchinius ne Hieronymo Rubeo eiusque fautoribus uiam faciat, ad reuocanda per eam comparationem impugnate dignitatis initia ad tempora apostolica. Et reuera sicuti decretum Cesaris pagani non tribuit Marie facultatem pariendi primogenitum, quem purissima eius uiscera iam nouem menses gestabant, cuiusque mater usque ab eternis seculis electa fuerat, ita neque decretum B. Petri, decretum principis Christiani Ecclesie Rauennati contulit facultatem prima uice consecrandi episcopum suffraganeum in Marcellino; ea enim pollebat a primis Ecclesie temporibus. Immo eo modo  quo Augusti pagani decretum in Marie partum influere non potuit, nisi ut ederetur in specu Bethleemitico ad prophetiarum adimplementum, que Iesum ibi nasciturum tot ante secula prenuntiarant: ita decretum pape et imperatoris Christiani nichil aliter influxit in consecrationem Marcellini, nisi ut de medio tollerentur difficultates, que, ne fieret, obuersabantur; non autem ut Ecclesia Rauennas tunc primum metropolitica facultate uti inciperet, quam forte quatuor ante secula illi contulerat ex uoluntate beati Petri sanctissimus Apollinaris.

109. Ita Rubeus argumentari posset contra Bacchinium, ipse quoque beneficio utens allate comparationis. Primordia uero illa duriora generantis, que Chrysologus memorat, quid aliud fuerant nisi ee difficultates, ee contradictiones ad quas  offendit ubi agi ceptum est de Marcellini consecratione, et que eo maiores forte fuerant, quo maiorem emissurus erat partum, scilicet filium inter natos Ecclesie dignitate, et ordine primogenitum? Certe quidem omnia magnarum rerum initia equalem ut plurimum secum habent difficultatem; non ideo tamen dici possunt tunc primum suscepte, quia per medios labores suscipiuntur. Idem opus pluries repetitum, eumdem laborem afferre semper aut fere semper potest, dum repeti incipitur; quare illius primordia dura semper iure dicuntur. Quapropter concludendum ex huc usque dictis uidetur, Chrysologi uerba, nedum primos iurisdictionis metropolitice actus non indicare, cum  ante Chrysologum Ecclesia Rauennas iam fuerit metropolitana, et centum similia acta, etiam absque episcopi alicuius consecratione, quiuerit exercere; sed ne indicare quidem primam episcopi consecrationem, tum quia in commodiorem sensum homilie emphatica uerba traduci possunt, tum quia factum ipsum nobis suadet interpretationem istam, nempe anterior consecratio S. Proiecti Imolensis episcopi  a Chrysologo peracta.

110. Si quis autem contenderet, Marcellinum primum fuisse uicohabentie episcopum, quia Rauennate inunctus fuerit, ideoque Chrysologi uerba commode explicari debere, non quidem de prima generatim consecratione, sed peculiariter de prima uicohabentini episcopi, concederent fortasse nonnulli quibus, et Marcellinus  apte Rauennatis Ecclesie primogenitus tunc dici posse uideretur respectu ad uicohabentinam, et tantorum uirorum integra remanere pariter uideretur interpretatio de obicibus quos a Mediolanensi antistite prime illi consecrationi oppositos fuisse arbitrantur; immo si ad ea que in cap. 1 opinati sumus de Ecclesiis Imolensi, atque ipsa uicohabentina, respectus haberetur, non omnino improbabilis appareret istiusmodi coniectura: seductas namque eas Ecclesias ab Arianis, atque in Auxentii pseudepiscopi Mediolanensis partes aut ui aut metu raptas non egre suspicati sumus, et quas deferuescente procella diuus Ambrosius reconciliauerit, et catholico pastore donauerit; propterea Mediolanenses antistites ueluti patres ac benefactores  aliquot annorum interuallo respexisse, illisque fuisse obsecutas Imolensem et uicohabentinam Ecclesias, non esset fortasse incredibile; quibus positis nil mirum si reuocatis tandem ad Rauennatensem prouinciam Cesareo pontificioque decreto Mediolanensis obstitisset.

111. uerum, qualescumque sint eiusmodi coniecture, illud euidens est, tot inextricabilibus ambagibus tam Tillemontii suorumque asseclarum assertionem, quam Bacchinii opinionem circa nostre dignitatis primordia uel in Angelopte, uel in Chrysologo stabilienda, inuolui, ut alterutram amplecti periculum sapiat, atque ab alterutra adhuc abhorreat animus; maxime etiam quia contra eas sententias tot difficultatibus obnoxias aliud afferre possumus argumenti genus,  quod penes cordatos uiros atque ecclesiastice eorum temporum discipline peritos aliquod pondus est fortasse habiturum, et precipue apud Bacchinii sectatores; ipse enim contra Agnellum et Rubeum argumentum istud acerrime intorquet, ubi in ualentiniani infelix diploma totus imminet.

112. Illud uero desumimus ex uniuerse Ecclesie, et presertim Romanorum eiusdem seculi pontificum sensu, et legibus contra ecclesiastice hierarchie immutationes ac perturbationes. Reuera enim nichil tum magis oderat Ecclesia, nichil magis Romani pontifices impugnabant, quam nouarum metropoleon nouorumque archiepiscoporum creationem in preiudicium stabilite ab apostolis hierarchie. Adeo autem hisce innouationibus Ecclesia et pontifices restiterunt, ut  imperatorum potentiam non timuerint, et ipsorum conciliorum generalium canones irritauerint. Omittoque antiquiorem concilii Niceni canonem sextum, quo Orientalis Ecclesie discordias componere sanctissimi illi Patres studuerunt, non aliunde exortas nisi ab episcoporum ambitione, qui mutate imperii hierarchie, nouisque ciuilibus erectis metropolibus, hierarchiam nouasque ecclesiasticas metropoles aptare autumauerant; omitto, inquam, canonem illum, uenioque ad exempla Ioannis Angeloptis et Petri Chrysologi temporibus proximiora.

113. Consuluerat Innocentium I Romanum pontificem Antiochenus episcopus, utrum deberet mutationibus ciuilium prouinciarum Ecclesiarum regimen accommodare, ita ut si prouincie imperii primeque  earum ciuitates multiplicarentur uel minuerentur, multiplicari etiam uel minui ecclesiasticas prouincias et metropoles oporteret. Cui ergo respondet Innocentius: Quod sciscitaris, utrum diuisis imperiali iudicio prouinciis, ut due metropoles fiant, sic duo metropolitani episcopi debeant nominari, non uere uisum est ad mobilitatem mundanarum necessitatum Dei Ecclesiam commutari, honoresque aut diuisiones perpeti, quas pro suis causis faciendas duxerit imperator. Antiocheni episcopi consultatio, si Thomasino credimus, eam controuersiam spectabat que iam inter magnum Basilium Cesaree, et Antimum Thiane episcopos seculo quarto excitata ob Cappadociam in duas prouincias ab imperatore ualente diuisam in odium Basilii,  nondum fortassis cessauerat inter illorum antistitum successores. Quidquid sit de hoc, sensus Innocentii contra nouas metropoles nimis apertus est. Innocentius autem sedebat in cathedra apostolica ab anno 401 ad an. 417. Iuuenalis, Hierosolymitanus episcopus, fauente Theodosio iuniore Augusto, in tres Palestinas, in utramque Pheniciam, atque in Arabiam sibi arrogauerat iurisdictionem; cuius ambitiosos conatus improbauit primo Celestinus summus pontifex, et concilium generale Ephesinum, tum magnus Leo et concilium Chalcedonense, a quo demum ad officium reuocatus est Iuuenalis, reseruataque illi uix Palestina, Arabiam ac Phenicias patriarchatui Antiocheno restituere coactus. Celestinus uero ab an. 422 ad an. 432, et Leo Magnus ab an.  440 ad annum usque 461, Ecclesie uniuersali preerant. Eiusdem Theodosii tempore et decreto nonne Pheniciam in duplicem prouinciam partita fuerat, atque unius regimen retinebat Tyri episcopus, alterius ambiebat episcopus Beritensis, quorum altercationes in eadem Chalcedonensi synodo fuerunt sopite, lata in fauorem ueteris metropolitani Tyriensis episcopi sententia, redactoque in ordinem Beritensi? Nonne eodem tempore repressus fuit etiam Nyceni antistitis malesanus ambitus, qui ab Augustis Niceam creari in metropolim curauerat, seque in metropolitanum extulerat?

114. Preter hec exempla, summam Ecclesie uniuerse repugnantiam in has hierarchie sue mutationes demonstrat euidentissime ipsiusmet Chalcedonensis  synodi duodecimus canon, quo Augustorum licentie in erigendis metropolibus ecclesiasticis, episcoporum uero ambitioni frenum est impositum, uetitumque ne eas dignitates sub depositionis pena sibi ab Augustis compararent. Et reuera fuit hic perpetuus Ecclesie sensus, summorumque pontificum, tum priorum tum posteriorum seculorum, qui omni conatu restiterunt, negaruntque hierarchiam ecclesiasticam a principatibus pendere, illamque ciuili politie accommodari. Id protestati sunt contra Grecos Hadriani II Romani pontificis legati in celebri controuersia super regno Bulgarie, cuius ordinationes Greci Latinis arripuerant eo pretextu quod Bulgarorum prouincia membrum esset Greci imperii: Sicut Bulgarie, aiebant legati, nobis diuerso modo ordinationem  pertinere dicentes, mendacium non loquimur, ita eamdem Bulgariam ex Greco regno fuisse numquam negamus. Sed intueri uos decet quia aliud ordinant iura sedium, aliud patiuntur diuisiones regnorum; nos de diuisione regnorum non agimus, sed de diuisione sedium loquimur.

115. uerum, quia nostre metropolis auctorem arbitrantur quidam Leonem Magnum, licet multo ante illum pontificem et Celestino sedente iam metropolis esset, quod superallate rationes certissime probant, attamen tanti pontificis sensum super huiusmodi hierarchie perturbationibus prestat exponere. Idcirco celeberrimum Anatolii Constantinopolitani episcopi facinus non abs re hic repetamus, qui secundam  a Romano pontifice dignitatem ausus est sibi arrogare in Ecclesie regimine, suffragantibus tum Orientis imperatoribus, tum concilii Chalcedonensis Patribus, qui, donec cum sanctissimo Leone senserunt, eumque ducem secuti sunt, leges Spiritu Dei plenas condiderunt; ut primum autem ab eius disciplina declinarunt, Anatolii ambitioni Augustorumque insinuationibus cesserunt, uiamque aperuerunt teterrimo schismati. Rugiit magnanimus Leo, infractosque Nicenos canones, perturbatamque Ecclesie pacem, apostolicam hierarchiam ac disciplinam Anatolio, Augustis, concilio exprobrauit, ac synodale decretum pontificia auctoritate rescidit. Aliqua ex sanctissimi pontificis responsione ad Martianum imperatorem excerpta uerba hic liceat adducere. » Habeat,  inquit, sicut optamus, Constantinopolitana ciuitas gloriam suam, ac protegente dextera Dei, diuturno clementie uestre fruatur imperio. Alia tamen est ratio rerum secularium, alia diuinarum; nec preter illam petram, quam Dominus in fundamento mire posuit, stabilis erit nulla constructio. Sed propria perdit, qui indebita concupiscit. Satis sit predicto  quod uestre pietatis auxilio et mei fauoris assensu episcopatum tante urbis obtinuit; non dedignetur regiam ciuitatem, quam apostolicam non potest facere sedem; nec ullo speret modo, quod per aliorum possit offensiones augeri. « Ex his autem uerbis S. Leonis discimus mentem Ecclesie numquam fuisse ecclesiasticam hierarchiam efformare ad ciuilis regiminis systema, aliamque esse rationem rerum  secularium, aliam diuinarum. Item cum ait, preter illam petram, quam Dominus in fundamento posuit, stabilem nullam fore constructionem, iubetque Anatolium non dedignari regiam ciuitatem, quam apostolicam sedem facere non poterat, non obscure indicat ordinem atque edificium hierarchicum Ecclesie a Christo Domino fuisse demonstratum mandatumque, ab apostolis uero constructum, et precipue patriarchalium sedium, que uere apostolice erant, ita ut nefas esset eam constructionem discindere, nouas metropoles erigendo, aliarumque Ecclesiarum auctoritatem et iurisdictionem minuendo aut immutando.

116. Id etiam uehementius ipse Leo exprobrauit epist. 55, inquiens: Superbum nimis est, et immoderatum  ultra fines proprios tendere, et antiquitate calcata, alienum ius uelle preripere, atque ut unius crescat dignitas, tres metropolitanorum impugnare primatus. Notum est etiam quam seuere in S. Hilarium Arelatensem animaduerterit idem Leo ob usurpatam in aliena prouincia iurisdictionem. Sacrorum canonum acerrimus propugnator atque ecclesiastice discipline, non patiebatur pulcherrimum hierarchie ordinem, ab apostolis ubique terrarum constitutum, ullo modo perturbari.

117. Eiusmodi igitur erat Ecclesie mens, spiritus et constantia: tales ei preerant fortissimi, atque huius apostolice hierarchie tenacissimi pontifices; tunc cum uel Angelopte uel Chrysologo Rauennatem infulam gestante, uolunt auctores pene omnes nouam  hanc metropolim emersisse. uerumenimuero credibilene id dicemus? Ullane in eo probabilitatis species? Dum Celestinus et Leo, dum concilia, dum Ecclesia obstrepunt, repugnant, fulminant in Oriente contra nouas metropoles que aliarum prestantiam, iurisdictionem, maiestatem imminuunt; in Occidente, eodem tempore, iisdem pontificibus, Mediolanensium querele audientur ob ereptam sibi iurisdictionem, ob edificatam super Ambrosiane Ecclesie iacturis nouam metropolim? Quo tempore Celestinus Theodosio Iuniori, et Leo Magnus Martiano succensent ac resistunt ob perturbatum Ecclesie ordinem, eodem tempore resistet Mediolanensis episcopus ipsismet Celestino et Leoni ob eumdem Ecclesie ordinem perturbatum? Nonne Orientales, nonne Aegyptii,  nonne Constantinopolitani episcopi eadem obiurgationum iacula in Celestinum et Leonem retorquere potuissent, que isti in illos tam acri stylo intorserant, si nouas in Italia metropoles contra hierarchiam ab apostolis inductam constituissent, feruescentibus adhuc in Oriente iisdemmet controuersiis?

118. Huic ratiocinio pondus non exiguum addere potest sanctitas utriusque antistitis, Ioannis nempe Angeloptis, et Petri Chrysologi; ea enim sanctitate alterum fuisse ferunt, ut quod celites uentitare ad eum familiariter consuessent, ad hec usque tempora Ioannes, qui uidit angelum, uocetur. Alterius uero sanctitatem, zelum, doctrinam, eloquentiam predicat Ecclesia uniuersa, atque ea que tanti doctoris adhuc supersunt monumenta. Eiusmodi ergo uiri enorme  ambitionis facinus admiserint, iis temporibus Ecclesie inuisum, damnatum a conciliis atque a summis pontificibus, ab Oriente toto maledictis impetitum, diris omnibus deuotum? Angeloptes et Chrysologus pulcherrimum Ecclesie ordinem, harmoniam, apostolicas regulas perturbauerint, aliena iura miscuerint, occupauerint iurisdictionem, Ecclesias sciderint et usurpauerint? uix crediderim fuisse qui talia de illis suspicati essent. Gelasius quidem huius nominis primus Romanus pontifex ab huiusmodi nota sanctissimos antistites uidetur luculenter absoluere, dum inquit: Numquid apud Rauennam, apud Mediolanum, apud Syrmium, apud Treuiros multis temporibus non constitit imperator? Numquid harum urbium sacerdotes ultra mensuram sibi antiquitus deputatam quidpiam  suis dignitatibus usurparunt?



§ III. Exponitur opinio de initiis metropolitice huius dignitatis ab apostolorum euo repetendis.

119. Hieronymus Rubeus Rauennatium historicus hanc opinionem secutus fuerat seculo XuI, cui astipulati sunt Petrus de Marca, Salmasius, et alii, quos citat Bacchinius. Eorum omnis ratio, meo quidem sensu, ducitur tum ab uniuersali ecclesiastice hierarchie ordine, tum a prestantia urbis Rauenne apostolorum euo. Quod attinet ad primum, certum quidem est eamdem fuisse in Ecclesia omni constitutam regiminis hierarchiam, qua scilicet cuique prouincie suus assignaretur metropolitanus, cui comprouincialium urbium episcopi subessent: hanc ab apostolis institutam ordinis formam que Ecclesie uniuerse  communis esset; metropolitanum uero illum ex episcopis uoluisse apostolos, qui in principe totius prouincie ciuitate sedem obtineret, uel quia preses seu rector ciuilis ibi resideret, iuraque daret urbibus subiectis, uel quia et frequentia populi, et sui amplitudine, et opibus, armis, commercio celebrior esset; uel quia ibi superstitionis idololatrice pontifices, seu archiflamines diuinis preessent. Floruit ergo huiusmodi hierarchia primis etiam Ecclesie seculis, etiam temporibus apostolicis; atque non pauca supersunt adhuc uestigia ecclesiasticarum prouinciarum, primorumque cuiusque prouincie episcoporum, nedum per Asiam et Africam, uerum etiam per Europam, si que de Galliarum, Hispaniarum, atque Illyrici metropolibus ecclesiasticis priorum seculorum  circumferuntur, ullam fidem merentur.

120. Quando ergo prestantissimi huius ordinis et hierarchie regula in Dei Ecclesia esse debuerat uniuersalis, ut quelibet prouincia suum obtineret primum episcopum seu metropolitam, quid est quod nos prohibeat quin eam ipsam regulam in Italie quoque prouinciis obseruatam fuisse iisdem primis seculis admittamus? Nullibi usque adhuc lectum est argumentum, seu ratio, seu lex, seu canon, quorum intuitu non potuerit Italie quoque esse communis ea ipsa que aliis omnibus Ecclesie regionibus communis erat hierarchia. Nullus adhuc ex innumeris contrariam sententiam tuentibus criticis rationem uel unam edidit, que nobis persuadeat apostolos illorumque  successores pontifices summos, neglecto uniuerse Ecclesie systemate, aliud prorsus dissimile pro sola Italie amplissima regione excogitasse et constituisse. Et reuera non exigui momenti uisa est hec animaduersio cl. Emmanueli a Schelstrate, sibique eam proponit enucleandam ac diluendam. uerum hoc ipsum, ait, queritur, qua ratione factum ut in reliquis orbis Christiani prouinciis metropolitani apostolico instituto ordinati sint; in Italia uero, ubi Paulus predicauit, ubi Petrus Ecclesias instituit, ubi sedes apostolica primis Ecclesie temporibus erat, institutum illud statim non obtinuit?

121. Tentauit quidem Schelstratius huius argumenti pondus eneruare, confugiendo ad diuisionem Italie in duos uicariatus prefecti pretorio, de quibus  in cap. 1 locuti sumus: qua diuisione supposita, constitutisque duobus metropolitanis qui uicariis illis responderent, Romanum nempe et Mediolanensem episcopum, quibus ceteri Italicarum prouinciarum subderentur; arbitrabatur prestantissimus auctor, etiam in Italia se reperisse, atque ostendisse obseruatam prioribus seculis apostolicam illam hierarchiam, que in reliquo Christiano orbe uigebat. uerum infelici conatu: nam primo indubium est, ante Constantinum Magnum recensite diuisioni Italiam minime fuisse obnoxiam, sed modo unum correctorem uel prefectum, modo quatuor consulares illius regimini prefuisse. Quare si Schelstratii systema locum haberet, Ecclesia Italica modo unum solummodo, modo quatuor metropolitanos numerare debuisset, numquam  uero duos, tribus ere nostre superioribus seculis.

122. Secundo, etiamsi Schelstratio omnibusque eiusdem opinionis auctoribus concederetur Italiam iis seculis in duos uicariatus partitam fuisse, adhuc uigeret argumentum de uniuersali hierarchia in ea quoque regione constituenda. uicariatus enim isti, etiamsi exstitissent, non exclusissent diuisionem ciuilium prouinciarum ex quibus ipsi uicariatus constabant, neque etiam exclusissent peculiarem uniuscuiusque prouincie prefecturam, magistratum, conuentus, urbem denique eius principalem, ethnicique etiam, si uolumus, sacerdotii caput. Exemplo sint cetere Romani imperii prefecture pretorio, que cum amplissimis plurimisque prouinciis componerentur,  he singule proprio prefecto, seu consulari, seu presidi, seu rectori subdebantur, proprios conuentus agebant, habebant propriam metropolim, cui comprouinciales urbes contribute erant: atque hec in temporalibus. Si autem spirituale regimen inspiciamus, licet in primates ecclesiasticos et exarchos Oriens, Aegyptus, Africa, Gallia, Illyricum diuiderentur, qui uastissimis iis in regionibus Christianis preerant, quis neget tamen fere in singulis prouinciis earumdem regionum proprium fuisse metropolitanum, subiectum patriarche, aut primati, aut exarcho, superiorem tamen omnibus minoribus sue prouincie episcopis? Omitto Alexandrinum et Antiochenum patriarchatum, de quibus nemo dubitat, et uiciniorem  Africam appello: nonne Carthaginensi primati Africana omnis Ecclesia parebat? attamen quelibet Africe prouincia suo metropolitano immediate suberat, qui primus episcopus dicebatur.

123. Quamuis igitur per tria priora secula Italiam gubernassent duo illi uicarii, quamuis duo tantum illis respondissent primates ecclesiastici, non ideo negandi fuissent particularibus Italie prouinciis primi episcopi, seu metropolitani, qui in ciuitate principe cathedram tenerent, respondentes principi prouincie magistratui, atque etiam, ut aliquibus placet, primario totius prouincie ethnico sacerdotio: in quo casu metropolitani isti nichil de iure primatie Romane aut Mediolanensis  profecto dempsissent: eo fere modo quo metropolitani  patriarchatuum Antiocheni, Alexandrini, Africani nullum iuribus primatum suorum preiudicium inferebant, quin immo splendorem dignitatemque augere uidebantur. uerum hec ideo a nobis supposita sunt, ut Schelstratio ceterisque ei consentientibus effugium omne precludamus ad eludendum argumentum de hierarchia totius Ecclesie, etiam in prouinciis Italie admittenda. Porro, cum falsa omnino fuerit diuisio Italie in uicariatus tribus ere nostre prioribus seculis, falsa pariter est diuisio in duos illos metropolitanos, Romanum et Mediolanensem; atque adeo, spectata uniuersali hierarchie ecclesiastice regula, superest ut iuste prudenterque coniiciamus per Italiam quoque eumdem qui in reliqua  omni Ecclesia hierarchie ordinem fuisse per apostolos distributum.

124. Sunt etiam qui concedunt nullam fuisse uicariorum ciuilium neque metropolitanorum iis seculis in Italia diuisionem; negant uero alium ibi prefulsisse metropolitanum preter Romanum episcopum; silentibus enim ueteribus monumentis de quouis alio metropolitano, solus pontifex legitur, et episcopos consecrasse, actusque eos omnes in Italicis Ecclesiis exercuisse, qui immediatis metropolitanis competerent, centumque producuntur exempla apud istos auctores consulenda. Attamen id argumenti genus nichil probat, quia nimium probat, ut aiunt dialectici. Patriarche etiam Alexandrinus et Antiochenus ea omnia iura sibi arrogabant in prouinciis subiectis,  et precipue episcoporum ordinationes per Ecclesias Orientis et Aegypti; neque ideo respondebunt prelaudati auctores nullos metropolitanos tunc exstitisse per Orientales atque Aegyptiacas dieceses, sed eos actus iurisdictionis ad patriarchas spectasse cumulatiue, prout legiste dicerent, cum subalternis metropolitanis, ratione eorum primatus atque inducte consuetudinis. Que responsio opportunissima est ad rem nostram, siquidem animaduertere debuerant prestantissimi uiri patriarchatus Alexandrinum et Antiochenum ad formam Romani seu Occidentalis institutos esse, si Nicene synodi sextus canon in sensu magis obuio attendatur; ita ut que posset in Occidente Romanus pontifex ratione sui patriarchatus, possent in Aegypto Alexandrinus, in Oriente episcopus  Antiochenus. Que ergo minoribus hisce patriarchis licebant in prouinciis cuiuslibet patriarchatus, quamuis proprios metropolitanos ille haberent, maximo omnium patriarche, Romano episcopo non licuerit in prouinciis Italie, etiam immediato alicui metropolitano subiectis? Accedit, Romanos pontifices huiusmodi iurisdictione uere usos esse iis in regionibus sui patriarchatus quibus nullum apud scriptores dubium quin proprii metropolitani iam pridem dati fuissent, atque illic non solum ipsos metropolitanos, sed etiam minores episcopos promiscue ordinasse: quemadmodum probauit Natalis Alexander, tertiam Symmachi pape epistolam citans, primam Nicolai I ad Michelem Grecorum imperatorem, trigesimam quartam lib. Iu. et decimam tertiam lib. u  S. Gregorii Magni, tertiam Celestini I ad episcopos Calabrie et Sicilie, ac testimonium Ioannis diaconi in uita Magni Gregorii. Quapropter, ex eo quod legatur Romanos pontifices iurisdictionem metropoliticam exercuisse in particularibus Italie prouinciis, et in particularibus Ecclesiis, desumi nequit argumentum papam fuisse solum et immediatum undecim, seu decem et septem prouinciarum Italie metropolitanum.

125. Neque etiam desunt qui auaritia et ambitione Romanorum pontificum exclusam uelint ab Italia reliqui orbis hierarchiam in Ecclesie primordiis; uel si qui fuissent metropolitani, illis asserant ereptum iurisdictionis etiam immediate usum ab  ipsis pontificibus, ideoque innominatos remansisse. Que quidem criminationes satis per semetipsas irritantur, si Petrum et Paulum primos Ecclesiarum Italicarum edificatores, si sanctissimos eorum successores priorum seculorum pontifices ecclesiastice discipline, apostolicarum traditionum, integerrimorum uite morum tenacissimos, quis sana mente et sui compos meminerit. Contraria potius coniectura, oppositumque ex diametro argumentum inde emergit: si enim Petrus et Paulus Ecclesiarum Italicarum fundatores fuerunt, si sanctissimi eorum successores adeo tenaces apostolicarum traditionum, atque integerrime ab eis accepte Ecclesiarum forme et discipline, quemadmodum nulla ratio suppetit negandi apostolos hierarchiam Italicam ad totius Ecclesie  ordinem conformasse, ita eorum successores omni pene studio ac sollicitudine eumdem seruasse atque ubique dilatasse censendi sunt prioribus seculis.

126. Hec pro opinione Rubei aliorumque ei adherentiam generaliter suggerere potest uniuersalis Ecclesie disciplina. Modo aliquid peculiarius disserendum pro eadem opinione, argumentumque desumendum a prestantia urbis Rauenne. uel ergo amplectamur eorum sententiam qui uolunt apostolos in constituendis Ecclesiis metropolitanis rationem habuisse ad ciuitates prouinciarum metropoles, illas nempe quibus, ut ait Petrus de Marca, contribute erant prouincie imperii, apud quas magistratus subiectorum causas iudicabat, et quo propterea  populi frequentia conueniebat, quod singulari quodam iure ciuitates a matrice pendebant; uel sequamur aliorum assertionem, qui non tantum ad urbes, ciuilis prouincie capita respexisse apostolos arbitrantur, sed etiam ad insigniores, celebriores, armis, opibusque potentiores, situ, commercio, exterarum nationum frequentia ad propugnandam fidem aptiores; uel tandem iis adhereamus qui ethnice hierarchie formam pre oculis habuisse apostolos credunt in Christiana stabilienda, scilicet, ut ibi minores episcopos collocarent, ubi flamines suos idololatria habebat, ubi uero archiflamines, ibi maiores episcopos, nempe metropolitanos constituerent: alterutram, inquam, ex hisce opinionibus sequi uelimus, Rauenne congruere certissime inueniemus exigentiam infule metropolitane.

 127. A Romane reipublice temporibus Cisalpine Gallie metropolis habebatur Rauenna. Ibi Caius Cesar, in hibernis exercitu distributo, morabatur, conuentusque celebrabat, ius dicens Gallis uniuersis. Ibi Augustus, ibi Tiberius diu habitare consueuerant. In undecim prouincias cum Augustus uniuersam Italiam partiretur, harum octaua erat Aemilia in binas prouincias subdiuisa, quarum altera a Placentia ad Bononiam, altera a Bononia ad Ariminum usque protendebatur: utriusque tamen caput Rauenna fuit, ubi prouincie pretor, ubi capitolium, senatus, patricius ordo habebatur, qui solis principalioribus inter metropoles tribuebatur. Rauennatium uero iis temporibus res florentissimas quis  ignoret? Aptus commercio situs maris uicinitate, amplissimus, isque tutissimus portus, classis Romane statio, ad imperii littora defendenda parate, celeberrimum denique orbis emporium exteris nationibus frequentatum, diuitiis atque armis pre omnibus potens atque excellens; ita ut secunda post Romanam urbs appellaretur, tunc cum Apollinaris, Petri discipulus, prima in ea iecit Euangelii semina, prout Martinus Polonus, a Rubeo citatus, confessus fuerat. Demum sedem ibi ac pestilentie cathedram tenebant non minores flamines aut archiflamines, sed pontificum ethnicorum collegium, quod preeminentiam urbis, ueluti alterius Rome, non obscure demonstrat.

 128. Igitur si apostolos neglexisse in Italia uniuersalis hierarchie regulam non est dicendum, aut saltem si nulla ratio positiua probabilis nobis superest taliter arbitrandi, quid conuenientius, quid recte rationi magis consonum, quid ecclesiastice uniuersali discipline et particularium Ecclesiarum necessitati conunodius coniici, immo asseri potest, huiusmodi urbem, prouincie florentissime metropolim, Italicarum ciuitatum potentissimam, ethnice superstitionis caput, per quam tot nationibus in eam confluentibus fidem communicandi aditus amplissimus aperiebatur; huiusmodi, inquam, urbem ab apostolis electam fuisse, ubi sedes episcopi constitueretur, qui ad circumiacentes urbes et populos Euangelium transferret ac dilataret, Ecclesias erigeret,  episcopos ordinaret, eumque doctorem suum, patrem, ducem conuersi populi, noueque Ecclesie respicerent, ac uenerarentur? Quod ergo tot insignibus Europe metropolibus dicuntur apostoli tribuisse, ut eas scilicet ecclesiasticarum prouinciarum capita constituerent, quemadmodum factum legimus per Hispaniam, Galliam, Illyricum, probabilissime censendum est tribuisse etiam Rauenne, nobilissime Italie metropoli, iuxta uniuersalis hierarchie regulam, et inspecta tante urbis excellentia.



§ Iu. Exponuntur obiecta contra Rubei aliorumque opinionem.

129. Aliqua ex iis que contra Hieronymum Rubeum eiusque asseclas facere uidentur, superius retulimus, et Rauennatium uerbis confutauimus, qualia  sunt, et commentum uicariatuum Italie, duorumque metropolitanorum, aliis quibuscumque reiectis; et uerba homilie 175 diui Chrysologi primum metropolitice iurisdictionis exercitium sanctissimo huic presuli ex aduersariorum interpretatione asserentia. uerum alia sunt non minoris fortasse ponderis, que Rubei placitum uidentur eneruare. Primo enim ad illud eleuandum pene omnes conspirarunt magni nominis auctores, in ecclesiastica historia peritissimi, eosque uniuersus fere criticorum, historicorum, geographicorum cetus est secutus: que res eorum opinioni uim maximam addere solet. Ea uero est, natam seculo tantum quinto ineunte Rauenne metropolim fuisse, aut Ioanne Angelopte, aut Petro  Chrysologo eam Ecclesiam gubernante. Hi autem auctores scriptoresque omnes preter positiua que conglomerarunt argumenta superius memorata, alterum achilleum enimuero et insuperabile ad unum omnes iactare non desinunt; et iure quidem, silentium uidelicet antiquorum, deficientiam monumentorum ex quibus unum saltem uel alterum in Rauennate Ecclesia indicium eruatur exercite quatuor Ecclesie primis seculis metropolitice iurisdictionis. Porro sicuti Rauennates libertatem uindicant proprie Ecclesie ab iugo Mediolanensium, maxime quia nullus omnino pro his adduci potest uel minimus actus eiusdem iurisdictionis in Rauennatem Ecclesiam absolutus, nulla episcoporum ordinatio uel approbatio,  nulla synodus, uisitatio nulla, epistola, decretum, canon, scriptoris alicuius testimonium: pari igitur lege, si nullum ex similibus actibus ante Angeloptem aut Chrysologum peregisse, nullum ex similibus testimoniis habuisse inueniuntur Rauennates episcopi, dicendum profecto erit opinionem que hanc dignitatem usque ab apostolorum euo deriuat nichil firmitatis habere.

130. Petrus ipse Chrysologus ne uerbum quidem, tot editis doctissimis homiliis, de hac dignitate in suis antecessoribus eminente fatus est, neque cum de primo Rauennatium episcopo Apollinari sermonem haberet. Ipse Agnellus, noni ceteroquin seculi rudis historicus, ne syllabam quidem super id genus prerogatiue mussitauit, licet amplificande Rauennatium  presulum potestati plus nimio interdum studuerit, ipsius Romane Ecclesie diuinum primatum egre admodum ferens. Quid plura? Initia dignitatis metropolitice Agnellus in Ioanne Angelopte constituit, quamuis istius gradus et pallii collatorem impie effinxerit ualentinianum III Augustum. Quem igitur patronum opinionis sue, quam rationem nobis afferent Rubeus, de Marca, Salmasius, et si qui sunt alii eiusdem opinionis assertores?

131. Nutat insuper potissimum eorum fundamentum, uniuersali nixum Ecclesie hierarchie ordini, et regule per totum orbem diffuse, nempe quod fere singulis imperii prouinciis proprium metropolitanum dederint apostoli, in ciuitate earum principe residentem, atque Ecclesiarum regimen, ciuilium  prouinciarum regimini aptasse. Si enim uel generale totius imperii systema attendere uelimus, uel particulare quarumcumque prouinciarum, quo tempore cepit per apostolos Ecclesie ordo stabiliri, ineptum prorsus fateri cogimur utrumque fuisse cui conformatam ab ipsis apostolis Ecclesie hierarchiam credamus. Auctor est grauissime huius propositionis cl. abbas Bacchinius, qui omnibus numeris absolutam, sacra profanaque eruditione ualidisque argumentis refertam dissertationem edidit de origine ecclesiastice hierarchie. Perpensa igitur Romani imperii forma, regiminum ac magistratuum distributione, prouinciarum distinctione ac partitione, tum que forent principaliores urbes, prouinciarum metropoles,  omnibusque post prolixum examen cum regimine Ecclesie illiusque hierarchie partitione in primo seculo comparatis, concludit doctissimus Cassinensis non potuisse apostolos ad formam ciuilis hierarchie respectum habere in Ecclesiarum ordine distribuendo et componendo, cum diuersa fere ubique, ut ipse ait, emerserit distributio prouinciarum ecclesiasticarum ab imperialium distributione. Quibus argumentis conclusionem hanc suam firmauerit cl. auctor, legere quisque poterit in primis capitibus prime partis laudate dissertationis.

132. Ex particularium etiam prouinciarum systemate argumentum auget Bacchinius contra presumptam sacre hierarchie conuenientiam ad ciuiles magistratus. Si enim cuilibet prouincie metropolitanus ideo  creditur assignatus, cui alii comprouinciales episcopi parerent, quia in qualibet prouincia, in qualibet prouinciarum primaria urbe rector, seu preses, aut consularis ceterarum prouincie urbium magistratibus preerat, id, si ueritatem consulas, locum habere non potest; adeo inordinatum, adeo uarium legimus fuisse particularium prouinciarum regimen; cum modo eamdem prouinciam moderaretur proprius rector, modo alterius prouincie preses, modo plures prouincie uni, modo pluribus consularibus parerent: quod maxime de Aemilia nostra obseruatum est, que aliquando cum Flaminia proprium habuit consularem, aliquando cum Liguria uni presidi subiecta fuit. Quare impossibile est profecto super instabili huiusmodi fundamento edificasse apostolos eorumque  successores ecclesiasticarum prouinciarum hierarchiam.

133. Ab imperii systemate temporum apostolicorum ad Synagoge systema examinandum procedit Bacchinius. Describit qualem per Iudee prouincias, qualem extra Iudee fines Isrelitica Ecclesia tunc obtineret formam; que synedria seu concilia in singulis Iudee urbibus, ubi minora, ubi maiora sacro et ciuili regimini presiderent, omnia a supremo Hierosolyme generali synedrio auctoritatem et iurisdictionem trahentia. Extra Iudeam uero singulis quidem prouinciis, seu magno alicui regionis spatio, unum tantummodo synedrium erat, sed in quauis ciuitate regionis illius schole seu synagoge habebantur, que a regionis seu prouincie synedrio, ueluti a  prouinciali concilio pendebant ac moderabantur. Antiochie hinc, atque Alexandrie synedria per Orientem et Aegyptum aliarumque ciuitatum per diuersas regiones maxima polluisse auctoritate ostendit. Cum huiusmodi Synagoge systemate conferens deinde Bacchinius Christiane uagientis Ecclesie ordinem, alteram conclusionem eruit ex collatione ista, uidelicet apostolos, ac precipue Petrum, in fundandis principibus Ecclesiis minime ad formam Romani imperii respexisse, sed potius Iudeorum politie se accommodasse, habita ratione eorumdem frequentie, ac prerogatiuarum pro diuersitate temporum, et locorum, et gentilium etiam, cum ad baptismi gratiam admissi sunt. Hanc opinionem aliis ante illum scriptoribus  probatam fuisse, ingenue fatetur Cassinensis noster, inter quos et Grotio, qui dixerat, totum regimen Ecclesiarum Christi conformatum fuisse ad synagogarum exemplar; et patri Thomasino in uetere et Noua Ecclesie Disciplina, quibus nuperrime accessit Ioseph Motte suffragium in laudata dissertatione de Iure metropolitico n. 8 et seqq.

134. uerum, quia innumere in imperio, immo in uniuerso orbe prouincie supererant in quibus uel nulli uel rari admodum Iudei reperiebantur, adeoque ibi saltem non potuisse ad normam Synagoge aptari ecclesiastica hierarchia uidebatur, idcirco cl. Bacchinius, tribus distinctis in apostolorum predicatione periodis, triplicem etiam diuersam distinguit Ecclesiarum constitutionem. Prima periodus respicit apostolice  predicationis tempus, ex Christi Domini mandato Iudeis tantum largite intra Iudee prouincias. Altera respicit interuallum illud quo gentilibus, quibus mixti erant Hebrei, fides allata est ab apostolis per regiones longe lateque extra Iudeam positas. Tertia tandem periodus apostolice predicationis illud tempus designat quo in regionibus quas idololatre omnes, nulli aut fere nulli Iudei incolebant, Euangelium diffusum est.

135. In prima predicationis periodo satius fuit apostolis synedriorum formam in Ecclesia ordinanda emulari. Generali ergo ac supremo Hierosolyme synedrio, cui preerat summus Synagoge pontifex, apostolorum ac discipulorum Christi collegium oppositum est, Petro presidente; in singulis autem  ciuitatibus, ubi minora synedria, minores Ecclesie, ubi maiora synedria, maiores Ecclesie fundate sunt; et sicuti in singulis Hebreorum prouinciis Samaria, Galilea, Iudea minora a supremo uniuscuiusque prouincie synedrio pendebant, omnia ab Hierosolymitano, ita factum est ut Christiane Ecclesie minores a maiore cuiuscumque prouincie, omnes autem ab Hierosolymitana penderent. In secunda uero periodo exeuntes ab Iudee finibus apostoli, eas regiones circumierunt in quibus mixti erant gentilibus Hebrei, et synagogas per singulas ciuitates, synedrium autem habebant per singulas prouincias, seu per quosdam regionis tractus. Quia uero ineffabili Dei prouidentia cautum erat ut ad gentium conuersionem Synagoga ipsa uiam faceret,  et Iudei Christi discipulos in gentilium notitiam ac familiaritatem inducerent, ut eo naturali medio supernaturalem fidem cognoscerent, ad quam Dei misericordia uocabantur, hinc est quod per id tempus tot in Asia, Africa, Europa Ecclesias, ex Iudeis et gentilibus coadunatas, didicimus apostolos fundasse, ibique Christianas metropoles constituisse, ubi prouinciarum synedria, Ephesinam, Sardicensem, atque, ut alias taceam, Antiochenam et Alexandrinam.

136. Ultima autem periodus apostolice predicationis, ex doctissimi Bacchinii coniecturis, ad fidem perduxit Ecclesias gentium, inter quas nec synedria, nec forte synagogas habebant Iudei. Primam omnium  fundauit Petrus apostolorum princeps Romanam, in ea scilicet urbe totius orbis metropoli, cui cum eque subderetur Hebreus ac gentilis, congruum erat ibi Ecclesiarum maximam erigi ac fundari, que ex utroque populo coalescere componique debebat. Ab hac igitur principe Ecclesia, quam Petrus et Paulus edificarunt proprioque sanguine stabilierunt, missi sunt quaquauersum qui gentilibus Christum nuntiarent et Christianas ubique Ecclesias coadunarent. Ex hoc fonte in Italiam, Galliam, Hispaniam, Illyricum, Africam, fidei, baptismatis, traditionum riuuli feliciter deriuarunt; adeo ut iure scripserit ad Eugubinum episcopum Innocentius I: Legant si in iis prouinciis alius apostolorum inuenitur aut legitur docuisse; quod si non legant, quia nusquam inuenitur,  oportet eos hoc sequi quod Romana Ecclesia custodit, a qua eos principium accepisse non dubium est. Hinc qui emersisse uolunt iura Romani patriarchatus in omnem Occidentem, non longe a ueritate aberrare arbitramur.

137. Porro animaduertendum hic uenit in quo differrent inter se fundationes Ecclesiarum prime et secunde periodi, et fundationes Ecclesiarum tertie: nam quoad primas, non antea in illis ordinabantur episcopi quam Ecclesie ipse uel ex solis Hebreis, uel ex Hebreis simul et gentilibus iam conuerse, et aliquo modo formate fuissent. Quoad alteras uero, antequam conuerterentur, aut ullo modo formarentur, ordinabantur episcopi, et mittebantur. uel designati ad aliquam specialem prouinciam  seu ciuitatem, ut ibi propriam sibi Ecclesiam, predicato Euangelio, efformarent, cathedramque collocarent; uel ad nullam designati indiuiduam prouinciam seu ciuitatem, sed ut ubicumque sors aut potius diuina Prouidentia illis uiam aperiret fidem disseminandi, ibi consisterent, sibique Ecclesiam ex conuerso populo componerent. Itaque alterutro modo discipuli isti et episcopi ad gentes missi, cum iam Ecclesiam aliquam preclara in urbe fundassent, hinc finitimis ciuitatibus ac populis Christum annuntiabant, nouas Ecclesias in circuitu sanctificantes, eisque etiam interdum, si expedire uideretur, episcopos consecrantes.

138. Ex hac autem sapientissima euangelice predicationis economia non solum intelligitur quomodo  apostoli in ethnicis regionibus tot Ecclesias fundauerint, tot episcopatus erexerint, uerum etiam qua ratione prime omnium constitute fuerint ecclesiastice metropoles. Illa enim ciuitas hanc dignitatem adipiscebatur, ubi apostolorum discipuli ad predicandum missi cathedram firmabant, ex qua cum finitimas etiam gentes atque urbes docendo circumirent, conuersisque euangelicas leges imponerent, Ecclesias efformarent illisque episcopos darent; ceperunt conuersi populi illis discipulos et missos ueluti patres et doctores superioresque in spiritualibus negotiis respicere et uenerari, eorumque cathedras, unde primo illis deriuauerant fidei rudimenta, et proprias Ecclesias propriosque episcopatus  initium habuisse fatebantur, tamquam matrem habere, ab ea traditiones, ab ea in dubiis consilium, ab ea discipline, rituum, morum regulas, episcoporum suorum uel consecrationem uel approbationem mutuari, presertim apostolis defunctis, quorum prudentissime institutioni acceptam referunt istam ecclesiastici regiminis politiam.

139. Id uero probabile, immo prorsus innegabile uidebitur, si animaduertas primo apostolos eam regiminis formam sibi proposuisse, que et perpetua foret et aptior ad omnes populos ubique terrarum coadunandos in unum corpus atque in unum ouile, et facilius regendos et instruendos; secundo per se ipsos paucosque eorum discipulos tantum opus absoluere non licuisse; erant enim paucula illa grana per  uastissimum uniuersi campum disseminanda, paucique illi in multa Euangelii messe operarii. Quapropter necesse fuit aliquot fundari per orbis prouincias principes Ecclesias, atque in iis aut apostolorum aut discipulorum, ueluti totidem metropolitarum cathedras, fideique ac traditionis depositum collocare, a quibus principibus Ecclesiis per predicationem, progressu temporis, alie Ecclesie et nascerentur et regerentur. He autem principaliores Ecclesie ab apostolis uel ab apostolorum discipulis erecte, apostolice uocabantur, quarum pulcherrimam distinctionem Bacchinius refert ex Tertulliano.

140. Ingenue ergo fatemur, hanc cl. Cassinensis opinionem de ecclesiasticarum metropoleon origine nobis pre ceteris arridere. Eam grauissimis uiris  probatam esse non ignoramus, quidquid alii, presertim Galli, in contrarium effutierint; congruit enim ut cum maxime idee quam cordatus quisque concipere debet de Euangelii propagatione, incomprehensibiliter, ac non minus fortiter quam suauiter per mundum uniuersum absoluta. Attamen nescimus utrum ea opinio Bacchinii magis noceat, an faueat magis Rauennatensium placito de apostolica origine metropolitice eorum dignitatis.



§ u. Rauennatium responsiones.

141. Ne, que possunt allatarum difficultatum uim imminuere, uideamur negligere Rauennatium responsiones, quecumque ee sint, breuissime hic exponemus. Et primo quidem illis minime negotium facessit contrariam opinionem esse communiorem, immo communissimam, quam nempe sequantur et propugnent  pene omnes celebrioresque scriptores, in ecclesiastica historia, disciplina, moribus peritissimi; ueritas enim opinionum huiusmodi non a multitudine neque a nominis claritate, sed a fundamentorum firmitate dignoscitur. Innumere propemodum opiniones singulis etatibus regnarunt, quas fouerat uniuersalis consensus; modo autem false sunt apud omnes. Et ne longius exempla queritemus, nonne opinio de Mediolanensi metropolitano, super Italie diuisione in duos uicariatus fundata, uniuersalissima hucusque fuit, illique plauserunt critici fere omnes? uerumtamen destructo falso illo fundamento, amandatisque ad fabulas tot commentis que pro monumentis indubiis habebantur, sententia isthec ab aula recedit et euanescit.

 142. Secundo non magni faciunt Rauennates argumentum negatiuum aduersariorum. ue, si ab huiusmodi ratiocinio timendum esset: Non inuenitur scriptum, ergo non fuit! Actum omnino foret de plurimis que modo pro certis omnino habentur tum in sacris tum in profanis; actum foret de tot Ecclesiarum antiquitate, et uel non exstisse dicerentur prioribus seculis, uel episcopos non habuisse, si auctorum silentio, si monumentorum inopie fidendum esset. Quia ergo quarto uel quinto solummodo seculo de alicuius Ecclesie episcopo memoria uel notitia tunc primum emersit, nullus alter ante istum episcopum Ecclesie illi prefuisse credendus erit? Quia ergo de aliqua Ecclesia serius locuti sunt scriptores, tunc solum eam incepisse arbitrabimur? Undenam, amabo,  argumentum desumunt critici nostri, ut probent natas quarto seculo Aquileiensium ac Mediolanensium metropoles? Ex silentio  antiquiorum monumentorum, et quia eo tantum seculo uertente, aliquem actum legere incipiunt exercite ab illis episcopis metropolitice iurisdictionis. Infelix enimuero ratiocinium! Quia initium non inuenitur, illud igitur pendere dicendum est ab hominum coniecturis et opinione. In nostro autem casu id prorsus ratiocinii genus preualere uolunt auctores nostri et quia neque in Chrysologo, neque in Angelopte detegi possunt huius dignitatis primordia, nichilominus necesse est in eorum altero illam incepisse, quia de  eorum altero solummodo  ceperunt legi quidam actus metropolitice postestatis! Possibilene est eiusmodi ratiocinio tot doctissimorum uirorum mentes acquieuisse?

143. Atque eo maior negatiui huius argumenti imbecillitas apparet, quo probabilior est eorum sententia qui regulam ecclesiastice hierarchie asserunt uniuersalem esse debuisse per totum Christianum orbem, nullamque omnino rationem adductam fuisse, neque adduci posse, quare hierarchia Italicarum prouinciarum differre debuisset ab hierarchia relique totius Ecclesie. Apostoli primique sanctissimi Romani pontifices, discipline, traditionum, regularum apostolicarum tenaces admodum, eas neglexissent in Italia tantummodo? Leges ad firmamentum ecclesiastici  ordinis, sancteque fidei morumque Christianorum conseruationem adeo necessarias, in Italia solummodo immutassent, in Italia, inquam, uniuersi capite, norma discipline, morum, fidei? Quid si aliarum in Italia metropoleum, et primorum quidem seculorum, indicia magni momenti non desint? Quid si de Syracusis, Panormo, Capua, Rhegio forte non sit amplius rationabiliter dubitandum? Certum est eruditissimas super iis dissertationes nostro hoc euo prodiisse, que uix dubitandi aditum reliquerunt, et que iactate negationis uim minuunt ut cum maxime, per quam exclusis omnibus omnino ab Italia metropolitanis, solos Romanos pontifices per quatuor priora secula exercuisse in ea regione metropolitica iura perfidiose affirmatum est.

 144. De Rauennate uero quid dicendum? Si que contra opiniones de eius initiis, uel a temporibus Ioannis Angeloptis, uel Petri Chrysologi repetendis, aliquod probabilitatis specimen pre se ferunt, uidetur neutra sustineri posse, et nostre dignitatis primordia neutri illorum sanctorum presulum esse consignanda. Quando autem eos metropolitanos fuisse certissime inuenimus, non inuenimus autem eos primos illam dignitatem fuisse consecutos, per necessariam consequentiam statuendum uenit ante, eos episcopos Rauennatem Ecclesiam fuisse metropolitanam, et recurrendum esse ad apostolica tempora iuxta uniuersalis hierarchie regulam, quando in nullo ex predecessoribus Angeloptis, et Chrysologi principium dignitatis reperire datur: quemadmodum, ut supra dicebamus, quia solum extrema iam etate legitur  Chrysologus consecrasse episcopum uicohabentinum, negari absolute non potest, immo de tanto doctore, iis Ecclesie temporibus asseri pro certo debet illum ante uicohabentini ordinationem plurimos actus exercuisse eiusmodi potestatis per longum duodeuiginti annorum decursum, licet de iis nemo neque ipsemet scripserit.

145. Silentium quoque sancti huius antistitis contra eos non facere arbitrantur Rauennatenses, tum quia non omnia eius opera ad nostram etatem peruenerunt, cum ille fuerit multorum librorum et uoluminum conditor, et ueluti irriguus fons, ita in eum diuina sapientia quotidie emanabat, teste Agnello,  multaque perierunt non solum Chrysologi, sed antecessorum eius, quos non pauca eaque grauissima scripsisse tradunt antiquiores historici, uel barbarorum incursibus, uel Rauennatis Ecclesie nostre archiui et bibliothece incendiis, uel sequentium seculorum in litteras odio, et presulum antiquiorum, presertim schismaticorum uel ignauia uel malitia. Tum quia in homiliis Chrysologi que unice temporum iniuriam superarunt, preter epistolas ad Eutychetem heresiarcham atque ad PP. Chalcedonensis synodi, locus non erat neque occasio de hoc argumento mentionem faciendi. Tum quia silet etiam Chrysologus Ecclesiam Rauennatem hac prerogatiua iam insignitam antequam ipse eius gubernacula iam suscepisset, quod tamen non potest amplius in dubium  reuocari. Item unum uel alterum memorat S. doctor metropolitice iurisdictionis actum a se gestum, consecrationes nempe Proiecti Imolensis, et Marcellini uicohabentini episcopi; ergone decem et octo annorum interuallo nullis aliis actibus tantam dignitatem illustrauerat?

146. Agnellus uero, schismaticus homo, qui imperatoribus nimis iusto in ecclesiasticis rebus indulgebat, quique Romane subiectionis impatiens, Rauennatium anacephaleosim impie aliquoties tuitus est probabiliter ex industria eam dignitatem in Angeloptis antecessoribus tacuit, ne ab apostolica sede deriuatam cogeretur fateri. Que ab Agnello de archiepiscopis nostris preterita fuerunt, queque innotuerunt aliunde, propemodum infinita sunt ; mirumne igitur erit si que errorem suum damnauissent, ille non retulit? Cum autem ad sedandos aliquorum tumultus, de quibus Chrysologus allatis uerbis homil. 175 ualentinianus III imperator Romani pontificis decreta augustali sanctione roborauerit, qua sarctam tectam Rauennatium episcopi dignitatem suam seruarent, occasionem uerisimiliter arripuit Agnellus ualentiniano tribuendi eiusdem dignitatis sacrique pallii collationem, que a sola apostolica sede concedi poterant: si tamen ea  fuit Agnelli mens, idque sonant eius uerba; probari enim fortasse ex Agnelliana relatione minime poterit illum indicasse tunc primum omnino creatam fuisse nostre metropolis dignitatem, sed potius indicasse tunc primum circumscriptam fuisse certis finibus ecclesiasticam Aemilie ac Flaminie prouinciam.

147. Ceterum numquam satis mirati sumus quare tot sapientissimi uiri, antique discipline peritissimi, contra huiusmodi assertum Agnelli nostri, et contra Hieronymum Rubeum adeo impotenter debacchantur, et ualentiniani diploma a Rubeo relatum diris omnibus uoueant. Duo enim precipue in eo notant, et damnant absque ulla benigna interpretatione, nempe ualentiniano tribui metropolis nostre erectionem,  et concessionem pallii archiepiscopalis, in quibus profecto non uidemus quid nouitatis, quid monstri horreant clarissimi uiri. Nonne seculum illud, nonne ipsa ualentiniani tempora huiusmodi exemplis scatebant? Primusne, an solus ualentinianus in Ecclesiastica iura manum immiserat? Quis Phenicie iurisdictionem diuiserat inter Tyrium et Beritensem episcopos? Quis primatum Hierosolymitano tribuerat super Arabiam, Pheniciam, Palestinam? Quis Niceam, quis Chalcedonem ad me ropolis fastigium sublimauerat? Nonne imperatores illiusmet eui? Quo canon duodecimus Chalcedonensis synodi spectabat terribili illa depositionis in episcopos comminatione, nisi ab Augustis eiusmodi nouarum metropoleon erectiones impetrare cessauerint? Ex hoc ergo capite  nec nouum, nec monstruosum fuisset ualentiniani diploma, neque omnino condemnandus Agnellus, quasi nouam Rauennatium metropolim Augusto illi imputasset.

148. Ouod uero ad collationem pallii, hic quoque fugit clarissimos uiros prudens antique Ecclesie economia. Fuerit enim necne pallium istud imperatorium insigne, Augustorum munus ad indicandum et decorandum regale episcoporum sacerdotium, aut indumenti genus mere ecclesiasticum ad significandam in metropolitanis plenitudinem potestatis, procul dubio est, aliquot post magnum Constantinum seculis, exspectasse pontifices summos aut preces aut consensum imperatorum et regum, antequam pallii usum metropolitanis indulgerent. Cuius ueritatis  testes luculentissimi sunt tot epistole Romanorum pontificum, et presertim Gregorii Magni ad Cesarium Arelatensem. De hoc autem argumento consuli potest doctissimus Thomasinus, qui istam Ecclesie consuetudinem fusius explicat, presertim iis uerbis: Indubitatum est, aliquot saltem seculis, non sine uoluntate imperatoris in Oriente pallium, sicut in Occidente concessum fuisse; cum enim uestimenti id genus initio regium fuisset, eoque uoluissent imperatores, que eximia eorum erat et singularis pietas, regale Christi decorare sacerdotium; hanc uicissim illis per aliquot secula pietatem gratitudinemque rependit Ecclesia, ut illo preter eorum assensionem indueretur nemo.

149. Que igitur in ualentiniani Cesaris concessione  nouitas, quod portentum, quando iuxta illorum seculorum economiam tam commode intelligi poterat pro consensu, ab Augusto illo in erectionem nostre metropolis prestito, atque in usum pallii? Decretum aliquod, seu concessionem, seu nostre Ecclesie priuilegiorum confirmationem edidisse ualentinianum III indicari uidetur per musiuum opus S. Apollinaris in Classe, in quo Augusti illius imago uolumen manibus tenet, scriptumque ibi legimus: Priuilegia Rauennatis Ecclesie. uerum de istis alii uiderint. Relique autem falsitatis note, quas curiosius auctores laudati scrutati sunt, ac se inuenisse aiunt in ualentiniani litteris, ee profecto non sunt ob quas in istud diploma adeo  obstrepant; quarum altera esse potest titulus archiepiscopi, seculo quinto a Rauennate antistite nondum usurpatus, altera uero titulus maioris, quem sibi tribuit ualentinianus. uoculas hasce Agnellus non scripsit; irrepserunt autem probabiliter in diplomatis exemplaria, amanuensium culpa. Nos autem arbitramur ueras litteras ualentiniani , uel archiui archiepiscopalis incendio, uel schismaticorum malitia consumptas, uel in Georgii archiepiscopi captiuitate deperditas, qui Ecclesie nostre augustiora monumenta, ad ostendendam eius amplitudinem, in Germaniam asportauerat, scioli alicuius opera et ingenio fuisse renouatas;  et fortasse uel IX uel X seculo, tunc cum archiepiscopi titulo passim utebantur Rauennatensium presules, nec non maior in more erat inter titulos, cuius exempla, ubi opus esset, presto forent in pergamenis archiui Rauennatensis. Hanc tamen coniecturam prudentiorum iudicio libenter committimus.

150. Qua autem occasione ualentiniani littere uere emanauerint, utrum ab Angelopte, an ab Chrysologo impetrate, nichil certi habemus. Si autem coniecturas nostras qualescumque aperire licet, credimus, non pro noua Rauennatensis metropolis formatione eas datas fuisse litteras ab Augusto; obstant enim, ne id credamus, grauissima que superius contra Bacchinium explicuimus argumenta; sed potius ut Chrysologus  uel Angeloptes illarum patrocinio ecclesias recuperent, quas diximus ab Arianis forte distractas, et postmodum per Ambrosii predicationem in clientelam Mediolanensium episcoporum receptas, in ea per quinquaginta fere annos perdurasse, quorum idcirco conatibus, ne illas restituerent, auctoritatem apostolicam et imperialem apponere necesse fuit. Probabile est etiam, cum seculo quinto inceperint, ut ait Bacchinius, termini hierarchie ecclesiastice in Italia ad ciuilium prouinciarum terminos accommodari, factum fuisse ut ad coarctandam seu extendendam metropoliticam Rauennatium iurisdictionem intra Aemilie et Flaminie confinia, simul concurrerent, temporibus uel Angeloptis uel Chrysologi, et sedis apostolice decreta, et Augustorum fauor, ad  compescendas obtrectantium querimonias. Quauis autem ex his causis ualentiniani littere prodierint, nil preiudicii inferunt Rauennatium opinioni de impugnata eorum dignitatis origine.

151. Quam uero originem non solum allatis rationibus contra uim argumenti negatiui se defendere illi arbitrantur, uerum aliquo etiam positiuo documento. Illud e Gelasii I Romani pontificis epistola ad episcopos Dardanie superius citata, haurire non dubitant, ubi contra Acacium Constantinopolitanum episcopum inuehit Gelasius, conantem fimbrias quaquauersum dilatare, seseque in Orientis patriarcham eleuare, quia episcopus esset imperialis ciuitatis. Probat autem Gelasius, non ab imperii systemate, non  ab ciuilis magistratus prestantia, non ab regum residentia, uerum ab institutione apostolica formatam fuisse Ecclesie hierarchiam. Acacium uero exemplis urget episcoporum, qui licet imperialibus preessent ciuitatibus, se tamen infra antiquos iurisdictionis terminos continuerunt: Risimus, inquit, quod prerogatiuam uolunt Acacio comparari, quia episcopus fuerit regie ciuitatis. Numquid apud Rauennam, apud Mediolanum, apud Syrmium, apud Treuiros multis temporibus non constitit imperator? Numquid harum urbium sacerdotes ULTRA MENSURAM SIBI ANTIQUITUS DEPUTATAM quidquam suis dignitatibus usurparunt? Licet ergo, aiunt Rauennates, multis temporibus apud Rauennam constiterint imperatores, nichil tamen huius urbis episcopi sue dignitati auxerunt, nullumque  maius ius usurparunt, ex Gelasii attestatione, sed in ea mensura dignitatis et iurisdictionis remanserunt, quam ante imperatores, et a priscis temporibus habuerant. uerum indubitatum quidem est, omnibusque historicis probatum, Rauennates antistites metropolitica dignitate polluisse, imperatoribus in ea ciuitate residentibus; igitur non illam adepti sunt Augustorum auctoritate aut intercessione, dum in ea residerent, sed illam dignitatem in mensura sibi antiquitus deputata, nichil ulterius ei addentes, retinuerunt, et cum Rauenna imperialis ciuitas facta est, iam ab ueteribus temporibus sedes erat ecclesiastici metropolitani.

152. uerborum Gelasii et huius ratiocinii pondus senserat Bacchinius, qui se primum omnium metropolitici Rauennatium iuris propugnatorum illud deprehendisse  ait . Porro mirum est qua ratione Bacchinii animum contorserit, et aliquando pene in transuersum egerit istud argumenti genus, et in quem sensum explicare conatus sit Gelasii clarissima ceteroquin uerba; illis enim in sensu obuio acceptis, uiderat uir doctissimus per se cadere omnino suam ceterorumque opinionem de origine Rauennatium metropolis. Interpretationem ergo Bacchinii prestat hic eisdem uerbis adducere, ne ipsius ualorem imminuisse uideamur.

153. »Cum in dubium, inquit, reuocari minime possit quod Gelasio summo pontifice Rome sedente,  presul Rauennas metropolita fuerit, reliquum esse uidetur ut ex Gelasii eiusdem testimonio non tunc ceperit metropolitanum ius in Rauennate Ecclesia, cum urbs illa regia Augustorum sedes euasit, sed eodem loco steterit quo antea fuerat, nec ultra mensuram sibi antiquitus deputatam quidpiam suis dignitatibus usurpauerit.Certe Gelasii testimonium omni exceptione maius est, tum quod floruerit paulo post ea tempora quibus Ecclesie Rauennati metropoliticum ius collatum fuisse diximus, tum quod presumi debeat rem huiusmodi doctissimo Romano pontifici, iurium ecclesiasticorum scientissimo, bene perspectam. Tanta nichilominus sunt, adeoque clara, que probant serius quam in cetero Occidenti in Italia ius  metropoliticum inuectum, tanta ex quibus euidenter liquet de huiusmodi iure recentius Rauennati Ecclesie collato, constetque Ecclesias nonnullas, ut Forocorneliensis, Ambrosio uiuente, Mediolanensi episcopo paruisse, et Petri Chrysologi, immo eius electionis tempore inter Rauenne subditas numeratas, ut obuio eo sensu quem preferunt Gelasii uerba, eadem intelligi minime posse certum sit. Re itaque serio perpensa, Gelasium id solum intendisse reor, quod argumentum ferebat, uidelicet nil accedere iuris, quo in alios dominentur, episcopis quibuslibet ex eo quod quandoque Augusti apud eorum ciuitatem resederint, sed iura ecclesiastica ab Ecclesie auctoritate pendere. Negat propterea quidquam ecclesiastici iuris accessisse episcopis Rauenne, Mediolani, Syrmii, Treuirorum,  ex eo precise quod apud illas urbes multo tempore degerint imperatores, aitque ob eam imperatorum moram, earum urbium presules ultra mensuram sibi antiquitus deputatam nil suis dignitatibus usurpasse; minime uero negat aliunde, ex legitima scilicet Ecclesie potestate, potuisse ius augeri earumdem Ecclesiarum, eo etiam intuitu quod imperatorum ibi sedes exstasset. Gelasii itaque uerba ferunt, quod Patrum et synodorum sanior et communior sensus tulit, ecclesiastica uidelicet iura nullo modo a seculari potestate pendere, uel primarum Ecclesiarum decus primarum ciuitatum decori acceptum referri debere, sed id totum a canonum prescripto et a supremo Petri arbitrio effici ac disponi, prout rerum temporumque circumstantiis congruere dignoscitur.  Quare consequitur Rauenne, Mediolani, Syrmii, Treuirorum episcopos, et ceteros quoslibet, dignitatum suarum antiquitus deputate mensure si quid additum est, non illud usurpasse, quod ibi imperatores quandoque degerint, sed legitime ex Petri auctoritate, saluo canonum prescripto, habuisse. Et ita quidem Gelasii uerba intelligenda arbitror, que proinde efficiunt, minus curate, nec precedentibus coherens, a summo uiro de metropolitani Rauennatis iuris initiis scriptum, illud uidelicet acquisitum, ea prorsus ratione qua sedes Constantinopolitana ob imperiale thronum patriarchalia iura usurpauit, ac tandem pacifice tenuit. Oppositum enim ait pontifex, et testatur, ob imperatoris thronum nil supra ueterem dignitatis sue mensuram Rauennates presules usurpasse.«

 154. Hec est Bacchinii interpretatio uerborum Gelasii, quam ipsemet fatetur ab obuio eorum sensu deuiare. Ad huiusmodi uero uiolentam Gelasiani sensus explicationem Bacchinium cogunt momenta que probant serius quam in reliquo Occidente in Italiam ius metropoliticum inductum, in eaque regione solum Romanum pontificem isto iure polluisse ad quartum et ultra seculum, ac presertim quia recentius Rauennati Ecclesie illud fuit collatum, et quia constat Ecclesias nonnullas, ut Forocorneliensis, Ambrosio uiuente, Mediolanensi episcopo paruisse, et Chrysologi electionis tempore numeratas inter Rauenne subditas. uerum hec omnia Bacchinii momenta iam expendimus, tum que eruit ab argumento negatiuo,  et ab opinione solius Romani pontificis in Italia metropolitani, tum que affert de Ioanne Angelopte, ac de Chrysologo, eiusque homilia 175. Quod attinet ad Ecclesias quas, uiuente Ambrosio, ait Mediolanensi paruisse, ut Forocorneliensis, satis pariter, ut arbitramur, superque respondimus in cap. 1, adeo ut dubia omnino, incerta ac fere improbabilia uideantur momenta ista cl. Cassinensis. Quare cordato uiro ea tanti esse non debent, ut per illa uerborum Gelasii sensus, apertissimus per se ipsum et obuius, in distortum sensum uiolentissime rapiatur; immo potius rem dubiam et incertam, qualem uolunt originem huius Rauennatium dignitatis, per uerba tam aperta, tam clara, tam obuia doctissimi pontificis par erat explicare, presertim quia opinio Rauennatibus fauens  tot aliis allatis argumentis fulcitur; contraria uero, licet communissima, tot ambagibus, tot difficultatibus inuoluitur.

155. Et sane, pace cl. Bacchinii, eius interpretatio contorta nimis uidetur, sensusque Gelasii nimis perturbatus. Acacio ille insultat, quia cum sit episcopus regie ciuitatis, tentat iurisdictionem suam augere et super Orientis patriarchas sese efferre; itaque exemplum illi opponit quatuor Occidentis episcoporum, qui cum essent et ipsi imperialium urbium antistites, nullam iurisdictionem sibi usurparunt ultra eam quam antiquitus obtinuerant. uerum quidem est, quod ait Bacchinius, Gelasium illis uerbis non negasse ex legitima Ecclesie potestate potuisse ius augeri earumdem Ecclesiarum, eo etiam intuitu quod imperatorum ibi  sedes exstasset; sed cum Gelasius tacuerit accessionem istam noui iuris reuera euenisse ex concessione Ecclesie imperatorum temporibus, euidens indicium est quod non euenerit; tum quia argumentum quo contra Acacium utebatur Gelasius, fortius Constantinopolitanum ursisset, ea animaduersione quod illi quatuor episcopi, si quid iurisdictionis ultra antiquam mensuram acquisiuerint, intuitu imperatorum, nonnisi ex indulgentia pontificum Romanorum acquisiuerint; tum quia cum id factum tacuerit Gelasius, alia magni ponderis coniectura inde oritur certissime non esse factum; nam ab exemplis quatuor illorum antistitum, si quia fuissent episcopi regiarum ciuitatum, ab apostolica sede maiorem dignitatem obtinuissent, occasionem opportunissime arripuissent Acaciani  exprobrandi Gelasio, atque Romane Ecclesie, negatum iri Acacio, etiam intercedentibus imperatoribus, etiam concedentibus duobus ecumenicis conciliis, Constantinopolitano I, et Chalcedonense, quod aliis quatuor episcopis non fuerat negatum, perturbationem scilicet ecclesiastice hierarchie, et noue iurisdictionis accessionem, licet episcopi illi nullo fulcirentur concilii canone aut consensu. Tum demum quia non potuisset Gelasius Acacio tam libere insultare, si Romana Ecclesia arguenda ipsa quoque fuisset ob perturbatam in Occidente, in gratiam imperatorum, apostolicam Ecclesiarum hierarchiam, quo tempore eam mordicus tuebantur in Oriente contra episcopos Constantinopolitanos, contra  duo generalia concilia, contra ipsos imperatores. Que quidem coniectura maiorem uim consequi poterit ex iis que superius notauimus de resistentia Ecclesie, ac presertim summorum pontificum, huiusmodi nouarum metropoleon erectionibus.

156. His autem rationum momentis se expedire arbitrantur Rauennates a Bacchinii interpretatione in uerba Gelasii, statuuntque ex illorum sensu obuio et naturali probari Rauennates episcopos non ab imperatorum temporibus metropoliticum gradum fuisse adeptos, sed eo honore ante imperatores et a priscis temporibus prefulsisse; atque adeo cum nulla stabiliri possit incepti honoris epocha, ad apostolica tempora et ad primeuam ecclesiastice hierarchie institutionem illius gradus originem esse referendam. Hic  etiam obiter notatum uolumus allata Gelasii uerba iuxta obuium eorum sensum etiam a Mediolanensibus usurpari, ut probent ante diuum Ambrosium, non autem ob imperatorum residentiam, iam ad metropolis dignitatem ascendisse inclytam Mediolani Ecclesiam: quod non abs re erit animaduertere. Ceterum mox relatam Rauennatensium conclusionem uerborumque Gelasii intelligentiam roborare posse neutiquam ipsi dubitant auctoritate S. Gregorii uII, pariter Romani pontificis, eque doctissimi, eque iurium ecclesiasticorum acerrimi uindicis. Scribens enim Gregorius ad Rauennatenses, hec de eorum Ecclesia ipsis insinuat: Credimus non latere uestram scientiam, Rauennatem Ecclesiam sedi apostolice pre ceteris uicinius herere solitam fuisse, eamque specialiter ab ipsa  dilectam, quidquid dignitatis et honoris antiquitus per beatum Apollinarem tenuit, munere scilicet prefate sedis concessum habuisse. Predilectam ait sanctus pontifex Ecclesiam Rauennatem ab sede apostolica, nam illi acceptum habere debebat quidquid dignitatis et honoris antiquitus per beatum Apollinarem tenuit. Si autem antiquitus, ac per primum eius apostolum atque episcopum nichil aliud Ecclesia Rauennas obtinuisset, nisi cum fide Christiana simplicis episcopatus cathedram, frustra eam specialiter dilectam sedi apostolice, frustra uiciniorem adhesionem, frustra honores et dignitates ab ea sede obtentas iactasset Gregorius. Loquebatur ergo pontifex de iis honoribus et dignitatibus quibus eius etate eminebat Rauennatium Ecclesia, et quas illi a sede apostolica antiquitus  collatas affirmat per beatum Apollinarem, primum scilicet Rauenne episcopum, Petri apostoli discipulum; neque alia dignitas, neque alii honores ibi ueniunt intelligendi, si res bene perpendatur, nisi dignitas atque honores metropolitici. Consonat Gregorio uII auctor Historie miraculorum ipsius S. Apollinaris in territorio Diuionensi, qui auctor seculo X creditur floruisse, adeoque ante Gregorium. Qui martyr, inquit, ut descripta eius passionis gesta testantur, a S.Petro apostolorum principe consecratus, ac Rauenne, metropolitane Italicarum urbium nobilissime, primus archiepiscopus est destinatus.

157. Tali testimoniorum positiuorum serie, atque aliorum que breuitati studentes non queritamus, et  presertim diui Petri Damiani, credunt Rauennates contrarium negatiuum argumentum exinanire. Atque hinc ad doctissimas Bacchinii animaduersiones animum conuertentes, manus uictas iis ultro dare non renuent. Concedent enim libentissime nullo pacto efformatam fuisse ab apostolis Ecclesie hierarchiam ad normam ciuilium magistratuum. Concedent ex generali imperii systemate, quale fuerat temporibus apostolicis, atque ex particulari cuiusque prouincie regimine probabilissime deduci posse ueritatem Bacchiniane opinionis: licet ad rem non facere suspicentur, que de instabilitate regiminis cuiuscumque particularis prouincie eruditissime congessit abbas Cassinensis; nam primo instabilitas hec particularis prouinciarum regiminis locum forte non habebat quo  tempore Euangelium disseminabant apostoli. Accidit ea quidem temporum decursu, sed cum iam fides Christiana longe lateque diffusa erat, atque etiam stabilitus ecclesiastice hierarchie ordo ac systema, presertim in Italia. Ea enim diuisa ab Augusto in undecim regiones, et unicuique proprio assignato preside, decurionibus, duumuiris, forma ista magistratuum et politie duo pene secula perseuerauit, donec ab Adriano Cesare immutata est. Quare satis interualli et opportunitatis habere potuisset Ecclesia ab sibi firmandum in hac regione hierarchie statum iuxta hierarchiam ciuilem ab Augusto constitutam, quatenus ad eam se conformasset. Stabilita autem semel ab apostolis eorumque successoribus hierarchia, nullis mutationibus obnoxia esse poterat, quidquid  fuerit de ciuilis prouinciarum regiminis perturbatione pluries secuta, Adriano, Aureliano, aliisque imperantibus. Quod si etiam uerum fuisset temporibus apostolicis uel unam pluribus, uel plures prouincias uni tantum presidi paruisse, hinc opportuna resultaret ratio quare in ecclesiastica hierarchia non ubique uni prouincie unus preesset metropolitanus, sed sub uno metropolitano plures essent prouincie, et que fuerat olim unica, fieret duplex prouincia, uti cum Aemilia nostra actum fuit, partita in duplicem regionem, quarum altera Flaminia, Aemilia altera. Secundo uero quamuis temporibus apostolicis instabilitas particularium prouinciarum regiminis obuersaretur stabiliende ecclesiastice hierarchie aliquibus in regionibus, id tamen de ipsa Aemilia neque tunc  neque per diuturna tempora forsitan potest uerificari; nam post allatam partitionem in Aemiliam et Flaminiam, utriusque caput et metropolis fuit immutabiliter Rauenna, etiam postquam Constantinus in duos uicariatus Italiam diuisit.

158. Attamen, his non obstantibus, datisque ultro omnibus cl. Bacchinio, sibi adhuc gratulantur Rauennates tanti uiri opinionem de origine ecclesiasticarum metropoleon non solum non destruere, sed magis magisque confirmare eorum sententiam qui temporibus atque institutioni apostolice initia huius dignitatis in Ecclesia Rauennate tribuerunt. Si enim uerisimillimum est  sparsos ubique terrarum et quaquauersum apostolorum  discipulos fundasse Ecclesias gentium a se conuersas, ibique propria stabilita sede, inde uicinis regionibus, urbibus et populis fidem communicantes, nouas Ecclesias constituisse, nouos episcopos ibi ordinasse, unde factum sit ex apostolorum sanctione ut conuersis hisce regionibus nouisque Ecclesiis, earumque episcopis discipuli isti preessent ueluti primi patres ac doctores, atque eorum cathedram populi nouarum Ecclesiarum respicerent uti proprie fidei matrem, ab eaque traditiones, discipline apostolice regulas, in dubiis consilia, in dissidiis et grauaminibus refugium, in ordinationibus consensum peterent et amplecterentur, quod proculdubio tunc fuerat et metropolitani iuris principium ac fundamentum, et metropolitane dignitatis prerogatiua; si, inquam, id ex  Bacchinio uerisimillimum censetur, acta opportunissime res est Rauennatium, qui Appollinarem Petri discipulum Rauennam, Italicarum urbium prestantissimam, ab apostolo missum, ibi episcopali cathedra erecta ac firmata, ex ea toti Aemilie Christi Euangelium predicasse, perque eius urbes ex conuersis populis florentissimas Ecclesias efformasse, pro certo habent, ac testatur non solum perpetua celeberrime Rauennatis Ecclesie, sed etiam ipsarum Aemilie Ecclesiarum traditio, que illam fidei sue magistram per Apollinarem cognoscunt et confitentur. Id Benedictus XIu, qui modo Petri cathedram tenet, eruditione, doctrina, sapientia incomparabilis pontifex, de Bononia nostra luculenter asseruit ea quam in dedicatione noue, ipsi S. Apollinari sacre,  magnificentissime basilice, Rome nuper habuit, pereleganti oratione. Doctissimo pontifici preiuerat Sigonius ab Ughello citatus, qui ait Bononiam Christiana sacra suscepisse ab Appollinari Aemilie apostolo, quem Petrus apostolorum princeps illuc dicitur destinasse; qui tumetsi Rauenne sedem fixerit, Aemiliam tamen totam Christi Euangelio impleuit. Omittimus autem, ne in longum nimis procedamus, que de aliis Aemilie Ecclesiis per eumdem Apollinarem formatis, illarum historici asserunt.

159. Longum quoque nimium foret testimonia actorum S. Apollinaris, sacrorum scriptorum et multarum orbis Ecclesiarum hic attexere, que de missione eius et per Aemiliam apostolatu fidem facerent amplissimam. Petrum Chrysologum, Petrum  Damianum, centumque historicos, et precipue cl. Bollandianos consulere unicuique licebit. Fuerunt quidem auctores qui, Apollinaris uetustissima acta superbe negantes, inter apocrypha eiecerunt; alii etiam fuerunt, ut abbas Fleury, qui ne uerbum quidem dignati sunt Historie sue ecclesiastice inserere de celeberrimo isto Petri discipulo, licet apud sanctos doctores, licet in tot Romanorum pontificum epistolis et monumentis, licet inter tot historicorum memorias  tam frequens occurrat eius mentio, et Rauennatium ab eo fundate Ecclesie prestantia celebris sit apud auctores uniuersos. Superbam hanc omissionem, inter tot alias maculas quibus abbatis Fleury scatet Ecclesiastica Historia, merito illi exprobrauit nuperus auctor Obseruationum in eamdem eius Historiam. Quod uero ad acta antiquissima S. Apollinaris, ea propugnarunt celebres auctores, ex quibus laudati Bollandiani de iis dubitari iure non posse luculenter docent, ac solum notant alicubi uitiata fuisse atque interpolata.

160. uerum ne unus quidem inter tot scriptores, uel qui admittunt uel qui reiiciunt eiusmodi acta, critice rigorem eo usque acuit, ut apostolatum Apollinaris in Aemilia, huius prouincie urbium conuersionem,  Ecclesiarum fundationem neget; nituntur enim ista Patrum et historicorum fide, et immemorabili tot Ecclesiarum traditione. Quare si lex ab apostolis sancita, si mos uniuerse Ecclesie tum per Orientem fuit, quemadmodum inuictissime ratiocinatur Bacchinius, ut secunde Ecclesie ab ea Ecclesia orte, quam per discipulos apostoli fundauerant, illam tamquam magistram, matrem et caput recognoscerent, que origo fuit metropolitici iuris et dignitatis; si assertiones Gelasii I et Gregorii uII summorum pontificum in sensu obuio et naturali intelligende sunt; si ubique per Ecclesiam eadem ualere debebat hierarchie regula; si uix ac ne uix quidem defendi adhuc potest auctorum opinio, qui uel in Ioanne Angelopte, uel in Petro Chrysologo originem Rauennatensis metropolitice  dignitatis constituerunt, reliquum est, inquiunt Rauennates, ut Hieronymi Rubei, Petri de Marca, aliorumque scriptorum placitum de repetenda ab apostolicis temporibus atque a diuo Apollinare, primo Rauennatium episcopo, huiusmodi origine probabilius longe esse, aliisque omnibus super hoc argumento placitis prestare uideatur.

Hec Rauennatenses. Nos autem, quamquam eorum ratiocinii uim sentiamus, ut cum maxime, tamen insuperabilem non asserimus, sensumque omnem nostrum prudentioribus ac peritioribus criticis, quibus cumulatissime nostra hec etas abundat, equo animo permittimus. Hec itaque erant, cl. Paciaude, quibus litterarias Rauennatium palestras pro modulo nostro horis subseciuis exercebamus, quo tempore e metropolitano  suggestu illustrem hanc urbem, admiratione tui, corda autem omnium doctrine, eloquentie, eruditionis tue diuitiis preco euangelicus excitabas explebasque. uelim igitur et spero etiam fore ut postquam hec nostra tranquille perlegeris, oculoque isto tuo penetrantissimo lustraueris, digna minus probes que e latebris nostris erumpant, auctorisque imperitiam orbi litterario prodeant ac testentur. uale.



[SERMONES S. PETRI CHRYSOLOGI.]





CENSURA SERMONUM.

Sermon XII a principio usque ad finem tribuitur S. Augustino, et habetur inter eloguia Milleloquii ipsius Augustini, compilati primum ab Urbinati Episcopo Bartholomeo, inde ab Ioanne Collerio impressi Parisiis anno 1649, column. 1, littera D; ibidemque citatur D. Augustinus serm. 13 in Quadrag. Cum autem huius  sanctissimi doctoris obitus per decem supra septem annos precesserit mortem Chrysologi, suspicari quis poterit sermonem hunc ab collectore quodam ex D. Augustino mutuatum fuisse. At nullibi in eius Operibus inuenitur. Sermo tantum de tempore numero 172 huic in principio assimilatur, sed neutiquam in decursu: et in eo nec uerbum quidem de tentationibus Christi.

Sermonem L nonnulli Chrysostomo, alii Hieronymo ascribunt: uni Ecclesie Grece, alteri Latine amplissimo doctori; ac si inter prodigia non debuisset referri, duos diuersarum linguarum scriptores eisdem uerbis eumdem sermonem pronuntiare potuisse. Ecclesia Romana in Breuiario ad Dominicam XuIII post Pentecostem eumdem legit in secundo Nocturno, et Chrysologo tribuit. S. Thomas in Catena huiusmodi sermonem citat nomine Ioannis episcopi: qua loquendi formula citatum frequenter Chrysostomum aduertitur in antiquioribus Catenis. Explicatior oratio, nec sic incisa, ut Chrysologi mos est, eum potius quam illi, aut Hieronymo, Chrysostomo deberi alicui poterit suadere. Nostro auctori uindicant mss. Cesene et Urbini.

Sermo LIII habetur in appendice Sermonum S. Augustini sub numero 61, tom. u pag. 75, olim de Tempore 169, sed passim interpolatus, seu multis auctior sententiis, que appositis utrinque ansulis includuntur. Ex eo nonnulla transcribit Alcuinus in lib. de uirtutib. et uitiis cap. 6. Rectius ascribitur Barbatiano presbytero, de quo S. Petrus Damianus tom. XI pag. 306 edition. Lugdun., serm. LXu, habito in eius natali die. uiuebat hic Rauenne, regnante Placidia Augusta ann. circ. 449; Surius die 31 Decemb.; Petrus de Natalib. lib. XI cap. 21, pag. 183; Rubeus Histor. Rauenn. ann. 433. Precibus Chrysologi fortasse ductus, Rauennates inter se dissidentes, corripuit, et ad mutuam pacem, humilemque suo pastori obedientiam hortatus est. Utut sit, styli diuersitas hunc auctori nostro abiudicat.

Sermo LXXIu. Frater Antonius Ghislandus in lib. qui inscribitur: Opus aureum in Euangelia: super Euangelium Sabb. S. Pasche dub. 17 et 23 et alibi, laudans huiusmodi serm. eum, diuo Seueriano seu Seuerino ascribit, sicuti et serm. infra LXXuI; id quod forte ab diuo Thoma in Comment. mutuatus est, ut innuere uidetur Maldonatus Matthei XXuIII, numero 9. At et stylus non absimilis, et diuersarum phrasium eadem repetentium coaceruatio, et doctorum uirorum consensus, et manuscriptorum, quotquot exstant, auctoritas, Chrysologo uindicant. Franciscus Combefisius in opusc. Recensiti Auctores, etc., Parisiis 1662, pag. 135, suspicabatur, an in Catena D. Thome, ubi sermo hic et sequentes de Christi Resurrectione laudantur, sub hoc contracto nomine Seuer. legendum sit Seuerus Malacitanus: cuius temporibus conuenit, quem Auctor perstringit, non suscitande uere carnis error. At nulli Seuero Malacitano tribuuntur sermones, potuitque Chrysologus antiquiorem Origenis errorem respicere.

Sermo XCI. Hunc eumdem sermonem, ab exordio tamen non parum imminutum, habes inter sermones D. Augustini de Sanctis, olim sub numero 22; nunc uero in appendice tom. u, pag. 135, num. 199. Nihilominus Chrysologo deberi ex ipso sui initio recte opinatur Mita.

Sermo CuII, licet stylo et doctrina insignis, inquit Mita, ab sermonibus Chrysologianis longissime distat. Fabricius in Bibliotheca medie Latin. tom. I lib. III pag. 1055, et Tillemontius tom. u, pag. 485 editionis uenete, iure quidem Chrysologo adimunt. Inscribitur in codice ms., In diuum Petrum episcopum. Titulus autem diui recentiorem etatem redolet. Preterea longe ab more nostri auctoris nitida hic dictio apparet, quam nec circumlocutiones infarciunt, nec insuete expressiones extollunt. Fateri autem oportet de Petro alicuius loci episcopo in eo loqui: nec insuetum erat antiquis, inter auctorum opera ea recensere, que uel ipsis inscribebantur, uel in eorum honorem cesserant. Unde do libentissime manus opinantibus sermonem hunc in laudem Petri nostri Chrysologi, Rauenne pronuntiatum fuisse.

Sermo CXXuII. Franciscus Garcia de ualle in Euangelico Concionatore lib. I, disc. 25, numero 38, neruis omnibus contendit, sermonem hunc deberi Ioanni Chrysostomo homil. 16 ex uariis in Matth. locis. Et reuera inter Chrysostomianos occurrit in editione Parisiensi per Sebastianum Niuellum sub Ciconiis anno 1581, tom. II, pag. 1074, sed addito signo in ora libri, ut eum inter spuria amandandum ipse editor lectores admoneat. Lapis autem, uel stipes sit oportet, qui ab eo Chrysostomi grauitatem abesse non sentiat, et contra puram putamque sapere Chrysologi dictionem.

Sermo CXXIX. Sermo hic, inquit Latinius, nil habet Chrysolog, cui astipulatur Mita, animaduertens uerbum Charissimi, nunquam inueniri apud Chrysologum: cui aliud familiare est, nempe Fratres. Supposititium etiam putat Tillemontius tom. u, pag. 866: quod pre ceteris styli puritas facilisque uerborum ductus suadent.

Sermo CXXXu. De huiusmodi sermone, eiusdem commatis cum superiori, hec etiam habent Tillemontius et Latinius. Ruinartius Acta Martyr. pag. 188 eum uti nostri auctoris genuinum fetum amplectitur, eumque uocat egregium sermonem.

Sermo CXXXuI lacinia est alicuius sermonis, auctoris ab Chrysologo diuersi: cui nescio quis episcopus Adelphus intererat.

Sermo CXXXuIII. S. Germani Antisiodorensis fetum opinatur Mita. Sanctus hic presul dum Rauenne apud Chrysologum hospitaretur, hec pauca de pace disseruisse, non uero est absimile. Sub initium Patrem et Magistrum uocat Chrysologum, propter ipsius in ea urbe pontificiam dignitatem exuberantemque doctrinam; se uero peregrinum et agrestem dicit, ueluti ex locis Barbarorum profectum. Quamuis uero hec ariolandi modo proferantur, in tuto est sermonem non esse Chrysologi. De S. Germano alibi.

Sermo CXLIII. Nonnulla in eo habentur que occurrunt in sermone de Annuntiatione penes Hieronymum, tom. ultimo pag. 101 edition. Parisiensis apud Niuellum anno 1579, ad Paulam et Eustochium; eaque precipue, que laudantur ab D. Thoma in Catena, tom. u eius Operum, pag. 14, recent. editionis uenete. Obseruat autem Posseuinus in Apparat. tom. II, pag. 44, et ex eo Nicolai in notulis ad predictam Catenam, sermonem huiusmodi inter Hieronymi spuria ablegandum: et Greco potius quam Latino homini ascribendum; cum in eo Grecum auctorem Latine loquentem uidere liceat. Sophronii autem esse D. Hieronymi amici, illius nempe qui eiusdem Catalogum de Scriptoribus Grecum reddidit, pro compertissimo, ut loqui amant, credunt non pauci haud inferioris subsellii scriptores.

Sermo CXLIX. Diuo Seueriano Gabulorum episcopo dubio procul ascribendus, sub cuius nomine occurrit inter opera sancti Ioannis Chrysostomi tom. III pag. 140 recent. editionis Parisiensis, curante domino de Montfaucon, qui hec eadem prefatur: »Seuerianus, Gabulorum episcopus, qui Constantinopoli tunc degebat, et simulatis officiis sancti presulis amicitiam sibi conciliauerat, ac frequenter ad populum conciones habebat, absentis, ac in Asiam profecti Chrysostomi, occasione captata, Populum sibi deuincire, eiusque ut putatur studia ab Chrysostomo auertere satagebat. Qua de re monitus ab Serapione Chrysostomus, cum ex Asia rediit, ut uidit populum sibi gratulantem, letitiaque plenum, rem non multum curasse uidetur. Sed cum inde Seuerianus in Serapionem indignatus, impietate plena uerba protulisset, tumultuante populo, et in iram concitato, Constantinopoli pulsus est. Deinde curante Eudoxia Augusta, ipsoque imperatore reuocatus, et ab Chrysostomo egre licet admissus est. Sed quia indignatus populus, nonnisi pastoris sui monitis, conceptam in Seuerianum iram sedare poterat, hac  oratiuncula  Chrysostomus exasperatos animos mitigauit, et ad Seuerianum admittendum deduxit.« Hec doctissimus editor in Monitis ad prefatam homiliam. In sequenti uero die, Seuerianus ipse ad populum habuit oratiunculam, ubi de conciliata pace gratulatur: quam ille pacem partam communi Patre curante, summis laudibus commendat. Huiusmodi autem oratiuncula Seueriani, inter sermones Chrysologi irrepsit, et centesimum quadragesimum nonum in ordine confecit. Formulam autem illam: communis Pater, presentem Chrysostomum significare nullus dubito: uti obseruatur in aliis homiliis, et presertim in illa quam presbyter quidam Antiochenus habuit coram Flauiano illius ciuitatis antistite, inter opera spuria Chrysostomi tom. uI pag. 555 laudate nuper editionis. Quod autem Baronius ab Martyrologio Romano Seuerianum hunc expunxerit, tamquam acerrimum Chrysostomi hostem, falso asseritur: dicamque hanc ei ab Rosweido immerito inustam clar. Georgius in Notis ad Martyrologium Adonis extersit tom. I pag. 63. In nonnullis editionibus sermoni huic prefigitur titulus: quem quidam Seueriani putant, sed falso: illud tamen non temere factum, notat Latinius, nam nil, inquit, habet Chrusologi.

Sermo CLII Latine legitur inter alias Patrum homilias ab Alcuino collectas: nec desunt qui eum sermonibus D. Seueriani annectendum esse opinantur. Irascitur autem Mita in notis; et inuidentiam, ut ait, illorum, qui sermonem hunc Chrysologo auferre conati sunt, comparat ipsius Herodis in uitam Innocentium inuidentie, auersoque in eos animo: subditque numquam aptius Chrysologi cognomen conuenisse, nisi huiusmodi sermonis causa. »Siquidem in hoc uere aureum eloquentie flumen effudit, et summam professus est eruditionem. Stylo et doctrina ab eminentioribus eius homiliis haud discrepat, nec aliquis prudens hanc esse diui Seueriani compositionem dixerit: cum tota phrasi et doctrina ab eius sermone, hic in ordine 149 relato, discrepet. Fuit insuper Seuerianus natione Grecus, Greceque scripsit. At predictus sermo tota origine Latinus, nulla ex parte grecismum redolet: neque ab exemplari Greco in Latinum idioma traductum, quispiam linguarum peritus usque modo iudicauit.« Hec Mita, plurimis aliis in huiusmodi sermonis laudes abundantius excurrens. Reuera cum Chrysologiana phrasi ita conuenit ut ouum ouo similius esse non dixeris.

Denique huic editioni appendicem addidi, paucos quosdam in ea referens Chrysologi sermones, qui huc usque alieno nomine circumferebantur. Primas tenent sermones quinque de Oratione Dominicali, quos ab Dacherio Spicileg. tom. uII pag. 120 mutuatus sum. Hos olim ex fide codicis Corbeiani retulerat ad Petrum Damiani, postea admonente Stephano de Marces, comperit, esse Chrysologi. Sermones 73 et 97 in appendice diui Augustini tom. u pag. 92 et 120, de quibus iure merito Louanienses dubitarunt, ab doctissimis nuperis editoribus Monachis S. Mauri, auctori nostro adiudicantur. Tantorum uirorum testimonio succenturiatus et id ego prestiti.

Sunt qui nonnullorum codicum fide freti, sermonem quoque 120 ipsius appendicis genuinum Chrysologi fetum asserunt. At hoc asserere non patitur stylus sermonis tumens propemodum, nec ita, ut nostri Auctoris mos est, breuior et incisus, quique Petauio lib. de Incarnatione XuI, nimis conturnatus uidebatur. P. Labbe, Biblioth. pag. 783, alium sub suo nomine laudat de B. uirginis natiuitate: sed, ut alias obseruatum est, sermonum intitulationes corrupte sunt: nec temporibus Chrysologi huiusmodi festum adhuc celebratum scimus. Aerem uerberant, et in nubibus fabricant, qui sermones LXuII, LXuIII, LXX, LXXI, in ordinem redigunt, et Petro Damiano ascribunt: nam cum prostent in prima collectione S. Felicis episcopi Rauennatis, quod sub initium seculi uIII euenisse scimus, et longe posterior uixerit Damianus; iam patet quam inanibus fulcris eorum opinio innitatur.

Dictio etiam nitidior et facilior serm. CXXIX de S. Cypriano, et CXXXu de S. Laurentio alicui fucum fecere, et suspicandi ansam prebuerunt.





S. PETRI CHRYSOLOGI RAuENNATIS ARCHIEPISCOPI SERMONES. *



SERMO PRIMUS. De duobus filiis, prodigo et frugi, et primo de abscessu prodigi a patre.

Hodie nobis Dominus patrem cum filiis duobus uocauit et produxit in medium: ut immensum sue [a 1Kb] pietatis indicium, seuam Iudaice gentis inuidiam, reditum supplicem [b 1Kb] populi Christiani, pulchram panderet per figuram. Homo quidam habuit duos filios, et dicit adolescentior ex illis patri: Pater, da mihi portionem substantie que me contingit. Et diuisit, inquit, illis substantiam . Quantum pius pater,  tantum heres impatiens; qui [c 1Kb] patris fatigatur ad uitam; qui patris, quia tempus [d 1Kb] adimere non potest, nititur auferre substantiam. Hic ipsam prerogatiuam filii meruit non habere, qui ea que patris erant noluit possidere cum patre. Sed queramus que res filium rapuit hos ad ausus, ad petitionem tantam fiducia que leuarit. Que res? illa scilicet qua celestem Patrem sciebat nullo claudendum fine, concludendum tempore nullo, nulla mortis potestate soluendum. Et ideo cupit uiuendi libertate gaudere, qui [e 1Kb] ditari noluerat facultatibus decedentis. Denique illam  fuisse huius petitionis [a 1Kb] offensam, genitoris largitas comprobauit. Et diuisit, inquit, illis substantiam [b 1Kb] Petente uno, ambobus totam substantiam mox diuisit; ut scirent filii, [c 1Kb] quod ante tenebat pater, non fuisse auaritie, sed amoris; prouidentia, non inuidentia, non dedisse. Tenebat pater seruare substantiam filiis, non negare; et manere ea [d 1Kb] pignoribus cupiens, non perire. Beati filii quorum tota est in patris caritate substantia! Beati quibus manet tota in obsequio patris, in patris cultura possessio! Ceterum [e 1Kb] facultates [f 1Kb] unitatem scindunt, fraternitatem separant, cognationem spargunt, parentum perdunt et uiolant caritatem, sicut ex sequentibus elucescit: Pater, da mihi portionem substantie que me contingit. Et diuisit, inquit, illis substantiam. Et  non post multos hos dies, congregatis omnibus, adolescentior filius peregre profectus est in regionem longinquam, et ibi dissipauit substantiam suam, uiuendo luxuriose. Et posteaquam consumpsisset omnia, facta est fames ualida in regione illa, et ipse cepit egere, et abiit, et adhesit uni ciuium regionis illius, et misit illum in uillam suam, ut pasceret porcos. Et cupiebat implere uentrem suum de siliquis quas porci manducabant, et nemo illi dabat. Ecce quid facit [g 9Kb] cupiditas ad censum preceps. Ecce quemadmodum sine patre census nudauit filium, non ditauit; census filium tulit e gremio patris, eiecit de domo, exemit patria, spoliauit fama, exuit castitate. Quod uite, quod morum, quod pietatis, quod libertatis, quod est glorie, nil reliquit. Ciuem denique in peregrinum, filium in mercenarium, in egenum locupletem, liberum mutauit in seruum, iunxit porcis a patre piissimo quem  seiunxit, ut seruiret [h 1Kb] cenoso pecori, qui pietati sancte parere contempsit. Congregatis, inquit, omnibus, adolescentior. Adolescentior iste plane [i 1Kb] non etate, sed sensu; qui congregauit bona patris, [i 1Kb] et  abiit longe plus mente quam loco; ut dato, non ac cepto pretio misere se uenderet seruituti. Sic mercator ad talem contractum peruenit, qui parentum debitum nescit soluere, qui uicem [k 1Kb] nescit redhibere generanti. Est penes patrem dulcis conditio, libera seruitus, absoluta custodia, timor letus, blanda ultio, paupertas diues, secura possessio. Namque ad patrem labor respicit, fructus redundat in filios. Dissipauit, inquit, substantiam suam. Que composita fuerant patre moderante, prodigente filio dissipantur; ut uel tarde sapiat patrem custodem, [l 1Kb] non incubatorem fuisse substantie. uiuendo luxuriose. Mortalis est ista uita; quia moritur uirtutibus: qui uitiis uiuit, sepelitur fame, perit glorie: qui manet turpitudini, crescit infamie. Et posteaquam consumpsisset omnia, facta  est fames ualida in regione illa. Luxurie, uentri, gule, fames tortor apponitur: ut ibi ultrix pena seuiat, ubi penalis reatus exarserat. Facta est fames ualida. Ad talem finem semper uoracitas tendit, ad talem peruenit terminum fugienda uoluptatis effusio. Et ipse cepit egere. Filium data facit egere substantia, que diuitem negata [m 1Kb] seruasset: ut penes se deficeret habendo, qui penes patrem abundauerat non habendo. Et adhesit uni ciuium regioni illius, et misit illum in uillam suam, ut pasceret porcos. Sic inuenit qui se negat patri, qui se committit extraneo: ut sentiat [n 1Kb] seuerum iudicem, qui fugit indulgentissimum prouisorem. Affectionis desertor, pietatis refuga, deputatur porcis, porcis addicitur, porcorum traditur seruituti, [o 1Kb] porcorum pascua [p 1Kb] lutulenta percurrit, inquieti gregis teritur, et maculatur excursu, ut sentiat quam miserum sit, amarum quam sit, quietis paterne beatitudinem perdidisse. Et cupiebat  implere uentrem suum de siliquis quas porci manducabant, et nemo illi dabat. Quam crudele ministerium, quia [q 1Kb] neque conuiuit porcis, qui uiuit porcis! Miser, [r 1Kb] qui squallentis pecoris deficit et esurit in saginam!  Miser, qui [a 21Kb] squallentis cibi cupit, nec [b 1Kb] impetrat qualitatem! His edocti, instructi talibus, maneamus in domo patris, [c 1Kb] matris in gremio perduremus, cognatorum constringamur amplexibus, uiscera nos paterna constringant, ne nos ad supradicta mala pertrahat adolescentie miseranda libertas. Sepiat nos paterna reuerentia, matris componat affectio, cognatorum custodiamur affectibus. Inter propinquorum [d 1Kb] lumina non ualent delicta uersari. Propinquorum quot oculi, tot lucerne. Dies est aspectus matris: sol, patris rutilat in uultu. Unde uiuenti inter tot [e 1Kb] uirtutum luces, criminum tenebre propinquare non possunt. Sed mensa patris nos alit uirtutis cibo, salutis epulo, deliciis honestatis et glorie. Et quia latius nos de hac parabola dicere cogit prolixa series lectionis, quis sit pater in donando  facilis, facilior in recipiendo; quis sit frater fratris tristissimus in salute; quis sit adolescentior abscessu insipiens, sapientissimus in regressu, sequenti sermone [f 1Kb] uotis communibus inquiremus.



SERMO II. De eisdem, ubi de reditu filii ad patrem.

Luxuriosum filium, filium patris piissimi desertorem, que perculerint mala in tantum, ut fame tabidum [g 1Kb] porcorum se dederit seruituti, superiore, quo ualuimus, sermone perstrinximus. Nunc eius reditum, nunc eius penitentiam, meliore iam uoto, uerbis letioribus prosequamur. In se, inquit, reuersus dixit: [h 1Kb] Quanti mercenarii patris mei abundant panibus , etc. [i 1Kb] In se reuersus est, [i 14Kb] in se ante redit,  ut rediret ad patrem, qui a se ante recesserat, cum recessit a patre. A se migrat, et ab homine totus transit in bestiam, paterne pietatis immemor, gratie genitoris oblitus. Quanti mercenarii patris mei abundant  panibus, ego autem hic fame pereo. Fames reuecat [k 1Kb] quem saturitas exsularat; fames illi [l 29Kb] patrem dedit sapere, cui copia tulerat sentire genitorem. Et si tantum prestitit uel inuita fames, probate quid uoluntarium possit conferre ieiunium. Oneratus uenter ad uitia cor deponit, premit mentem, ne supernam ualeat sentire pietatem. Corpus, inquit, quod corrumpitur, aggrauat animam, et deprimit terrena inhabitatio sensum multa cogitantem .. Unde et Dominus: Attendite ne grauentur corda uestra crapula et ebrietate . uacuandus est ergo uenter moderatione ieiunii, ut exoneratus animus possit ad alta pertendere, conscendere ad uirtutes, possit ad ipsum pietatis auctorem totus aliger peruolare. Hoc Elias probat, qui Dominici continuatione ieiunii defecatus  a carnali pondere, mortis uictor [m 1Kb] euolauit ad celum . Surgam, et ibo ad patrem meum. Iacebat qui dixit, surgam: intellexit lapsum, sensit ruinam, iacere se turpis luxurie respexit in lubrico, et ideo exclamat: Surgam, et ibo ad patrem meum. Qua spe? qua fiducia? [n 1Kb] qua confidentia? Qua spe? Illa qua pater est. Ego perdidi quod erat filii; ille [o 1Kb] quod patris est non amisit. Apud patrem non intercedit extraneus, intus est in patris pectore ipse qui interuenit et exorat affectus. Urgentur patris uiscera iterum filium genitura per ueniam. Ibo ad patrem reus: sed pater uiso filio cooperit mox reatum: dissimulat iudicem, qui magis uult implere genitorem; et sententiam cito uertit in ueniam, qui redire cupit filium, non perire.  Surgam, et ibo ad patrem meum, et dicam illi: Pater, peccaui in celum et coram te. Confessio patrem pandit, genitorem loquitur penitudo. Peccaui in celum et coram te. [p 1Kb] Cui peccatur in celo, non terrenus pater  est, sed et celestis, ideo adiecit: Coram te. Cui in celo, et in terra, [a 1Kb] ante oculos sunt omnia que geruntur. Peccaui in celum et coram te, et iam non sum dignus uocari filius tuus. Peregre profectus est iste, et in regionem longinquam fugit, sed accusatores suos, sed testes suos, diuini patris oculos non refugit. Hoc Dauid clarius aperit, sic dicendo: Quo ibo a spiritu tuo? et a facie tua quo fugiam? Si ascendero in celum, tu illic es; si descendero infernum, ades; Si sumpsero pennas meas diluculo, et habitauero in postremo maris. Etenim illuc deducet me manus tua, et tenebit me dextera tua . uidet iste per totum mundum nuda Dei oculis delicta consistere: non celum, non terram, non maria, non abyssum, non ipsam noctem, Deo [b 1Kb] uelare  posse peccata. Sentit quantum sit sceleris, mali quantum, in ipso Dei [c 1Kb] peccare conspectu, et ideo clamat: Tibi soli peccaui, et malum coram te feci . Unde et iste adolescentior similiter uociferatur, et clamat: Peccaui in celum et coram te, et iam non sum dignus uocari filius tuus. Non dicit: Non sum dignus esse filius tuus, sed non sum dignus uocari filius tuus; quia uocari ad gratiam pertinet, esse ad naturam. Audi Apostolum dicentem: Ab eo qui uos uocauit in gratiam suam . Hic ergo adolescentior, quia [d 1Kb] perdiderat quod erat nature iudicat se quod est gratie non mereri. Fac me sicut unum de mercenariis tuis. Ecce potestatis sue filius quo deuenit? uoluptas luxurie, adolescentie libertas, ecce filium quo promouit? Fac me sicut unum de mercenariis  tuis. Ut locatione annua seruitus innouetur, ut labore iugi conditio conducta deteratur, ut die toto in opere suspiret misere uerna mercedis, ut sit semper uenditor sui, nec umquam negare suam ualeat seruitutem. Et hoc petit, quia qui penes extraneum seruam senserat libertatem, penes patrem credit sibi [e 1Kb] futuram liberam seruitutem. Iam nunc, [f 1Kb] fratres,  uellem lectionis huius aperire mysterium, si non me reuocaret istius utilitatis intentio: quia uos uideo non quasi nostra audire debito cum dolore, sed quasi extranea intellectu transuolare festino. Nostra, nostra, et omnibus profutura nobis semper loquitur Christus; et ob corrigendos nos mystica frequentat exempla Dominus, qui pater suorum uoluit esse seruorum, qui magis amari uoluit quam timeri, qui panem uite se dedit ipsum, qui sanguinem suum in poculum salutis effudit. Preteritis comparationibus presentes corrigit et futuros, ne bonum patrem, ne genitorem pium deserentes, ad mundi longinqua et nimis peregrina tendamus, ibique uiuendo luxuriose substantiam totam salutis dissipemus et uite; omnibusque consumptis famem spei grauissimam perferamus, et sic  nos primario regionis illius, hoc est, [g 1Kb] desperationis auctori diabolo iam tradamur: et ille nos mittat in uillam suam, hoc est, ad huius seculi illecebrosas conualles; mittat ad pascendos porcos, eos uidelicet qui proni semper in terram uiuunt uentri, et estus carnis in uolutabro luti temperant, in ceno premunt, refrigerant in gurgite uitiorum. Quod autem mercenarios suos mittat ad porcos, facit hoc insatiata crudelitas, que contenta non est homines criminosos fieri, nisi eos uitiorum duces, criminum faciat et magistros. Cum eos tales fecerit, non sinit eos ex ipso porcorum cibo pastuque saturari: ut esurientes uitia plus delinquant, luxuriosos satietas capere non potest, uoluptas nescit expleri. Unde nos cum bono patre simus, permaneamus apud genitorem pium, ut et diaboli laqueos  possimus euitare, et bonis patris iugiter perfruamur. Profunda post scrutabimur, quia [h 1Kb] communioni et moribus plus debemus.



SERMO III. De eisdem, ubi de occursu patris ad filium.

Filii luxuriosi abscessum, regressum, culpam, penitentiam  percucurrimus hactenus sermone geminato: occursum modo patris, bonitatem patris, patris ineffabilem misericordiam prosequamur. Surgens, inquit, uenit ad patrem suum; cum autem esset longe, uidit illum pater suus, et misericordia motus est, et accurrit, et cecidit super collum eius, et osculatus est illum. Surgens, uenit ad patrem suum . Surrexit iste mentis et corporis de ruina: surrexit de profundo inferni, celi alta contingens: apud celestem patrem filius surgit [a 1Kb] plus de uenia, quam corruit de reatu. Surgens, uenit ad patrem suum. uenit non gressu pedum, sed mentis incessu: longinquus terreni itineris non indiguit, quia compendia uie salutaris inuenit. Diuinum patrem nescit uiarum cursu querere, qui fide querens, mox sibi illum inuenit esse presentem.  Surgens, uenit ad patrem: cum autem esset longe. Quomodo longe est is qui uenit? quia [b 1Kb] nondum peruenit. Iste qui uenit, uenit ad penitentiam, sed nondum peruenit ad gratiam; uenit ad domum patris, sed nondum peruenit ad gloriam pristini, uel habitus, uel honoris. Cum autem esset longe, uidit illum pater suus. uidit Pater ille qui in altis habitat, et humilia respicit, et alta a longe agnoscit . uidit illum pater suus. Pater uidit illum, ut et ille patrem posset attendere; patris uisus illustrauit filii uenientis aspectum, ut tota fugaretur obscuritas que circumfusa fuerat de reatu. Non sunt tales tenebre noctis quales ille sunt que de confusione ueniunt peccatorum. Audi prophetam dicentem: Comprehenderunt me iniquitates mee, et non potui  uidere . Et alibi: Iniquitates mee grauate sunt super me . Et post: Et lumen oculorum meorum non est mecum . Nox sepelit hesternum lumen; peccata sensum; animum membra confundunt. Nisi ergo celestis pater redeuntis filii radiasset in uultu, et totam confusionis caliginem respectus sui lumine sustulisset, numquam diuini uultus uidisset iste filius claritatem. uidit eum de longe, et misericordia motus est. Mouetur misericordia, qui loco non potest dimoueri; accurrit, non progressu corporis, sed pietatis affectu. Cecidit super collum eius. Non lapsu uiscerum, sed  compassionis. Cecidit super collum eius, ut erigeret [c 1Kb] sic iacentem. Cecidit super collum eius, ut amoris onere, [d 1Kb] onus tolleret peccatorum. uenite ad me, inquit, omnes qui laboratis et onerati estis. Tollite onus meum super uos, quia leue est . uidetis quia filius iuuatur istius patris onere, non grauatur. Cecidit super collum eius, et osculatus est eum. Sic pater iudicat, sic emendat, sic peccanti filio dat oscula, non flagella. Delicta non uidet uis amoris, et ideo pater peccata filii redemit osculo, [e 1Kb] clausit amplexu, ne nudaret pater filii crimina, pater filium ne fedaret. Pater sic curat filii uulnera, ne filio cicatricem, neuum filio ne relinquat. Beati, inquit, quorum remisse sunt iniquitates, et quorum tecta sunt peccata . Si adolescentis huius  factum displicet, horret abscessus: nos a tali patre nullatenus discedamus. Aspectus patris fugat crimina: expellit noxam: cunctam nequitiam et [f 1Kb] tentamenta propellit. [g 1Kb] Certe si abscessimus: si substantiam patris totam luxuriose dispersimus nos uiuendo: si quidquid usquam commisimus facinoris et delicti, si ad impietatis preruptum totum, totam uenimus ad ruinam, surgamus aliquando, et ad talem patrem, tali inuitati redeamus exemplo. Cum autem uideret eum, misericordia motus est, et accurrit, et cecidit super collum eius, et osculatus est illum. Rogo quis hic desperationis locus? Que hic excusationis occasio? hic simulatio que timoris? Nisi forte timetur occursus: terret osculum: turbat amplexus, et capere ad uindictam, non recipere ad ueniam pater  creditur, cum filium [h 1Kb] trahit manibus, claudit gremio, ligat lacertis. Sed hanc cogitationem debellatricem uite, salutis inimicam expugnant nimis, nimis auferunt que sequuntur: Dixit autem pater ad seruos suos, cito proferte stolam primam, et induite illum, et date annulum aureum in manus eius, et calceamenta in pedibus eius, et adducite uitulum saginatum, et occidite, et manducemus, et epulemur, quia hic filius meus mortuus erat, et reuixit: perierat, et inuentus est. His auditis, adhuc moramur; adhuc non redimus ad patrem? Cito proferte stolam primam, et induite illum. [i 1Kb] Sustinuit filii crimina, qui non sustinuit nuditatem: hinc  est quod a seruis ante uestiri uoluit filium, quam uideri: ut soli patri nota esset nuditas: quia pater solus uidere filii non poterat nuditatem. Cito proferte stolam primam. Pater hic qui [a 1Kb] in secundis esse non passus est peccatorem, plus de uenia quam de iustitia gaudium uult habere. Cito proferte stolam primam. Non dixit, unde uenis? fuisti ubi? ubi sunt que tulisti? quare tantam gloriam tanta turpitudine commutasti? sed: Cito proferte stolam primam, et induite illum. uidetis quia delicta [b 17Kb] non uidet uis amoris. Tardam misericordiam pater nescit. Delicta qui discutit, prodit. Et date annulum in manu eius. Paterna pietas contenta non est innocentiam reparare solam, nisi pristinum [c 1Kb] restituat et honorem. Et date calceamenta in pedibus eius. Quam pauper rediit qui ditatus abscesserat, et de tota substantia calceamenta  in pedibus non reportat. Date calceamenta in pedibus eius. Ne uel in pede remaneret [d 1Kb] deformitas nuditatis; certe ut calceatus anterioris uite rediret ad cursum. Et adducite uitulum saginatum. Communis uitulus non sufficit, nisi fuerit pinguis, nisi [e 15Kb] fuerit saginatus; uitulus pinguis testatur paterne pinguedinem caritatis. Et adducite uitulum saginatum, et occidite, et manducemus, et epulemur: quia hic filius meus mortuus fuerat, et reuixit; perierat, et inuentus est. [f 1Kb] Historiam loquimur adhuc, et iam cogitamus arcanum nudare mysterium. [g 1Kb] Mortuus filius, uituli suscitatur ex morte, et unus uitulus totius familie [h 1Kb] funditur in  saginam. Sed differendum est, ut senioris dolorem uetustum, uetustiorem fratris inuidiam prosequamur.



SERMO Iu. De eisdem, ubi de liuore senioris filii in prodigum redeuntem.

De iunioris filii reditu et salute gaudentes, semoris flebiliter pandimus, et dolemus inuidiam, qui summum [i 1Kb] frugalitatis bonum extremo zeli malo perdidit et liuoris. Erat, inquit, filius eius senior in agro, et cum ueniret, et appropinquaret domui, audiuit symphoniam et choros, et uocauit unum de seruis, et interrogauit que hec essent. Isque respondit: Frater tuus uenit, et occidit pater tuus uitulum saginatum, quia saluum illum recepit. Indignatus est autem, et nolebat  introire. Erat, inquit, filius eius senior in agro. Erat in agro terram percolens, se desertans, duritiam soluit cespitis, cordis perdurat affectum, sentes eradicat et gramina, stimulos inuidie non euellit. Sic in segete cupiditatis fructum zeli colligit et liuoris. Et cum ueniret, inquit, et appropinquaret domui, audiuit symphoniam et choros. Inuidum fugat symphonia pietatis, chorus caritatis excludit, et quem uenire ad fratrem, et appropinquare domui, uocat ratio nature, hunc peruenire zelus non sinit, liuor non patitur introire. [i 1Kb] Inuidia malum uetustum, prima labes, antiquum uirus, seculorum uenenum, causa funeris. Hec in principio ipsum angelum eiecit, et [k 2Kb] deiecit  de celo. [a 1Kb] Hec de paradiso hominem principem nostre generationis exclusit. Ipsa hunc seniorem fratrem paterna seclusit e domo. Hec [b 1Kb] Abrahe progeniem, populum sanctitatis, ad auctoris sue cedem, ad mortem sui Saluatoris armauit. Inuidia intestinus hostis, non carnis quatit muros, non elidit septa membrorum, sed in ipsam cordis arietat arcem, et antequam uiscera sentiant, ipsam dominam corporis animam predo capit, et adducit inclusam. Si ergo uolumus celestem mereri gloriam, si paradisi beatitudinem possidere, si eterni Patris inhabitare domum, si uolumus rei celestis parricidii non teneri, peruigili fide, luce spiritus [c 1Kb] tetras inuidie pellamus, et excludamus insidias, inuidiam totis armorum celestium uiribus comprimamus: quia  sicut nos [d 10Kb] Deo iungit caritas, a Deo inuidia sic seiungit. Pater ergo illius egressus cepit rogare ipsum. Cor patris anxium uariis arctatur motibus filiorum, et inter diuersos pignorum casus, genitoris pietas stupefacta discurrit; quia uidet fratrem fratris reditu mox fugari, et salute alterius sibi alterum mox perire; ac merorem longum breui gaudio pensatum inuidie liuore turbari. O zeli tumor, duos non capit domus ampla germanos! Et quid mirum, fratres? Fecit inuidia, fecit ut mundi tota duobus esset [e 1Kb] angusta fratribus latitudo, [f 1Kb] namque ipsa Cain iunioris [g 1Kb] erexit in mortem , ut esse solum zeli liuor faceret, quem primum fecerat lex nature. At ille respondens, dixit patri suo: Pater, ecce tot annis seruio tibi. Sic sapit qui patris audet [h 1Kb] iudicare pietatem.  Ecce tot annis seruio tibi. En patri filius nascendi beneficia, qua seruitute compensat. Numquam mandatum tuum preteriui. Hoc tibi non tua innocentia, sed patris uenia dedit, quia multa caritate delicta filii maluit tegere quam nudare. Et numquam mihi dedisti hedum, ut cum amicis meis epularer. Fratri inuidus animus gratus esse non potest patri; et paterne largitatis memor non est, qui est fraterne immemor caritatis. Hedum sibi datum negat, qui substantie partem totam tempore diuisionis accepit. Tunc enim cum frater iunior dari sibi substantie peteret  portionem, pater ambobus totum fratribus mox diuisit, euangelista dicente, Et diuisit illis substantiam. Sed inuidus simulat semper: mentitur inuidus semper. Et numquam mihi dedisti hedum, ut cum amicis meis epularer. Amicos paternos suos esse non computat: hos non amicos, sed extraneos credit a quibus uidit in patris gratiam se amari. Sed posteaquam filius tuus hic, qui deuorauit substantiam suam cum meretricibus, uenit, occidisti uitulum saginatum. Hic rediisse fratrem dolet, non dolet [i 1Kb] periisse substantiam; nec damni causa queritur, sed liuoris: qui fratrem redeuntem de suo decorare debuit, non debuit de perdito sic fedare. In filio est substantia patris tota; et ideo nil pater perdidit, filium cum recepit. Frater credidit damnum, qui rediisse conspicit  coheredem. Et quando inuidus non auarus, quando quidquid habet alter [i 1Kb] se computat perdidisse? At ipse dixit illi, Fili: tu semper mecum es, et omnia mea tua sunt; epulari autem, et gaudere oportebat quia frater tuus hic mortuus fuerat, et reuixit; perierat, et inuentus est. O quid facit uis amoris! quamuis malo filio non esse nescit, non esse non potest pater; uidet filium degenerasse animo; uidet paterne pietatis, paterni generis nil habere, et tamen nuncupat filium; suadet effectum; ad gratiam uel spem reuocat largitatis, dicendo: Tu semper mecum es, et omnia mea tua sunt. Hoc est dicere: Patere filium rediisse patri, permitte patri filium suscepisse; nec ille aliud quam patrem quesiuit, qui ueniens non filii, sed loco mercenarii uoluit collocari, dicens: Pater, peccaui  in celum et coram te; et iam non sum dignus uocari filius tuus: fac me sicut unum de mercenariis tuis. Sint tibi omnia, illi sufficit pater; et ne quid tibi de presentibus, de ueteribus existimes imminutum, illi noua et futura perquiram. Certe si consilium patris sequeris et preceptum, participa presentia cum fratre; ut cum ipso tibi communia sint futura. Gaude ergo, et inuentum gaude, ut ille te gaudeat non periisse. Sed iam sermonem historicum concludamus, ut postea que sunt mystica, que profunda, Christo reuelante, pandamus.



SERMO u. De eisdem, Iudeum et Gentilem figurantibus.

Callidi debitoris [a 9Kb] est et inuerecundi sepe pacta non soluere, et patientissimum creditorem longa et artifici cauillatione protelare. De abscessu, de reditu luxuriosi filii, quintus est hic sermo nobis, qui historicum sensum, sicut promisimus, ad mysticam et singularem deitatis intelligentiam conabimur attollere. [b 1Kb] uos orate ut quia in tanto credito sum minus per me idoneus debitor, per Deum uobis idoneus solutor existam. Homo quidam habuit, inquit, duos filios. Posteaquam Christus nostre carnis [c 1Kb] suscepit onus, et Deus induit exuuias humanas, ueraciter se Deus hominem uocat; Dominus patrem uere se duorum nuncupat filiorum, quia humanitati permixta deitas,  deitati consociata pietas, [d 1Kb] miscuit hominem et Deum; que Dominum uniuit in patrem. Hic ergo homo, pater hic, duos filios habuit [e 1Kb] conditoris beneficio, non necessitate generantis, duos filios habuit, quos non emeruit esse, sed iussit: quia Christus sic in oculis nostris fuit homo, ut Deus semper in maiestatis sue maneret arcano. Duos filios habuit. Duos scilicet populos, Iudaicum Gentilemque; sed Iudaicum seniorem prudentia legis fecit; Gentilem paganitatis stultitia reddidit iuniorem. Quia sicut sapientia dat canos, ita quidquid uiri est, tollit insipientia. Hunc ergo iuniorem mores prestitere, [f 1Kb] non etas: seniorem illum non tempora fecerunt esse, sed sensus. Et dixit, inquit, adolescentior ex illis patri: Pater, da mihi portionem substantie que me contingit. Cognitorem pectoris, non  uoce petit iste, sed uoto; quia a Deo bona malaue reportat [g 1Kb] propria uoluntas in nobis. Denique iste cum patre possessor [h 1Kb] totius sortis, [i 1Kb] ad partem propria uoluntate peruenit, dicendo: Da mihi portionem substantie  que me contingit. Et que est ista portio? que est? Habitus, sermo, scientia, ratio, iudicium, que hominem pre ceteris animantibus in terrena habitatione contingunt: hoc est, iuxta Apostolum, lex nature. At ideo diuisit illis substantiam, dando iuniori quinque ista que diximus, beneficia nature; seniori quinque legis libros diuinitus inscribendo: per que substantia impar merito, numero par esset; humanum teneret ista ordinem, diuino illa subsisteret instituto; [i 1Kb] utraque tamen lex filios utrosque [k 1Kb] ad notitiam patris perduceret, ad reuerentiam sui seruaret auctoris. Et non post multos dies, inquit, congregatis adolescentior omnibus, peregre profectus est in regionem longinquam; et ibi dissipauit substantiam suam uiuendo luxuriose. Diximus iuniorem non tempora fecisse, sed  mores; et ideo dixit: Non post multos dies. Quia cum principio ipso mundi [l 1Kb] festinauit Gentilitas ad idolorum patriam; ad longinquam diaboli regionem animo est peregrinata, non loco; [m 1Kb] per elementa uanis est peruagata cogitationibus, [n 1Kb] non est corporeis motibus iactata per terras: namque coram patre [o 1Kb] sine patre erat; et cum in se esset, non erat secum. Hinc est quod luxuriosus per desiderium [p 1Kb] secularis eloquentie, [q 1Kb] per scholarum lupanaria, per triuia sectarum, dissipauit Dei Patris dementi disputatione substantiam. Et cum consumpsisset coniecturis quidquid erat sermonis, scientie, rationis, iudicii, egestatem summam, famem magnam cognoscende ueritatis miserrimus sustinebat: quia philosophia querende diuinitatis indixit laborem; ueritatis inueniende fructum  contulit nullum. Hinc est quod adherebat primario regionis illius, a quo mittebatur in istud seculum, hoc est in unam multarum superstitionum uillam; ut pasceret porcos, id est demones, qui dicunt Domino:  Si eiicis nos, mitte nos in porcos . Ut pasceret demones thure, uictimis, sanguine, [a 1Kb] falsarum responsionum mercedem pro tali labore relaturus. Occidebatur pecus ut quod uiuum nil scierat, diuinaret occisum; et [b 1Kb] loqueretur ex fibris mortuum, quod numquam fuerat ore prolocutum. uerum cum nil diuinum, nil salutare profuturum, nil Gentilis inueniret in talibus, desperans de Deo, de prouidentia, de iudicio, de futuris, ab schola ad uentris se deponebat [c 1Kb] ingluuiem, cupiens saturari [d 1Kb] de siliquis quas porci manducabant. Hoc norunt Epicurei, qui cum Platonicas et Aristotelicas percurrerent scholas, nullamque illic aut diuinitatis aut scientie inuenirent disciplinam, [e 2Kb] Epicuro se tradunt ultimo desperationis et uoluptatis auctori. Et manducant siliquas, hoc est,  uoluptatibus corporis male dulcibus inhiant, et pascunt demones, qui semper corporum uitiis saginantur et sordibus: quia sicut Domino qui se iungit, unus spiritus est , ita qui se iungit diabolo, est [f 1Kb] demon unus. Sed hic iunior quamuis cuperet, non tamen saturabat de siliquis istis uentrem suum. Quare? quia nemo illi dabat. Diabolus quidem uolebat per famem scientie, per uoluptatum difficultatem, Gentilem reddere auidiorem ad illicita perquirenda, ad perpetranda delicta: sed Deus pater ideo permisit [g 1Kb] esurire Gentilem, ut erroris occasio salutis fieret argumentum: [h 1Kb] namque Iudeum sic reliquit, ne perderet; et gentilem sustinere passus est famem, ut rediret. Redit autem ad patrem, et clamat: Pater, peccaui in celum et coram  te. Rediisse iuniorem ad domum patris, et clamare Deum patrem uox Ecclesie quotidiana testatur: que dicit: Pater noster, qui es in celis . Peccaui in celum et coram te. Peccauit in celum,  dum in celo solem, lunam, sidera, [i 1Kb] deos esse blasphemat, et hec eadem profanat adorando. Et iam non sum dignus uocari filius tuus, fac me sicut unum de mercenariis tuis. Hoc est dicere quia non mereor iam filii gloriam, uel uenie, consequar [i 1Kb] pro mercenario labore mercedem. Et cui honor sobolis perit, saltem uitalis maneat in quotidiano pane substantia. Sed pater occurrit, et occurrit longe. Cum adhuc impii essemus, Christus pro nobis mortuus est . Occurrit pater, occurrit in filio, cum per ipsum de celo descendit, et peruenit ad terras. Pater, inquit, qui me misit, mecum est . Cecidit super collum eius. Cecidit, cum per Christum diuinitas tota nostra [k 1Kb] decumbit, et incumbit in carne. Et osculatus est eum. Quando? quando misericordia et  ueritas obuiauerunt sibi: iustitia et pax osculate sunt se . Dedit stolam primam. Illam [l 1Kb] quam Adam perdidit, immortalitatis gloriam sempiternam. Posuit annulum in manu eius. Annulum honoris, [m 1Kb] titulum libertatis, insigne pignus spiritus, signaculum fidei, arrham celestium nuptiarum: audi Apostolum: Desponsaui uos uni uiro uirginem castam exhibere Christo . Et calceamenta in pedibus eius. Ut essent [n 1Kb] calceati pedes in predicatione Euangelii, ut essent beati pedes euangelizantium pacem . Et occidit ei uitulum saginatum. Illud de quo Dauid cantabat, Et placebit Deo super uitulum nouellum cornua producentem et ungulas . Occiditur patre uitulus sic iubente,  quia Christus Deus Dei Filius occidi sine Patris uoluntate non poterat: audi Apostolum, Qui proprio Filio non pepercit, sed pro omnibus nostris tradidit illum . [o 1Kb] Hic est uitulus qui in epulum  nostrum quotidie ac iugiter immolatur. Sed frater senior, sed [a 1Kb] senior filius ueniens ex agro, populus legalis, messis quidem multa, operarii autem pauci : audit in domo patris symphoniam, audit choros, et introire non uult . Hoc quotidie oculis nostris intuemur. Nam uenit Iudeus ad domum patris, id est, ad Ecclesiam; stat foris per inuidiam, audit Dauidicam citharam personare, audit [b 1Kb] ex concentu prophetico symphoniam, [c 1Kb] ex populorum uario conuentu choros audit, et introire non uult, per inuidiam stans foris. Dum gentilem fratrem pristinis iudicat et horret ex moribus, ipse paternis bonis se eximit, ipse se paternis excludit gaudiis. Quod autem dixit: Ecce tot annis seruio tibi, et numquam mandatum tuum preteriui, et numquam dedisti  mihi hedum, tacendum potius quam loquendum esse iam diximus, quia Iudeus loquitur: et non facientis uerba sunt, sed tumentis. Pater egreditur, et dicit filio, Fili, tu semper mecum es. Quomodo? per Abel, per Henoch, per Sem, per Ne, per Abraham, per Isaac, per Iacob, per Moysem, per omnes sanctos, per quos Iudaica generatio in Euangelio lecta deriuatur, cum dicit: Abraham genuit Isaac, Isaac genuit Iacob . Et omnia mea tua sunt. Quemadmodum? Quia tibi lex, tibi prophetia, tibi templum, tibi sacerdotium, tibi sacrificia, tibi regnum, tibi munera, tibi  natus est Christus. Sed quia tu per inuidiam perdere uis  fratrem, paternas epulas, patris gaudia dignus es non habere. [d 1Kb] Angusto sermone res latissimas, non ut uoluimus aperire potuimus; sed scientie uestre intellectui uestro lata sunt que in sermone nostro uidentur angusta. Non sit hec ingrata, simplex et occulta collatio, que nos res mysticas et excelsas non narrare, non [e 1Kb] declamare, sed aperire compulit et explanare.



[f 1Kb] SERMO uI. De letitia ob inductionem gentium ad fidem et gratiam. In psalmum XCIX.

Quoniam redeunte filio iuniore familia tota choros egit, celestem cecinit symphoniam, conuenit et nos hodie psalmum sumere, dare tympanum, [g 1Kb] ponere organum, [h 1Kb] citharam tangere, et ad tantum Dei Patris gaudium [i 1Kb] melodiam Dauidicam personare. Iubilate Deo, inquit, omnis terra . Quid est, quod intelligentia huius exsultationis inquirit? Quid est, quod post tanta deitatis, tam terribilia, tam mirifica precepta terra nunc uocatur, et inuitatur ad iubilum? Iubilate, inquit, Deo, omnis terra. [i 1Kb] Quid aliud est, nisi quod posteaquam terribilis Deus mitissimi pastoris elegit officium, personam pastoris induit,  ut uagos populos, palantes plebes, dispersas longe lateque gentes, uelut errantes oues in unum pastor misericors congregaret, immo ut nationes feras, predam mortis, carnis cibum, potum sanguinis, bestiarum furorem sitientes, ad usum lactis, ad cibum graminis, ad ouium totam duceret et redderet lenitatem? Terre omni pastoralem mandat, et imperat disciplinam, dicendo, Omnis terra, iubilate Deo. Sicut militem [k 1Kb] tuba terribilis producit ad bellum, sic oues ad pascua dulcedo iubilationis inuitat. Bellandi ergo fremitum pastorali lenitate mitigare conuenit, ut gentes tam mitis gratia saluaret, quas diu [l 1Kb] peremerat feritas naturalis. Quod autem pastoris bonus esset  reditus cum ad terras ueniret Christus, clamauit ipse hodie: Ego sum pastor bonus; pastor bonus animam suam ponit pro ouibus suis . Hinc est quod adiutores, quod socios ad curam totius orbis ipse magister inquirit, dicendo, Iubilate Deo, omnis terra. Hinc est quod oues suas Petro uice sua, ut pasceret, ad celum remeaturus, commendat. Petre, inquit, amas me? Pasce oues meas. Et ut tenuia redditus  primordia non cogeret potestate, sed pietate portaret, repetit: Petre, amas me? Pasce oues meas. Commendat oues, ouium commendat germina, quia fecunditatem gregis sui pastor prescius nouerat iam futuram. Petre, amas me? Pasce oues meus . Istis ouibus collega pastoris Petri Paulus pio pastu plena lactis ubera porrigebat, dicendo: Lac uobis potum dedi, non escam . Sensit hoc Rex beatus; et ideo pro balatu clamat, Dominus pascit me, et nichil mihi deerit: [a 1Kb] in loco uiridi ibi me collocauit: super aquam refectionis educauit me . Post iuges ergo bellorum gemitus, post tristem sanguinis uitam, euangelice pacis ad pascua iam redeunti uersiculus, sequens letitiam annuntiat seruituti. Erat homo peccati seruus, erat captiuus mortis,  erat mancipium demonum, erat [b 1Kb] idolorum uernula, erat uitiorum uerbero, erat criminum compeditus. Sic malis dominis talibus tantisque exhibebat homo malam et miseram seruitutem. Quando homo non sub peccato tristis? Quando non sub morte lugens? Quando non sub demonibus pallens? Quando non sub idolis tremens? Quando non sub uitiis suspectus? Quando non sub criminibus desperatus? Et ideo homo dabat extrema suspiria, quando tales, tam crudeles dominos [c 1Kb] iugiter sustinebat. Propheta ergo uidens nos a talibus liberatos, et reuocatos ad obsequium Creatoris, ad Patris gratiam, ad unius boni Domini liberam seruitutem, merito exclamat: Seruite Domino in letitia: intrate, inquit, in conspectu eius in exsultatione. Intrate non loco, sed corde. Intrate  in conspectu eius in exsultatione. Quia quos eiecerat reatus, quos expulerat conscientia, gratia reducit, intromittit innocentia: Intrate in conspectu eius in exsultatione. Qui ingreditur in conspectu eius in exsultatione, est a reatu liber, est de premio persecurus. Tamen quid est quod hortatur? quod suadere nititur hic propheta? Intrate in conspectu eius in exsultatione. Quis in conspectu Dei liber? diuinis in oculis quis mentitur? Quis exsultans ante terrorem maiestatis superne? Archangeli tremunt, pauent angeli, potestates metuunt, in faciem celi proruunt seniores; elementa fugiunt, soluuntur saxa, montes defluunt, terra tremit, et homo terre quam intrepidus  intrabit? et adhuc consistit exsultans? unde est quod propheta hoc nos debere facere sic presumit? unde est? Ex eo quod sequitur: Scitote, inquit, quod Dominus ipse est Deus. Quia Dominus ille Deus est, qui fuit in carne nostra pusillus; hinc est quod ille Dominus Deus est, qui fuit in cunabulis nostris capax; dulcis in gremio, mitis in habitu, in nostro contubernio blandus. Et ideo, Intrate in conspectu eius in exsultatione. Quia totum pauorem diuinitatis, totum metum iudicis in habitum nostrum [d 1Kb] abdidit, prouidenti locauit aspectu: ut ingressus non penas iudicis metuat, sed parentis presumat amplexum. Et quomodo non exultet qui genitorem reperit, quem timuerat cognitorem? Intrate in conspectu eius in exsultatione: scitote quod Dominus ipse est Deus, ipse  fecit nos, et non ipsi nos. Inanis est patris matrisque labor, nisi in germine affuerit opus et auctoritas Conditoris. Manus tue, inquit, fecerunt me, et plasmauerunt me . Et alibi, Tu formasti me, et posuisti super me manum tuam . Ergo quod nascimur, quod sumus, non debemus ipsi nobis, quia totum debemus Auctori. Nos autem populi eius, et oues pascue eius. Probatum est in prouerbiis sepissime quia celitus uenerit pastor, qui errantes oues, et lethali gramine sauciatas superno iubilo uitalia reuocaret ad pascua. Intrate, inquit, portas eius in confessione. Sola est confessio, que nos fidei facit introire per ianuam. Atria eius in hymnis: confitemini illi, laudate nomen eius. Diximus, quod nobis esset iam positis intra domum  patris assumenda celestium canticorum spiritualis symphonia, ut sit nobis [e 1Kb] in ingressu confessio, sint in atriis hymni, sit laus in penetralibus, ubi tota Deitatis inhabitat plenitudo. Confitemini illi, laudate nomen eius. Confitemini illi, quia Deus est, laudate nomen eius. Per quod saluati sumus: in quo celestis, terrestris, infernaque genuflectit, et diligit Dominum Deum creatura. Quia suauis est Dominus. [f 1Kb] Unde? quia in eternum misericordia eius. uere suauis est per misericordiam, per quam solam totius mundi amarissimam dignatus est auferre sententiam. Ecce [g 6Kb] agnus Dei, ecce qui tollit peccata mundi. Et usque in seculum seculi ueritas eius. Deus enim [h 1Kb] salua  ueritate miseretur, qui sic dat peccatis ueniam, ut iustitiam in ipsa miseratione rationeque custodiat, qui est benedictus in secula seculorum. [a 1Kb] Amen.



SERMO uII. De hypocrisi et eleemosyna. In illud Matthei uI: Cum ieiunatis, nolite fieri sicut hypocryte tristes.

[b 1Kb] Ubi Deus Dominum mutauit in patrem, uoluit caritate magis quam potestate regnare, et amari maluit quam timeri: [c 1Kb] unde paterno monuit affectu, ne quid nobis de labore iustissimo [d 1Kb] deperiret. Euangelista sic ait: Cum ieiunatis, nolite fieri sicut hypocrite tristes; exterminant enim facies suas, ut uideantur ab hominibus ieiunantes. Amen dico uobis, perceperunt mercedem suam . Hypocrisis [e 1Kb] subtile  malum, secretum uirus, uenenum latens, uirtutum fucus, tinea sanctitatis. Aduersa omnia nituntur uiribus suis, armis suis pugnant, impugnant palam: unde et cauentur tam facile quam uidentur. Hypocrisis secura simulat, fallit prospera, curiosa mentitur, et crudeli arte uirtutes truncat mucrone uirtutum: ieiunium ieiunio perimit, oratione orationem euacuat, misericordiam miseratione prosternit. Hypocrisis [f 1Kb] cognata febri frigido poculo propinat ardorem. Quod corporibus est hydrops, hypocrisis animabus, hoc est: hydrops bibendo sitit, hypocrisis inebriata sitit. Exterminant enim facies suas, ut uideantur hominibus ieiunantes. Hypocrisis dum cupit captiuare oculos, oculis fit ipsa captiua. Exterminant enim facies suas. Et si facies [g 10Kb] exterminant, ornamentum  corporis quod manebit? uere sicut Dominus dixit: Si lumen quod in te est, tenebre sunt, ipse tenebre quante erunt ? Hypocrita, [h 1Kb] sit licet tibi facies inculta, neglecta cutis, tristis uultus, exterminatus aspectus, nec ab hominibus inuenisti laudem et apud Deum fructum ieiunii perdidisti. Hypocrita, elaborasti ieiuniis ut labor tibi ieiunii non  prodesset. Hypocrita, abstinentie fluctus intrasti, continentie conscendisti undas, enatasti ieiunii pelagus; et in ipso portu ieiunii naufragasti: quia non comparasti lucrum, sed mercatus es uanitatem, [i 1Kb] qui de Dei credito humanum negotium perfecisti. Hinc est quod Deo redditurus es rationem, qui ab hominibus percepisti misere [i 1Kb] laudis usuram. Fratres, fugiendum est uirus, pestilentia cauenda, que de remediis creat morbos, conficit de medicina languorem, sanctitatem uertit in crimen, placationem facit reatum, generat de propitiatione discrimen. Hypocrisim qui fugerit, uincit; qui incurrerit, cadit. Fugiamus hypocrisim, fugiamus, fratres: [k 1Kb] sit nostrum de simplicitate ieiunium, de innocentia sit sanctum, de puritate purum, de sinceritate sincerum, sit hominibus  occultum, ignotum diabolo, Deo notum. Thesaurum qui non abscondit, prodit; uirtutes prodite non manebunt. uirtutes sicut proditores suos deserunt: sic suos instant custodire custodes. Ergo ieiunium quod contra uitia [l 1Kb] prima uirtus est nobis, in arce pectoris collocetur: quia illo in interioribus presidente, uitia nos quatere in exterioribus non ualebunt. Hoc Christus, ut Christianus habere possit, hortatur cum dicit: Tu autem cum ieiunas, unge caput tuum, et faciem tuam laua, ne uidearis hominibus ieiunans, sed Patri tuo qui est in abscondito, et Pater tuus qui uidet in abscondito, reddet tibi. Cum dicit, [m 1Kb] Unge caput tuum, et faciem tuam laua: non ut coma capitis illecebroso redundet unguento, serius magister iniungit, neque faciem nitescere solito uult lauacro; [n 1Kb] sed habitu  prandentis uult celari ieiunium Christiano, quia Christianum uindicare non uult artifici merore ieiunium. Sed ad cepta redeamus. Unge caput tuum, et faciem tuam laua, ne uidearis ab hominibus ieiunans, sed Patri tuo, qui est in abscondito. Sic non uoluptuosos indulget aspectus, sed uultus qui simulantur excludit: facies merore deiecta inuitat famam, non ieiunium  uoluntarium profitetur. Si uult, quare tristis? Si non uult, ieiunus quare? Merito tali pena uiuit, qui sibi facit de uirtute uitium, mendacium de ueritate, de mercede [a 1Kb] dispendium, de remissione peccatum. Agricola si non impresserit cultrum, si sulcum non defoderit, si non exciderit sentes, si gramina non euulserit, si in tuto semina non locarit, sibi mentitur, non terre; nec terre facit damnum, sed sibi non facit fructum: et ita se uacuat, ita decipit, impugnat ita, qui terre manu fallaci mentitur. Quid faciet? quid habebit? quid inueniet? qui Deo, esuriente carne, hypocrisi luxuriante, mentitur? Quia agricole fecimus mentionem, sciat ille sustinere se laborem incassum, se nichil habiturum, qui premens ieiunii aratrum, et abscindens gule gramina atque eradicans  luxurie sentes, misericordie [b 1Kb] semina nulla iactauerit. Hoc Dominus aperire uoluit, qui de ieiunio docens, mox ista subiecit: Nolite thesaurizare uobis thesauros in terra, ubi erugo et tinea demolitur, et ubi fures effodiunt et furantur. Sed thesaurizate uobis thesauros in celo, ubi neque erugo, neque tinea demolitur, et ubi fures non effodiunt, nec furantur. Quid tam paternum? quid sic ueniens de amore? quod tam prouidum de caritate consilium? nichil tibi perire uult, qui tua in thesauris celestibus uult reponi. Quam securus dormit, qui Deum suorum [c 1Kb] meruit habere custodem! Quam nescit curas, quam deponit angores, quam non est anxius, quam seruorum [d 1Kb] caret fastu, qui sua patri seruanda committit! Quomodo paterna seruat affectio, [e 1Kb] quod timor non potest sic seruare  seruilis: pater cum dat sua filiis, non minuit commendata filiorum. Quid sit pater, nescit; nescit se filium, qui non credit patri. Tineam non excludunt claustra, sed claudunt; et generant, non repellunt: [f 7Kb] rubiginem nutriunt seruata, non uitant; quia quod de re nascitur, non uitatur. Ubi est necessitas, fures deesse non possunt. Qui ergo inter tineas, rubiginem, fures, sua ponit, exponit que sua sunt, non reponit.  Sicut de uestimento tinea, rubigo de metallo, de necessitate fures nascuntur: ita de diuitiis auaritia, cupiditas de questu, de habendo habendi ardor acquiritur. Qui ergo uult auaritiam uincere, diuitias [g 1Kb] proroget, non reponat. Premittamus, fratres, [h 1Kb] thesauros nostros in celum; sint [i 1Kb] uectores pauperes, qui possunt sinu suo que nostra sunt ad superna portare. Nemo de fraude dubitet baiulorum: tua est ista transuectio, per quam nostra ad Deum [i 1Kb] Deo fideiussore portantur: cui est omnis honor et gloria, uirtus et imperium, et gratiarum actio in omnia secula seculorum, Amen [k 1Kb] .



SERMO uIII. De ieiunio et eleemosyna.

 Gubernator prudens a littore cum nauim soluit, cum mare transiturus intrat fluctus, domus, patrie, coniugis, [l 1Kb] pignorum, curas deponit, et ita totus mente, corpore, sensu, nauticis laboribus occupatur, ut et fluctuum possit superare discrimina, et stationem [m 1Kb] lucrosi portus periculi uictor intrare. Sic nos fratres ingressi iter abstinentie, ieiunii pelagus, [n 1Kb] quadragesime uiam, nauim corporis nostri soluamus a littore mundano; secularis patrie renuntiemus curis; in crucis arbore tota mentis uela tendamus; uirtutum funibus, sapientie remis, gubernaculis discipline, nauigii nostri muniamus incessum. Et subducti terris speculemus celum: ut ducatu signorum celestium inter liquidos calles latentis uie inoffensum tramitem tenere possimus; ac si [o 1Kb] gubernante Christo, flante Spiritu sancto,  euictis uoluptatum spumis, superatis uitiorum fluctibus, decursis criminum procellis, transuectis scopulis peccatorum, atque omnium delictorum naufragiis euitatis, [p 8Kb] Pasche portum, lucrum uite, gaudia resurrectionis intremus. uerum quia per campos nudos, per falsos uortices, per incertas [q 1Kb] solitudines, acturi sumus uiam, nobis tota est esce et potus portanda substantia: imponamus abundantem misericordiam  nostre [a 56Kb] sitarchie profuturam. Fratres, esurit ieiunium, ieiunium sitit, quod non pietatis cibo pascitur, quod potu misericordie non rigatur. Alget ieiunium, ieiunium deficit, quod non eleemosyne uellus tegit, quod non miserationis operit uestimentum. Fratres, quod est terris uer, hoc misericordiam scimus esse ieiunio. Sicut uerni flatus tota facit germina florere camporum: ita misericordia tota ieiunii semina producit in florem, in celestem messem totam ieiunii facit fructificare uirtutem. [b 1Kb] Quod oleum lucerne est, hoc ieiunio pietas, sicut lucerne lumen olei pinguedo succendit, et moderato pastu facit illud ad totius noctis solatium perlucere: sic pietas facit splendere ieiunium, et ad totam radiare continentie claritatem. Quod diei sol est, hoc eleemosyna  noscitur esse ieiunio. Sicut iubar solis clariorem perficit diem, et totam nubium dispergit obscuritatem: sic eleemosyna ieiunii sanctificat sanctitatem, totamque [c 1Kb] cupiditatis noctem lumine pietatis excludit. Ac ne multis [d 1Kb] immorer, quod est anima corpori, ieiunio largitas hoc habetur. Sicut enim mortificatur corpus, e corpore anima cum recedit: ita mors est ieiunii, largitatis abscessus. Est quidem ieiunium uitiorum mors, uita uirtutum. Est ieiunium pax corpori, membrorum decus, ornamentum uite. Est ieiunium robur mentium, [e 1Kb] uigor animarum. Est ieiunium castitatis murus, pudicitie propugnaculum, ciuitas sanctitatis. Est ieiunium schola meritorum, magisterii magisterium, disciplinarum disciplina. Est ieiunium [f 1Kb] ecclesiastice uie uiaticum salutare. Est ieiunium inuictus [g 1Kb] Christiane militie  principatus. Sed in his uirtutibus ieiunium tunc uiget, tunc uincit, tunc triumphat, cum duce misericordia pugnat. Misericordia et pietas [h 1Kb] ieiunii sunt ale, per  quas tollitur, et portatur ad celum, sine quibus iacet, et uolutatur in terra. Ieiunium sine misericordia simulacrum famis est, imago nulla est sanctitatis; sine pietate ieiunium occasio est auaritie, non est propositum parcitatis: quia parcitas ista, quantum siccatur in corpore, tantum tumescit in sacculo. Ieiunium sine misericordia non est ueritas, sed figura: ubi autem misericordia, ibi et ueritas: probante propheta, cum dicit: Misericordia et ueritas obuiauerunt sibi.Ieiunium sine misericordia non est uirtus, sed hypocrisis, dicente Domino: uos autem cum ieiunatis, nolite fieri sicut hypocrite tristes; exterminant enim facies suas, ut uideantur ab hominibus ieiunantes. [i 1Kb] Qui non ieiunat pauperi, Deo fingit; qui ieiunans prandium suum non  erogat, sed [i 1Kb] reponit, cupiditati probatur ieiunare, non Christo. Ieiunantes ergo fratres prandium nostrum reponamus in manu pauperis, ut seruet nobis manus pauperis, quod uenter nobis fuerat perditurus. Manus pauperis Abrahe sinus est; ubi quidquid pauper acceperit, mox reponit. Thesaurus celi est manus pauperis, quod suscipit ne in terra pereat, reponit in celum. Thesaurizate, inquit, uobis thesauros in celo . Manus pauperis est [k 1Kb] gazophylacium Christi, quia quidquid pauper accipit, Christus acceptat. Da ergo, homo, pauperi terram, ut accipias celum. Da nummum, ut accipias regnum. Da micam, ut accipias totum. Da pauperi, ut des tibi: quia quidquid pauperi dederis, tu habebis; quod pauperi non dederis, habebit alter. Clamat Deus misericordiam uolo. Qui, quod uult Deus, Deo negat,  a Deo sibi quod desiderat, uult negari. Misericordiam uolo. [l 1Kb] Homo, petit Deus; sed tibi, non sibi. Misericordiam uolo. Humanam misericordiam petit,  ut largiatur diuinam. Est in celis misericordia, ad quam per terrenas misericordias peruenitur. Domine, inquit, in celo misericordia tua. Dicturus causam in iudicio Dei, patronam tibi misericordiam, per quam liberari possis, assume. Qui de patrocinio misericordie certus est, de uenia sit securus, de absolutione non dubitet. Misericordia non solum causam preuenit, anticipat cognitorem, sed etiam sententiam reuocat, absoluit addictos. Quod Niniuite probant , quos iam sententie subiectos, pene traditos, [a 1Kb] ad uictimam stantes, morti deditos, misericordia sic rapuit, sic tenuit, sic preuenit, ut maluerit Deus [b 1Kb] deduci sententiam, ne misericordie quid negaret. Stabat quidem et tunc pro causa ieiunium, aspergebat cineres, sternebat cilicium, dabat  gemitus, fundebat lacrymas: et quod non poterat excusare uerbis, luctibus temperabat, sed non ualuit mutare sententiam, nisi perorans misericordia subuenisset. Misericordia et peccatores liberat, et restituit sanctos: quia nisi affuisset misericordia, etiam Dauid cum adulterat, amiserat prophetiam ; et [c 1Kb] Petrus cum negat, apostolici ordinis perdiderat principatum ; et Paulus cum blasphemat, remanserat persecutor. Fatetur hoc Paulus cum dicit: Qui primus blasphemus fui, et persecutor, et iniuriosus: sed misericordiam consecutus sum. Fratres, per misericordias pauperum [d 1Kb] misericordiam comparemus, ut possimus esse [e 1Kb] a pena liberi, de salute securi. Beati, inquit, misericordes: quia ipsi misericordiam consequentur. Gratis misericordiam  sperat ibi, qui hic non fecerit misericordiam. Qui facit misericordiam, currit ad premium; qui non facit misericordiam, decurrit ad penam.



SERMO IX. De eisdem. In illud Matthei: Attendite, ne iustitiam uestram faciatis coram hominibus.

Agit nobiscum Deus, agit in hoc seculo, ne quid nobis [f 1Kb] pereat in futuro: sicut ex ipso lucet principio lectionis. Attendite, inquit, ne iustitiam uestram faciatis coram hominibus, ut uideamini ab eis: alioquin mercedem non habetis apud Patrem uestrum, qui in celis est. Et quomodo quod fit ab hominibus coram hominibus non fit? patentis iustitie latet  sensus, publici operis quod secretum? Qui potest celare radios solis iustitie poterit occultare fulgorem. Iustitia lux rerum [g 1Kb] consiliis non uelatur obscuris. Iustitia cum sibi facto claret, omnes illustrat exemplo. Et quid est quod eam Dominus coram hominibus fieri non uult, per quam statum capiunt res humane? Et ubi est illud: Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est ? Quomodo iustitiam uult celare, cuius opera uult sic [h 1Kb] elucere? Fratres, hic preceptio celestis uult iactantiam tollere, auferre pompam, uanitatem demere, submouere inanem gloriam: sic iustitiam uult celare. Iustitia, que per se sibi [i 1Kb] abundat ad gloriam, spectaculum populi, uulgi laudes, fauores  hominum, mundi gloriam non requirit: a Deo genita, celum spectat; in oculis agit diuinis; supernis uirtutibus mixta semper a Deo solo, ut glorificetur, exspectat. Sed hec est iustitia, que ex Deo est; illa uero iustitia que est hypocrisis, iustitia non est: mentitur oculis, fallit aspectum, uidentibus illudit, decipit audientes, seducit turbas, trahit populos, famam uendit, emit clamorem, fit seculo, Deo non fit, mercedem rapit presentem, premium non querit in futuro, cecat oculos, ceca ipsa non uidens uult uideri: propter quam cecitatem Christus presenti sic inchoat in precepto. Attendite. Hoc est, ne gestiatis attendi. Ne iustitiam uestram faciatis coram hominibus. Quare? Ne uideamini ab eis. Et si uisi fueritis, quid? Mercedem non habetis apud patrem uestrum, qui in celis est. Fratres,  hic Dominus non iudicat, sed exponit, pandit cogitationum dolos, secreta mentium nudat, iniuste iustitiam tractantibus, modum iuste retributionis indicit. Iustitia, que se humanis oculis locat, diuini patris non potest exspectare mercedem: uoluit uideri, et uisa est; uoluit hominibus placere, et placuit; habet mercedem quam uoluit; premium quod habere noluit, non habebit. Qua uero de causa sint hec premissa, ex sequentibus audiamus. Cum facis eleemosynam, noli tuba canere ante te, sicut hypocrite faciunt. Bene tuba, quia talis eleemosyna hostilis est, non ciuilis, non misericordie dedita, sed clamori: seditionis uernula, non alumna pietatis; [i 1Kb] ostentationis nundinatio,  non commercium caritatis. Eleemosynam quisquis ostendat, insultat. Tu, inquit, cum facis eleemosynam, noli tuba canere ante te, sicut hypocrite faciunt in Synagogis, et in uicis, ut glorificentur ab hominibus. Amen dico uobis receperunt mercedem suam. Audistis quemadmodum notat eleemosynam in conuentu, in plateis, in triuiis, non impensam ad leuamen pauperum, sed hominum propositam ad fauorem, ut probentur misericordiam uendere, non donare. Fugienda est hypocrisis, fugienda, fratres, que captiua glorie, uerecundiam pauperum [a 1Kb] non releuat, [b 1Kb] sed fatigat; que de gemitu inopis pompam sue gloriationis inquirit, que suam laudem dilatat pauperis ex dolore; que de miseria petentis famam sue ostentationis expandit. Sed dicit aliquis: Ergo in conuentu, in plateis,  in triuiis neganda est misericordia? non prebendus est uictus? Plane, et in omni loco, et in omni tempore facienda est misericordia, prebendus est uictus, nuditas est tegenda; sed sic quomodo docuit misericordie auctor, ut misericordia non terre sit nota, sed celo; non hominibus insinuata, sed Deo. In plateis, in triuiis suum pietas habet secretum: e contra platea est, triuium est, cum in secreto facit hypocrita nil secretum. Fratres, Deus monendo sic uota culpat, non loca; sensum, non opera; studium, non datorem: arguit largientem ad suam famam, non ad pauperis famem; iudicat non ubi facias, quando facias, sed qualiter facias: quia Deus de cordibus, non de manibus facta metitur; [c 1Kb] et de sensu, non de locis operum colligit qualitatem. Misericordiam coram  se solum uult fieri, qui solus est misericordie et remunerator et testis; et qui dicit: Esuriui, et dedistis mihi manducare. uult in paupere sibi dari: et qui uult sibi dari, uult quod datum est se debere; et qui uult se debere quod datum est, uult largientibus nil perire. Deus parua poscit, maxima redditurus. Unde homo [d 1Kb] si in paupere Deo feneras, testes homines non requiras: fides arbitros non requirit. De accipientis fide disputat, qui sine mediatoribus nil dat; qui credita diffamat, urit uerecundia  debitorem. Ergo, homo, daturus Deo, da secreto; ut quod dederis, non sit oneris, sed honoris. Ob hoc ad te uenit tuus ditator in paupere, ut eum non dubites accepta reddere, qui tibi gratis dedit habere quod dares. Quam uero in paupere sit uerecunda paupertas, qui largitatis tue querat secretum, aperit ipse, cum dicit: Te autem faciente eleemosynam, nesciat sinistra tua quid faciat dextera tua. Putas quam uult nescire alterum, qui teipsum qui facis uult aliqua tui parte nescire? Nesciat sinistra tua quid faciat dextera tua. Sicut [e 1Kb] sunt nobis in dextera parte uirtutes, ita nobis [f 1Kb] pars uitiorum in sinistra. Ergo ut opus est dextere quod facit tacitus dator; quod facit dator garrulus, hypocrisis est sinistre. Hypocrisis, dolus, simulatio, fraus, mendacium, elatio, tumor, iactantia,  insistunt nobis, et imminent a sinistris. Quoties ergo nobis cum bonitate, pietate, cum misericordia causa est, nesciat hoc sinistra. Sinistra est que nobis animarum prelia semper indicit, et ne uirtutes in effectum ueniant elaborat. Ne sit pietas, impietas agit; ne eleemosyna [g 1Kb] uincat, cupiditas pugnat: furit auaritia, ne misericordia conualescat; ne innocentia, puritas, simplicitas, sanctitas regnet, hypocrisis sola confligit, quam Christus a nobis tali predicatione secludit: Te autem faciente eleemosynam, nesciat sinistra tua quid faciat dextera tua. Fratres, in hoc seculo fugiamus que a sinistris sunt, si in futurum a dextris desideramus astare, et audire: uenite, benedicti Patris mei, percipite regnum, quod uobis paratum est ab origine mundi. Homo, da in terra  pauperi, que tibi manere uis in celo. Homo, [h 1Kb] commilita hic pauperi, si uis ibi regnare cum ipso Domino nostro Iesu Christo, qui est benedictus in secula seculorum. Amen.



SERMO X. De infidelibus ad baptismum ducendis. In psalmum XXuIII.

Omnes qui arduas operum subleuant, et solantur angustias, probant ad solatium laboris datam nobis [i 1Kb] naturaliter cantilenam. Hinc [i 1Kb] naute cantu superant  marina discrimina; hinc immensa pondera adducunt leuamine canticorum; hinc uiantes colles arduos facit transcendere uox sonora, hinc [a 1Kb] preliatores ipsos precedens cantus subire concitat amara bellorum. Ac ne multis, omne quod duri est operis, quod laboris, dulcis uincit et efficit cantilena. Sic nos, fratres, Quadragesime ieiunio cantica diuina iungamus, ut abstinentie pondus celestis temperet, et subleuet symphonia prouocante nos ad hec [b 1Kb] Dauide beato, qui [c 1Kb] dum fistula pecus charum mulcet, et oblectat in pascuis, cantu dura didicit superare bellorum, cantu ualuit uocare gentes, reducere Iudeos [d 1Kb] fugare demonem, Dei filios ad superni patris obsequium conuocare, sicut bene inuitans [e 2Kb] eius cecinit melodia. Afferte Domino, inquit, filii Dei. Putasne celestes taliter appellat iste [f 1Kb] uirtutes? aut homines Dei aptat in filios? et terrenam carnem celestem subleuat ad naturam? Afferte Domino, filii Dei. Homines, fratres, homines nuncupat hic propheta, quos Dei filios alibi sic decantat: Ego dixi dii estis, et filii excelsi omnes. Audiuimus fratres quo nos tulit diuina dignatio, quo paternitas extulit nos superna: credamus nos Dei filios, respondeamus generi; uiuamus celo; patrem similitudine referamus, ne perdamus uitiis quod sumus per gratiam consecuti. Afferte Domino, filii Dei. uidetis, quia celestis Pater sentit amorem donis, datis [g 1Kb] affectum, probat muneribus caritatem. Et reuera, fratres, filium se nescit, uisceribus caret,  naturam negat, ingratus est patri, qui auctorem uite sue non obsequiis placat, non deuincit cultu, muneribus non honorat. Afferte Domino, filii Dei. uideamus quid sit illud, quod nos tanto patri hic Propheta commonet, et hortatur afferre. Afferte Domino, filii Dei, afferte Domino filios arietum. Hoc est totum quod expetit, quod requirit, ouium fetus, uile terreni pecoris germen, stratos per uiam partus, [h 1Kb] semina effusa per campos, diuino Patri, ut diuina soboles offerat, admonetur. Aut forte Iudaicas uictimas, sacrificia cruenta, balantes sub cultris hostias, Creator omnium nunc requirit Deus? Et ubi est illud quod dicit? Non accipiam de domo tua uitulos, neque de gregibus tuis hircos, quoniam mee sunt omnes fere siluarum, iumenta in montibus, et boues. Cognoui omnia  uolatilia celi, et species agri mecum est. Si esuriero, non dicam tibi: meus est enim orbis terre, et plenitudo eius. Et si ista repulit, quos arietum filios sibi deposcit afferri? Ad Abraham loquitur: Accipe filium tuum dilectum, et offeres mihi in holocaustum. [i 1Kb] Aries Abraham maturus ad innocentiam, [i 1Kb] grandeuus ad fidem perfectus ad hostiam, paratus ad holocaustum, afferebat filium suum, filium arietis: immo se immolabat in filio, sanctificabat mentem suam, letificabat fidem suam, ut esset idem uictima et pontifex, sacerdos et sacrificium. Patris erat passio ibi tota, ubi filius immolabatur; [k 1Kb] ignarus filius sistebatur, nescius filius [l 1Kb] aptabatur uinculis, ut tolleret de passione martyrium,  premium de pena patris, de conflictu patris [a 1Kb] raperet coronam. Denique patris suspensa est dextera, patris gladius est remotus, quia non querebatur mors filii, sed patris caritas probabatur: nec expetebatur sanguis filii, ubi tota uictima in patris dilectione constabat, scriptura dicente: Nunc scio quia diligis Deum, quia non pepercisti unigenito filio tuo propter me.Abraham diximus arietem, ut Isaac arietis filium probaremus: ac si luceret quos arietum filios propheta uult domino nos offerre. Afferte Domino filios arietum. [b 1Kb] Filios patrum, patriarcharum, prophetarum, apostolorum, martyrum, confessorum, Christianus modo ut afferat admonetur: quando grex dominicus fidei laxatur in pastum, quando agnos suos celestis pastor ad ouile dominicum uult  deferri, ne dispersi per inculta gentium, luporum deuorentur incursibus. Sed quid admoneat uox diuina, planius iam loquamur. Afferte Domino filios arietum. [c 3Kb] Afferte domino baptizandos, afferte quos fides concipiat, non caro; afferte quos Dei gratia generet, non mundana natura; afferte quos agnos prestet innocentia, non habeat pecoris hebetudo: afferte, afferte, quos sponte uenire aut necessitas uetat, [d 1Kb] aut etas impedit, aut ignorantia retardat, aut tenent uitia, aut delicta remorantur, aut exspectatio decipit, aut fallit confusione paupertas, adducite uolentes, [e 1Kb] attrahite nolentes, facite uobis de aliena necessitate mercedem: seruum catechumenum si habet dominus, adducat, ut habeat iam fidelem; filium  pater offerat, non retardet, ut cui presentem uitam prestitit, conferat et futuram. uir coniugem deducat ad fidem, ne quod unum est in carne spiritu sit diuisum. Amicus amicum attrahat ad salutem, ut de gratia diuina humanam comprobet caritatem. Peregrinum ciuis, possessor hospitem Dei ducat ad mensam, ut sine suo sumptu de diuinis copiis sit humanus. Attrahite nolentes; nemo dicat, Non uult, quia et Abraham, ut offerret filium, colligauit ; et Loth angeli, ut subtraherent flammis, extractum manibus sustulerunt , et Petrum Dominus ut iret ad martyrium quo nolebat, auxilii sui uirtute precinxit, dicens Precinget te alius, et deducet, quo non uis. Et pater celestis non solum uolentes suscipit, sed attrahit  et nolentes, dicente filio: Nemo potest uenire ad me, nisi Pater qui misit me, [f 8Kb] attraxerit illum. Quomodo se Christianum credit, qui non Christo annosa et uetera ducit? Aut quomodo domum suam iudicat ouile Dei, ubi non pascuale germen Dei pecus dat balatum? Obsecro et obtestor, fratres karissimi, per Dominum nostrum, ut in hoc uigiletis omnes, quatenus his diebus nullus a Dei gratia, nullus [g 1Kb] a regeneratione diuina relinquatur extorris, quatenus quod aliis Deus est per suam gratiam collaturus, uestrum crescat, et redundet in gaudium. Homines sumus sub incerto uiuentes: et nescimus quid pariat superuentura dies . Agamus ergo, dilectissimi, ne serui, ne filii, ne coniuges,  ne parentes preuenti morte, et presenti uita careant, et non perueniant ad futuram.



SERMO XI. De ieiunio et tentationibus Christi.

Quod curiositas humana, quod ueterum labor, quod sapientia mundana querens, et diu querens, non potuit inuenire, hoc scire et nescire facile prestitit lex diuina. Unde malum, culpa unde, uitiorum uis unde, unde criminum furor, unde corporum bella, unde conflictus anime, unde uite tempestas tanta, unde mortis naufragium tam crudele nesciret homo, nisi Dei lex [a 1Kb] diabolum prodidisset? Diabolus mali auctor, nequitie origo, [b 1Kb] rerum hostis, secundi hominis  semper inimicus, ille laqueos tendit, lapsus parat, foueas fodit, aptat ruinas, stimulat corpora, pungit animas, cogitationes suggerit, immittit iras, dat uirtutes odio, uitia [c 1Kb] dat amori, errores serit, discordias nutrit, pacem turbat, affectus dissipat, conscindit unitatem, sapit malum satis, bonum nil, uiolat diuina, humana tentat. Hinc usque ad Christum tetendisse tentator temerarius sic refertur: Et cum ieiunasset quadraginta diebus, et quadraginta noctibus, postea esuriit; et accedens tentator dixit ei: Si filius Dei es, dic ut lapides isti panes fiant . Audientes ista in Deum non uadant, [d 1Kb] non criminentur naturam, non contumelientur auctori, non accusent carnem, de anima non querantur, non impetant tempora, [e 1Kb] astris non imputent, infamare  desinant innocentiam creature, [f 1Kb] malum sentiant accidens, non creatum, et creatorem boni Deum, diabolum inuentorem mali: ac sic ascribant diabolo mala, bona Deo; declinent mala, faciant bona, habituri in bonis adiutorem Deum, qui dat posse quod iubet, et que precipit, facit ipse: quia sicut diabolus [g 1Kb] impellit ad mala, sic Deus deducit ad bona. Nemo ergo quasi concreatis sibi uitiis obsequatur, et quod est criminis esse putet nature, sed sumat cum Christo arma ieiunii, criminum propellat impetus, prosternat castra uitiorum, et [h 1Kb] de ipso auctore mali sumat Christo dimicante uictoriam, diabolo uicto uitia nil ualebunt: quia exstincto tyranno solute acies sunt tyranni. Audi Apostolum dicentem. Non est nobis colluctatio aduersus carnem et sanguinem: sed aduersus spiritualia  [i 1Kb] nequitie in celestibus. Tunc, inquit, iehsu ductus est in desertum a spiritu. [i 7Kb] Non a diabolo, ut esset diuinus cursus, non humanus incursus, ut esset spiritus prescientie, inscitia non esset humana; et esset potestas Dei, potestas non esset inimici. Diabolus semper primordia boni pulsat, tentat rudimenta uirtutum, sancta in ipso ortu [k 1Kb] festinat exstinguere, sciens quod ea subuertere fundata non possit. Hoc non ignorans Christus [l 1Kb] diabolo se querenti, patienter indulsit, ut inimicus laqueo suo ipse teneretur, et caperetur inde, [m 1Kb] unde capere se putabat; sicque a Christo uictus, cederet Christianis. Et cum ieiunasset, inquit, quadraginta diebus et quadraginta noctibus. uidetis, fratres, quia quod Quadragesimam ieiunamus, non est [n 1Kb] humana inuentio, auctoritas est diuina, et  est mysticum, non presumptum; nec est de terreno usu, sed de celestibus est secretis. Quadragesima quatuor decades [a 1Kb] quadratam fidei continet disciplinam, quia semper est quadrata perfectio. Quaternarius numerus et denarius que in celo, et in terra [b 1Kb] teneant sacramenta, quia aperire modo non uacat, explicemus Domini cepta ieiunia. Et cum ieiunasset quadraginta diebus et quadraginta noctibus. Homo, [c 1Kb] Deus in te ieiunat, in te esurit; immo ieiunat tibi, tibi esurit, qui sibi sicut nescit manducare, sic non potest esurire. Ergo cum propter te ieiunat Christus, te esurit. Et cum ieiunasset quadraginta diebus et quadraginta noctibus, postea esuriit. Hoc non est infirmitatis signum, sed est insigne uirtutis; quia cum dicit, postea esuriit, quadraginta diebus et [d 1Kb] quadraginta noctibus probat in illo esuriem non fuisse. Esuriem  sentire, et uincere, est laboris humani: [e 1Kb] diuine uirtutis est esuriem non habere. Ergo Christus non ieiunio lassescit, non esurit fame, sed [f 1Kb] esuriuit Christus, ut tentandi materiam diabolus inueniret, quia [g 1Kb] ad ieiunum non audebat accedere, quia sic ieiunantem, [h 1Kb] Deum non hominem sentiebat. Tunc sensit hominem, tunc mortalem credidit, tunc eum putauit posse tentari, quando eum esurire callidus explorator inspexit. Et accedens tentator dixit. Accessit tentantis dolo, non obsequentis affectu. Accessit peius impudens quam recessit, sed esurienti quid obtulerit, audiamus. Dic ut lapides isti panes fiant. Lapides esurienti offert: humanitas talis est semper inimici; sic pascit mortis auctor; sic [i 1Kb] inuidus uite, Dic ut lapides  isti panes fiant. Diabole, fallit te prouisio tua. Potest famem uertere in saturitatem, qui potest in panem lapides immutare. Quid illi consilium tuum, cui sua sufficit uirtus? Dic ut lapides isti panes fiant. Diabole, [i 1Kb] et prodidisti te, et tuum Dominum non pauisti. Dic ut lapides isti panes fiant. Miser! malus uis esse, sed non potes; cupis tentare, sed nescis; esurienti tenera offerre, non dura debuisti; famem non asperis palpare, sed blandis; inediam non horridis urgere debueras, sed gulosis. Istis non modo Dei Filium, sed hominis filium tu laqueare non posses. Ad presentiam Christi deperire tibi artes tuas, tentator, intellige. Dic ut lapides isti panes fiant. Potest de lapidibus panes facere, qui aquas conuertit in uinum. Sed signa fidei sunt prestanda, non dolis; credenti danda sunt, non sunt danda tentanti; et facienda sunt ad petentis  salutem, non ad facientis iniuriam. Diabole, tibi ut quid signa, cui [k 1Kb] nil subuenit ad salutem, cui totum restat ad penam, cui et signa proficiunt ad ruinam? Sed accipe responsum, ut te intelligas, et subiiciaris auctori. Non in solo pane uiuit homo, sed in omni uerbo quod procedit de ore Dei. Audi Patris uerbum uerba salutis nostre esurire, non panem, et agere ut homo semper uiuat [l 1Kb] celesti uerbo, terreno pane non semper: ac sic Deo uiuat, ut sui nescius sit laboris; quia uere illa uita est, que sudorem nescit, dolores non habet, non habet finem.



SERMO XII. De eisdem.

Quoniam [m 1Kb] ieiunii uernum, et tempus bellorum  spiritualium cernimus aduenisse, sicut Christi milites, deposito corporis animeque torpore, uirtutum procedamus ad campum, ut membra que sunt nobis hiemali otio mollita, exercitio celestium roborentur armorum. Dedimus corpori annum, demus anime dies; impendimus nobis tempora, tempus deputemus auctori; uiuamus Deo paululum, qui seculo uiximus totum; seponamus domesticas curas, Ecclesie maneamus in castris; uigilemus in acie Christi; somnum cubilium non queramus, iungamur fortibus; ab amplexibus separemur mollibus; amor nos teneat triumphorum, paruulorum non auocent blandimenta; auribus nostris insonet uox diuina; familiaris strepitus nostrum non confundat auditum; [a 1Kb] cibus parcus de celesti sumatur annona; terreni luxus copie non  querentur; in poculis sobrietatis mansura seruetur; uires ebrietas [b 1Kb] non eneruet. [c 8Kb] De stipendiis quidquid exuberat, [d 1Kb] commilito pauper assumat; [e 1Kb] pestilens effusio nil perdat; in conflictu habebis in auxilium, [f 1Kb] esurientem socium quem cibabis. Sic muniti, fratres, [g 1Kb] instructi sic, indicemus bella peccatis; statuamus criminibus pugnam, conflictum uitiis nuntiemus, securi de uictoria: qui nec arma celestia hostes poterunt superare terreni, nec diuino regi aduersa poterunt contraire mundana: nec [h 1Kb] in procinctu fidei constitutos, preuenire poterit inimica subuersio; neque cautos, uigilantes, sobrios, diabolus perturbare suis superuentionibus preualebit; certe neque nos taliter armatos publico conflictu prouocare audebit: dolis appetere non presumet. Animus in celesti speculo  perseueret; diaboli fraudulentas et occultas deprimat  et declinet insidias. Est quidem diabolus per se nequam, fit tamen nequior prouocatus. Audi Apostolum dicentem: Diabolus sicut leo rugiens circuit, querens quem deuoret . Ieiunantibus nobis, diabolus esurit, qui nostris semper saturatur ex culpis. Ille cibum nostrum deducit in crapulam: potum nostrum in ebrietatem diffundit, ut mentem faciat amentem, carnem luteam reddat, corpus animi domicilium, anime uas, murum spiritus, uirtutum scholam, Dei templum, in scenam criminum, in uitiorum pompam, uoluptatem redigat in theatrum. Capit ille satietatem, uoluptatem percipit, expletur epulis, quando nos luxus soluit, libido stimulat, pompa rapit, impellit ambitio, urget ira, furor implet, succendit inuidia, cupiditas inflammat, cure sollicitant,  lites uexant, lucra capiunt, usure uinciunt, chirographa ligant, premunt sacculi, elidit aurum. Quando moriuntur uirtutes, uiuunt uitia, uoluptas effluit, honestas perit, misericordia deficit, abundat auaritia, regnat confusio, succumbit ordo, prosternitur disciplina. Ista militant aduersum militem Christi; iste sunt satane cohortes, iste diaboli legiones, ista sunt que mundum [i 1Kb] sepulcris obsederunt, debellauerunt populos, uastarunt gentes, orbem totum duxere captiuum. Ista sunt quibus nullus per se potuit [i 1Kb] obuiare mortalis: et ideo ad uincenda ista Deus uenit ipse, celi rex ipse descendit, ipse uictor singularis aduenit, ieiunium quadragesime statuens in procinctu, ut quaterna decade ieiunii [k 1Kb] quadraturam  mundi totam muro inexpugnabili communiret. Ieiunium,  fratres, scimus esse Dei arcem, [a 1Kb] Christi castra, murum spiritus, uexillum fidei, castitatis signum, sanctitatis tropeum. Hoc [b 1Kb] Adam seruasset in paradiso, quem inde [c 1Kb] detraxit gula . Hoc in arca [d 1Kb] custodiuit Ne , mundum ebrietas cum demersit. Per hoc Loth Sodomiticum restinxit incendium, qui per ebrietatem incesti est adustus incendio . Hoc Moysem diuini feruoris fecit lumine [e 1Kb] perlucere, quando comessatio et ebrietas Isreliticum populum simulacrorum tenebrauit erroribus . Hoc [f 2Kb] Eliam peruexit ad celum, quando Achab impium ebrietas ad inferna deiecit . [g 13Kb] Hoc Ioannem in natis mulierum fecit esse maiorem, quando temulentia Herodem principem imperio mulierum reddidit homicidam .  Quadragesime ieiunium, fratres, [h 1Kb] uetustas diaboli prodidit et patefecit insidias. Diabolus namque qui manducantem contempserat Christum, bibentem uelut hominem computarat, ubi ieiunantem uidit, suspicatur Deum, Dei Filium confitetur. Si Filius Dei es, inquit, dic ut lapides isti panes fiant . Sic dicendo, diabolus hominem uult monstrare, non Deum: non cibum parare uult, sed uult amputare ieiunium. Si filius Dei es, dic ut lapides isti panes fiant. Post ieiunium, panem non diuina uirtus, sed infirmitas humana disquirit, nec sic [i 1Kb] lassescit fame Deus, ut ad prouidendum sibi cibum, quod est sue potestatis, [i 1Kb] abdicat. Ex sequentibus itaque diabolus aperit quid conetur, Si Filius Dei es, [k 6Kb] mitte te deorsum. Satis hominem probare uult, cui non [l 1Kb] ascensum  prouidit, sed ruinam: humana conditio ad ascensum difficilis, facilis inuenitur ad lapsum. Si filius Dei es, mitte te deorsum. Erras, diabole: nec tentare nosti: cadere non potest Deus. Tunc ostendit ei omnia regna  mundi, et gloriam eorum, et dixit ei: Hec omnia tibi dabo, si procidens adoraueris me. O ausus diaboli! Deo dicit, adora me: sed sensit mox uirtutibus Deum, penis iudicem, supplicem premiis quem querebat: nam Christi nomine, nomine ieiunantis cepit ab obsessis corporibus effugari, et dare tremens illi gloriam, cui superbus callide irrogarat iniurias: ieiuniis uicit, ut nobis uincendi uires, uincendi formam taliter largiretur. » Hoc, ait, genus non eiicitur, nisi in ieiunio et oratione. « Ieiunemus ergo, fratres, si uolumus imitari Christum, si uolumus fraudulentas diaboli superare uersutias.



SERMO XIII. De eisdem.

Ecce tempus quo miles procedit ad campum, recurrit  ad Dei ieiunia Christianus. Ecce tempus quo carnis otia, quo mentis ignauia, quo uentris cura, et tota est familiaris obsequii deponenda torpedo. Ecce tempus quo in armorum celestium meditatione, anime et corporis exercende sunt uires. Ecce tempus quo residente Christo [m 1Kb] astantibus angelis nostra luctaminis exercenda est fortitudo. Nunc est tempus quo gula cum ieiunio, abstinentia cum crapula, cum luxuria castitas, cum perfidia fides, pietas cum impietate, patientia cum furore, cupiditas cum liberalitate, misericordia cum auaritia, humilitas cum superbia, sanctitas cum reatu, Christo remunerante confligit. Si quis ergo, spectante Deo, celesti resonante iam tuba, angelico insistente occursu, cubiculi irretitus illecebris, eneruatus mollitie palmarum, resolutus in  totum iugalibus blandimentis, ad [n 1Kb] exercitium uirtutis uenire neglexerit, perdit luctaminis premium, uirtutis gloriam, certaminis palmam, iustitie coronam, [o 1Kb] desertoris etiam crimine mulctabitur in futurum:  Hodie, fratres, Christus rex noster commilitones suos de euangelico allocutus est tribunali, indixit hostibus bella, promisit premia pugnaturis, retulit bellorum causas, inimicorum dolos prodidit et conatus; ubi, et quando, et quomodo confligendum sit nobis triumphali constitutione signauit. Et quamuis solus possit obtinere uictoriam, propter nos tamen, et nostram formidinem, adesse tota iussit [a 1Kb] presidia de supernis. Qui ergo ista noluit audire, qui statuta regis nostri talia, et tanta, scire contempsit, iudicate si non ipse se exuit nostre militie sacramentis, et celesti contubernio reddidit, et fecit extorrem. At uos, fratres, qui sequi uultis in hoc Quadragesime ieiunio ieiunii Dominici formam, pugnaturos uos, sicut prediximus, contra uitiorum turmas, contra acies criminum,  contra informes concupiscentiarum formas, contra demonum [b 2Kb] totas erias, totas diffusas, et innumeras legiones, triumphaturos uos ex ipsis que Dominicum ieiunium subsequuntur tentationibus approbate. Ubi enim Dominus Quadragesime ieiunium indefesso illo uirtutis sue aggressus est documento, mox diabolus occurrit pugnaturus dolis, quia ieiunanti uiribus obsistere non ualebat. Quantum enim crapulationi deditis [c 13Kb] dominatur et ebriis, orantes timet tantum, tantum refugit ille ieiunos, dicente Domino: Non eiicitur nisi in ieiunio et oratione . Sed qua fraude diabolus tentare ausus sit, audiamus:  Si Filius Dei es, dic ut lapides isti panes fiant. Audistis quid de ieiuniis ipse sentiat, et iudicet inimicus. Si Filius Dei es. uidetis quia iam non hominem, sed [d 1Kb] Dei Filium credit, quem liberum a uentris conspexerat seruitute. Sensit, sensit diabolus ieiunium cunctis uirtutibus anteferri. Ioannem uiderat urbium delicias, [e 1Kb] squalentis eremi habitatione mutasse, mollitiem carnis uestis asperitate calcasse, agresti cibo mundi totam frenasse luxuriam, et, quod solum deitatis insigne est, hominibus [f 2Kb] dimisisse peccata. Et tamen non ei dixit: Si Filius Dei es. At ubi Dominum uidit iugiter ieiunantem, proclamat: Si Filius Dei es . Errat diabolus, qui contra Dominum astutie sue nequitias et argumenta iaculatur. Si Filius  Dei es, dic ut lapides isti panes fiant. Quid est quod ieiunante Christo Deitatis signa tota in sola panis promissione perquirit? Et quem Dei Filium continua [g 1Kb] ieiunii significatione presentit, esse Dei Filium de prouisione panis, de cura uentris desiderat approbare? Si Filius Dei es, dic ut lapides isti panes fiant. Quare non dixit: Si Filius Dei es, dic ut homines, aut angeli, aut aliquid aliud fiant, sed dic ut lapides isti panes fiant? Signum panis petit, qui signum ieiunii pertimescit. Signum panis petit, ut ieiunii tremendum sibi refugiat signum. Panem malus ingerit [h 1Kb] consultor, ut uirtutem mutet, ut propositum  uiolet ieiunantis. Sed uideamus quid responderit de pane Panis qui de celo descendit: Non in solo pane uiuit homo, sed in omni uerbo quod procedit de ore Dei. Quam uere uiuit in uerbo Dei, Dei uerbum. Quam uere panis non indiget pane. Quam diuine lapides conuertit in homines, qui de lapidibus [a 2Kb] Abrahe filios ad indicium sue maiestatis exsuscitat. Et quia impudens inimicus nescit semel uinci, ad multiplicem uincentis triumphum, Statuit Dominum [b 60Kb] super pinnaculum templi, et ait: Si Filius Dei es, mitte te deorsum . O signum! Mitte te deorsum: conuenientius dixerit, Si Filius Dei es, [c 1Kb] ascende ad celum, cum sit hominis utique ad ima cadere, Dei sit ad superna conscendere. Si Filius Dei es, mitte te deorsum. Sic suis suadet, sic suis prouidet semper;  sic suos eleuat, ut de alto precipitet ualidius in ruinam. Si Filius Dei es, mitte te deorsum. [d 1Kb] Consiliis suis diabolus se prodit, Mitte de deorsum. Lapsus querit, precipitia imperat, et tali consilio, [e 2Kb] per Africam martyres facit, sine clamore, dicendo: Si uis martyr esse, mitte te deorsum, ut eos impellat de alto ad mortem, non de humili tollat, et eleuet ad coronam. Et sicut se diabolus consiliis suis prodit, ita responsione sua Dominus se reuelat, dum ait:  Non tentabis Dominum Deum tuum . Se utique Dominum, se utique Deum intelligi uoluit, hec dicendo, qui non de pinna templi tantum se dedit ad terram, sed e celis se ad inferos usque iactauit, ut non cadentium forma, sed esset resurrectio mortuorum. Aduertite, fratres, si possit seuius inimicus, quamuis sepe uictus, homini cedere, qui audit et sentit Dominum Deum, et tamen adhuc tentare non desinit. Posuit eum super montem excelsum et ostendit ei omnia regna mundi, et gloriam eorum, et ait illi, Hec omnia tibi dabo [f 1Kb] si procidens adoraueris me. Hec dicit, non qui possit dare, sed fallere; nec promissa conferre, sed ipsa auferre promissionibus, que habentur. Hec omnia tibi dabo. Offert que Dei sunt Deo, auctori que auctoris sunt  repromittit: suadet ut adoret ab omnibus adorandus, et, cecatus ausibus suis, ante iudicium iudici quemadmodum simplices deciperet confitetur. Cui Dominus non tam testimonio legis, quam diuinitatis sue respondet imperio: Dominum Deum tuum adorabis , tu Dominum Deum illum, cui genu flectunt omnia non solum celestia et terrestria, sed etiam inferna . Adorabis ergo tu in inferno stridens et eiulans eum quem ad te adorandum modo  temerarius desertor inuitas. Itaque diabolus toties, et taliter repercussus a Domino, circa nos seruos eius modo toto furore discurrit; et sicut Christus milites suos, ita ille suos alloquitur, et armat ministros. Dicit ergo diabolus: Tempus nos modo grauiter ieiunii obseruatione debellat: per gulam, [a 1Kb] per crapulam, per ebrietates, per luxuriam, homines attentare non possumus; armate lites, seminate discordias, excitate odia, concitate iras, inspirate mendacia, extorquete periuria, suggerite blasphemias, uaniloquia diffundite, infundite dolos, conflate auaritiam, lucra turpia prouidete, ut quod uenter modo ad luxuriam non dependit, uel sacculus claudat, et reponat ad penam. Cauete ante omnia ne misericordia, ne eleemosyna, ne humanitas preteritos  labores nostros deleat, presentes auferat, tollat futuros. Sed nos, fratres, et nostri regis agnoscentes monita, et que diabolus suis mandauerit audientes, ieiunia nostra sine lite, sine clamore, sine ira, sine dolo, sine simulatione, cum tota misericordia, caritate, pietate peragamus: ut Dominus Christus, qui, spretis pecorum cruentis uictimis, spiritus contriti et contribulati cordis sacrificium requisiuit, cum silentio pacis ieiunii nostri hostias placatus et propitiatus assumat.



SERMO XIu. De fructibus eleemosyne, in psalmum XL.

Preliorum peritis militaris tuba personat disciplinam, imperitis tantum terrificum dat clamorem; ut magistra bellorum dat suis uires, hostibus dat  pauorem. Qui sine tuba dimicat, miles non est: fertur furore, non prelio; uirtute non agit, sed periculo; querit perire, non uincere. Hoc diximus, ut Christi miles intelligat celestis quare prouisa sit cantilena. Constituti in campo seculi pugnam cum diabolo, cum uitiis sustinemus. Quoties ergo nobis intonat propheticus clangor, toties nos in pace cautos, et in acie fortes, et in prelio reddidit inuictos. Namque hodie [b 1Kb] beatus Psalmista ad intelligentiam nos supernam conuocat [c 1Kb] per clamorem: Beatus qui intelligit super egenum et pauperem . Et que est intelligentia, ubi est, [d 1Kb] professa paupertas? uis est intelligentie, si rimetur uiscera, si deprehendat occulta, si tecta nudet. uerum subiecta oculis,  exposita in publico, ingesta rebus, non est intelligere, sed uidere. Nuditate algidus, tabidus fame, siti aridus, lassitudine tremens, defectu luridus, quod egenus sit intelligere [e 1Kb] quis labor? Et si labor intelligentie nullus est, unde est intelligentie fructus? Oremus, fratres, ut ipse nobis intelligere intelligenda concedat, qui se intelligi in paupere [f 1Kb] sic demonstrat. Quod ipse qui celum tegit sit nudus in paupere, quod in esuriente esuriat saturitas rerum, quod sitiat in sitiente fons fontium, intelligere quomodo non magnum est? Quomodo non beatum intelligere, quod ei sit ampla paupertas, cui angustum est celum; qui ditat mundum, quod egeat in egente; quod frustum panis, aque calicem dator omnium querit; quod se Deus amore pauperis sic deponat,  ut non adsit pauperi, sed ipse sit pauper? Hoc cui uidere dederit Deus, ipse uidet. Sed quomodo aut in se transfuderit pauperem, aut se in pauperem fuderit, dicat ipse iam nobis: Esuriui, inquit, et dedistis mihi manducare. Non dixit esuriuit pauper, et dedistis illi manducare; sed esuriui ego, et dedistis manducare mihi . Sibi [g 1Kb] datum clamat quod pauper acceperit, se manducare dicit quod comederit pauper; quod bibit pauper; sibi testatur infusum. O quid agit amor pauperis! gloriatur in celo Deus unde pauper erubescit in terra, et hoc reputat in honorem sibi, quod pauperi computatur iniuria. Dixisse suffecerat; [h 1Kb] dedistis mihi manducare, dedistis mihi potum; sed premittit, Esuriui, sitiui, quia paruus fuisset amor pauperis quod pauperem  suscepisset, nisi et passiones pauperis suscepisset: et certe uerus amor non nisi passionibus probatur. uerus amor est fecisse suas [i 1Kb] angustiati angustias: nimis est quod sapit Deo pauperis cibus, qui totius creature bona non esurit, saginatum se in esca pauperis prophetizat in regno celi, coram omnibus angelis, in conuentu resurgentium. Quod Abel passus sit , quod seruauit mundum Ne , quod Abraham fidem suscepit , quod Moyses legem tulit , quod Petrus crucem resupinus ascendit, Deus tacet, et hoc clamat solum quod comedit pauper. In celo prima est [i 1Kb] esurientis annona, prima stipendia pauperis tractantur in celo, erogatio pauperis prima diuinis [k 9Kb] scribitur in diurnis.  Beatus cuius nomen toties Deo legitur, quoties ratio pauperis recitatur in celo. Sed istius beatitudinis audiamus et fructum, In die mala liberabit eum Dominus. Qui se nouit per mala seculi uitam ducere, eleemosyne semper secum auxilium ducat, ad presidium sibi turmas pauperum uocet, in pastu pauperum largus prorogator exuberet, pauperum [a 1Kb] frequentet donum, non trepidet erogando; deficere nescit cui porrigit manum parcus acceptor; exhauriri thesaurus is non potest, de quo sufficit nummus: In die mala liberabit eum Dominus. In die mala illi Deus liberator assistet, qui a malis pauperem liberauit. In angustiis illum Deus clamantem audiet, qui pauperem cum clamaret audiuit. Non uidebit diem malum, qui dies bonos habere pauperem fecit. uidebit diem  malum, qui [b 1Kb] diem iudicii sine aduocatione paupertatis intrauerit: Sine causa accusant peccata, quem pauper excusat. Excusari non potest, quem fames pauperis accusarit. Dominus, ait, conseruet eum et uiuificet eum. Non dixit, conseruat et uiuificat; sed dixit, conseruet et uiuificet. Dixit, non ut denuntiantis uox sit ista, sed rogantis. Qui audiuit rogante megenum, ecce audiuit orbe toto pro se Ecclesiam sic rogantem: Dominus conseruet eum et uiuificet eum. Conseruet, ne rapiatur ad penam; uiuificet, ut resurgat a mortuis et recipiat uitam. Et non tradet eum in manu [c 1Kb] inimici eius. Cuius inimici? nempe diaboli: ipse est inimicitiarum princeps; despicit inimicos, qui ipsum inimicitiarum calcarit auctorem. Dominus autem adiuuet eum super lectum doloris eius. Exsequitur propheta  omnes erumnas fragilitatis humane. Dominus autem adiuuet eum super lectum doloris eius. Quis est lectus doloris nostri, nisi [d 1Kb] corpus nostrum? in quo anima iacet, et iacet dolens, et dolet, que celum repetere cupiens premitur corporis terra. Uniuersum stratum eius uersasti in infirmitate eius. Iustum non uersat in stratum, nec iniustum; sed stratum Dominus [e 1Kb] uersat infirmo. Caro ergo est, que uersatur et uersat. Ipsa  est ergo que in aduersis uoluitur, in prosperis uersat. Dominus ergo uersat [f 1Kb] stratum nostrum, quando nobis aduersa uertit in prospera: et quia in lecto doloris, hoc est in lecto corporis animus uoluebatur egrotus, ipse qui uoluebatur, proclamat: Ego dixi, Domine, miserere mei, sana animam meam, quia peccaui tibi. Quia per consensum carnis sentit animi se contraxisse languorem, ut anima sanetur, implorat: et misericordiam petit fidens, quia in pauperem misericordiam fecit. Beatus qui fenerando pauperi, ipsum sibi iudicem [g 1Kb] prestitit debitorem.



SERMO Xu. De centurione.

Audituri estis hodie, fratres, quemadmodum cohortis Romane [h 1Kb] centurio dux factus est militie  Christiane; et merito, quia ante cepit docere quam credere. uenit, inquit, iehsu Capharnaum, et accessit ad eum centurio rogans et dicens: Domine, puer meus iacet in domo paralyticus, et male torquetur. Et ait illi iehsu: Ego ueniam et curabo eum. Et respondens centurio, ait: Domine, non sum dignus ut intres sub tectum meum, sed tantum dic uerbo, et sanabitur puer meus: nam et ego homo sum sub potestate constitutus, habens sub me milites, et dico huic, uade, et uadit; et alii, ueni, et uenit; et seruo meo, Fac hoc, et facit . uidetis centurionem, antequam discipulatus subiret officium, locum magisterii fuisse sortitum. Prebet enim petendi formam, dat normam credendi; fidei pandit causas; uirtutum commendat  exempla, qui nondum christiane schole ingressus est disciplinam. Accessit ad eum centurio rogans eum. Hoc est [i 1Kb] sapere, non rogare. Puer meus iacet in domo. Causas pueri quasi magister agit: uere centurio, qui stipendia terrena centenarium celi mutauit in fructum, et seruitutem [i 1Kb] militie secularis in diuinam sustulit dignitatem. Domine, puer meus iacet in domo. Qui uocat Dominum, fatetur suam fideliter seruitutem.  Et quomodo hic centurio, qui sic agnoscit Dominum, [a 5Kb] puerum suum ausus est profiteri; quasi nesciens [b 1Kb] serui peculium ad Dominum pertinere? Aut ignorat communia qui docet tam secreta, tam profunda? puer meus. Meum dico quia iacet: si tuus esset, Domine, non iaceret. Probat hoc propheta, cum dicit: Ecce nunc benedicite Dominum, omnes serui Domini, qui statis in domo Domini. Qui statis, non iacetis, ait; stant serui tui, hominum serui iacent. Puer meus qui iacet, ut tuus sit, surgat: meus, quia [c 1Kb] paralyticus: ut tuus sit, iam sanetur. Meus, quia male torquetur; ut tuus sit, iam non sit in pena. Domine, tuos seruos non decet malis subiacere, iniuria est tua tuorum pena seruorum; tuos seruos possidere non debet uis malorum; serui  tui etsi patiuntur mala, non patiuntur ad penam, sed subeunt ad coronas. Aduersa illis non sunt necessitatum cause, sed sunt causa uictorie. Serui hominum sunt, qui mala patiuntur inuiti, quia illis in desperatione sui domini nequeunt subuenire. Tu autem, Domine, cui uirtutes seruiunt, curationes parent, obtemperant sanitates, quomodo computabis seruum tuum, quem seruum tantorum conspicis esse morborum? Nota est circa malos bonitas tua, pietatem tuam etiam impii confitentur, clamant exteri misericordiam tuam. Hunc tuum dicerem, quem iacentem tua benignitas non requirit? Iacet in domo, et male torquetur. Hinc est quod offerre eum, et offerre tibi, [d 1Kb] pene non sinit magnitudo, ne [e 1Kb] familiaris infirmitas publice [f 1Kb] ostensa et dolori sit, et  pudori. Mouit centurio iudicem talia et tanta dum perorat; et sic mouit, ut ad seruum suum celi Dominum ipsum ire uelle perficeret. Ego, inquit Christus, ueniam et curabo illum. Fratres, non centurio  ad pietatem pietatis traxit auctorem; neque ad hoc ille ire compulit Christum, ad quod uenerat Christus: sed centurio magis sic sentire, [g 1Kb] sapere sic docetur, quare ad seruum in seruo uenerit Christus; quare ad hominem [h 1Kb] in homine uenerit Deus; utique ut leuaret iacentes, elisos erigeret, solueret compeditos, et eos quos iam nemo nec afferre, nec offerre poterat, ipse operis sui uector clementissimus baiularet. Sed iam quid responderit centurio audiamus: Domine, inquit, non sum dignus ut intres sub tectum meum. [i 1Kb] Dedit debitum de humilitate responsum; et ipsum esse Dominum singulari pauore signauit, deducere dum ueretur [i 1Kb] ad anime sue domum, ad secretum cordis sui, ad tectum sue conscientie, ad penetrale mentis, in quo familia cogitationum incondita et confusa uersatur;  nec patitur aulam pectoris humani sine uitiorum strepitu in sinceritatis silentio permanere. Magistro ergo timore respondit: Domine, non sum dignus ut intres sub tectum meum. Hinc est quod Petrus, ubi Christum rerum cognouit auctorem, exclamauit dicens: Exi a me, Domine, quia peccator sum. Sic eum Petrus exire a se rogat, quomodo centurio eum ad se supplicat non uenire; [k 1Kb] agit enim uterque ne indignitas hospitii in hospitis [l 1Kb] manet iniuriam. Non sum dignus ut intres sub tectum meum. Hoc benedictum esset antequam Deus hospitium nostre carnis intraret: at nunc quid sic centurio tectum suum Christum uetat intrare, quem totum uidet intra tectum sui corporis iam manere? Fratres, centurio iam uidebat in Christo corporis sui formam, sed passiones in  illo sui corporis non uidebat. Natus est in carne Christus, sed natus est de Spiritu sancto: accepit hospitium carnis, sed in aula uirginis, ut [m 24Kb] et ueritas esset corporis humani, et de pollutione humani corporis nil  haberet. Bene ergo centurio tectum suum indignum iudicat Christo, quia sub singulari tecto manebat nostri corporis Christus: [a 1Kb] iuxta illud prophete, uigilaui, et factus sum sicut passer solitarius in tecto. Sed dic tantum uerbo, et sanabitur puer meus. Centurio iste cum [b 12Kb] sine lege esset, nichil sine lege egit, dicit: Dic tantum uerbo. Quia dictum erat, Dixit, et facta sunt . Et si omnia perfecta sunt dictu, quomodo dictu solo unius infirmitas non curetur? Dic tantum uerbo, et sine uerbo quod dicitur? Sed iste postulat uerbum non de loquendi usu, sed de uirtute faciendi; uerbum de quo dictum est: Misit uerbum suum, et sanauit eos. Dic uerbo tantum. Quia iste credidit in uerbo omnes manere uirtutes. uerbum tuum, Domine, sanitas est; uerbum tuum uita est;  uerbum tuum ubi accesserit, inde confestim fugit dolor, infirmitas mox recedit; uerbum in quo Petrus cum laxaret retia, piscium multitudinem cepit, sine quo et ignorantie noctem pertulit, et nullum fructum peruigil piscator inuenit. Domine, inquit, laborantes per totam noctem nichil cepimus, sed in uerbo tuo laxabo retia. Et quasi non sufficeret quod de uerbo egerat, uerbo prestari posse quod postulat, rebus astruit, commendat exemplo. Nam et ego homo sum sub potestate positus, habens sub me milites, et dico huic, uade, et uadit;  et alii, ueni, et uenit; et seruo meo, Fac hoc, et facit. Nam et ego homo sum. Hoc est dicere, tu Deus. Sub potestate positus. Hoc est, tu ipsa potestatum potestas. Habens sub me milites. Hoc est, tu uirtutes. Et dico huic, uade, et uadit. Hoc est: Dic infirmitati, uade, et uadit. Alii, ueni, et uenit. Hoc est, Dic sanitati, ueni, et uenit. Et seruo meo, Fac hoc, et facit. Ille puer meus erit et tuus seruus, cum receperit sanitatem. Audiat; quid audiat? Sanus factus es, iam noli peccare ; faciat iustitiam, ut liberetur a paralysi omnium peccatorum, et possit psallere cum propheta: Conuertere, anima mea, in requiem tuam, quia Dominus benefecit tibi; quia eripuit animam meam de morte, oculos meos a lacrymis, pedes meos a lapsu. Placebo Domino in regione uiuorum. Fratres, imitetur centurionem,  qui [c 1Kb] ad centesimum fructum desiderat peruenire. Ne ergo leuiter centurionis huius prudentiam transeamus, hodie de ipso dicta sufficiant: quia mysterium permagnum est, quo [d 1Kb] Gentilis geritur in figuram.



[e 1Kb] SERMO XuI. De duobus demoniacis.

Christus [f 2Kb] quod transferat maria, quod loca circuit, non est res humani desiderii, sed causa est salutis humane. Ambulat Christus, non ut uideret loca, sed ut  homines, qui uariis casibus perierant, inueniret. Qui loca fecerat, quid noui uideret in locis? Aut illi quid aberat, qui ubique erat? Ut homo uidebatur in locis, sed ubique uidebat ut Deus; uidebat utique, et desperatos uidebat, quibus ibat diuina remedia largiturus; ibat ad eorum curam, quibus humana iam defecerat cura, sicut hodierna probatum est lectione. Cum uenisset, inquit, iehsu trans fretum in regionem Gerasenorum, occurrerunt ei duo, habentes demonia, de monumentis exeuntes seui nimis, ita ut nemo posset transire per uiam illam. [a 1Kb] Lubet scisse et uidisse Dominum quid mali, quid periculi illis haberetur in locis; et ideo illuc [b 1Kb] isse ut sic desperatis, afflictis, sic miseris subueniret. Occurrerunt ei duo demonia habentes, de monumentis exeuntes. [c 1Kb] In monumentis  sedem fecerant [d 2Kb] mortis auctores. Attendite que seuitia, quis furor, que rabies demonum erga humanum genus: quamuis breue tempus hominum ferre non possunt, contenti non sunt mori homines, sed uiuos homines gestiunt sepelire; se sepulcris mandant, ut homines [e 1Kb] reducant in sepulcra: pascuntur cadaueribus, putredine saginantur, deliciantur fetore, quibus tota uoluptas est homines interire. Sed sentiamus quid machinentur fraudibus, quid moliantur malis, quorum crudelitas modum non habet in aperto. Quid faciunt isti quando diuitias ostentant, [f 1Kb] nisi ut auaritiam serant? Ut inserant superbiam, pompam proponunt. Singularitatem uenditant, ut [g 1Kb] quod est communionis, excludant. Ut iram nutriant, causas colorant. Ut pietatem uiolent, affectibus dant querelas.  [h 1Kb] Philosophiam fingunt, ut faciant nichil scire homines plus querendo. Deos multos figurant, ut Deus, qui unus et uerus est, nesciatur. Occurrerunt ei duo, demonia habentes. Quando ad duos homines demonia multa, ad unum [i 1Kb] legionem totam significat conuenisse: hoc ideo facit, ut doceat cauendos esse demones, non timendos; simulque monstrat, quam sit potentia Christi singularis, quod nomine solo Christi fugatur omnis demonum multitudo. Occurrerunt ei duo, demonia habentes. Exhibiti non uolentes uenerunt; [i 1Kb] imperantis iussu, non suo ausu; attracti sunt inuiti, non sua sponte currentes. Denique ad presentiam Christi homines exeunt de monumentis, et uersa uice [k 1Kb] captiuos ferunt, a quibus fuerant captiuati; sistunt penis, quorum cruciatibus torquebantur:  aptant ad sententiam, a quibus addicti fuerant iam sepulcris. Occurrerunt ei duo demonia habentes seui nimis, ita ut nemo posset transire per uiam illam. uidetis quia demones uenientibus ad Christum precluserant uiam, transitum denegarant. Etenim demonum ista cura, ne ad Deum homines possint reditum inuenire. Non enim aliter possunt homines possidere, nisi eos ab auctoris sui societate subducant. Ita ut nemo posset transire per uiam illam. Hinc est quod [l 1Kb] Christus factus est uia. Ita ut nemo posset transire per uiam illam. Illam, non istam. Ego sum, inquit, uia . Ut ad uiam per uiam, ad Deum per Deum uenientibus obsistere uis demonum non ualeret: ad Deum nisi per Deum potest perueniri. Sed iam quid demones clamauerint, audiamus. Quid nobis  et tibi, fili Dei? Hoc est dicere: uite auctor [a 36Kb] quid tibi cum mortuis? Habitator celi, quid tibi cum sepulcris? Odor paradisi, quid tibi cum fetore? Quos de celo deiecisti, quos de paradiso exclusisti, quibus nunc tollis urbes, regiones habitabiles negas, permitte inhabitare nos uel sepulcra: et si nos persecutione tanta digni sumus, tu tanta non es [b 1Kb] dignus iniuria. Quid nobis et tibi? Quid? quod iudici et reo, quod uindici et penali, quod regi et desertori. Quid nobis et tibi, fili Dei? [c 1Kb] Hoc dicunt possessori fures, hoc domino predones, tenent spolia, predam gestant, et quid sibi cum eo sit qui sua reposcit interrogant. Quid nobis et tibi, fili Dei? Quid? Ut reddatis homines, mundum restituatis auctori; et ueniente Creatore, sciatis uobis in creaturis amplius nil licere. Quid nobis  et tibi, fili Dei? uenisti ante tempus torquere nos? Quid nobis et tibi? Et uobis cum hominibus quid? Quid nobis et tibi, fili Dei? Agnoscunt, [d 1Kb] agnoscunt Deum, iudicem confitentur, clamant iudicium se debere, et de tempore prescribunt. Quid nobis et tibi, fili Dei? uenisti ante tempus torquere nos? Auctori temporum tempus opponunt. uenisti ante tempus torquere nos? De tempore sic queruntur, quasi ipsum cum tempore fecerint, ut uiuos condiderint in sepulcris. uenisti ante tempus torquere nos? Tempus abscindit, preuenit mortem, sepelit uiuos crudelitas immatura:  et de tempore queritur, [e 1Kb] quasi ante tempus habere debuerit iniuste quod desiderat, et non ut exorta est eius malitia, mox puniri: [f 1Kb] de tempore causatur nequitia seculi indurata. Malis patientia breuis est, bonis tarda ultio; quod lesis longum est, angustum est ad ledentes. Erat, inquit, non longe ab eis grex porcorum multorum pascens. Demones autem rogabant eum dicentes: Si eiicis nos, mitte nos in gregem porcorum. Digna petit indigna seruitus. Mitte nos in gregem porcorum. De monumentis mitti se precatur in porcos nequitia, quia fetores amittere nescit, sed mutare. Mitte nos in gregem porcorum. Cenum petunt ruentes celo; post ethereas habitationes ambiunt uolutabra porcorum. Mitte nos in gregem porcorum. [g 2Kb] Grex in gregem mittitur, ut prodatur demonum  [h 1Kb] multitudo: ut appareat hoc duos portasse homines, quod numerositas non ualuit sufferre porcorum. Ait illis, Ite. At illi exeuntes abierunt in porcos; et ecce impetu abiit totus grex [i 12Kb] perpreceps in mare, et mortui sunt in aquis. Traditur uile pecus non pro uoluntate demonum, sed ut tali facto innotescat, quomodo [i 1Kb] in homines seuiunt, quomodo querunt mortes hominum, qui sic porcos ut perderent quesierunt. Demones omne quod est, agitur, mouetur, uiuit, ardent perdere, non habere. Ne quis ergo talis [k 1Kb] fieri homo presumat, humano generi inimicitia  uetus, fixa ira, malitia destinata est. Demones nisi uincti non cedunt, ledere non ualent nisi iussi. Traditur ergo uile pecus, ut luceat demonibus in homines nil licere, quibus in porcos iussum est [a 1Kb] ut liceret. Nos ergo aut uitiis nostris facimus ut illi accipiant potestatem nocendi, aut uirtutibus subiecta nobis demonum colla Christo triumphante calcamus.



SERMO XuII. De demoniaco.

uenisse Dominum trans fretum in regionem Gerasenorum, et exeunti ei de naui statim [b 1Kb] occurrisse hominem de monumentis habentem spiritum immundum, catenis et compedibus uinctum, euangelico hodie sermone cognouimus ; qui domicilium  haberet in monumentis, auctor mortis, mortis incubat mansiones, et humane necis auidus, quos crudelitate sua occidere non potest, uiuos gestit feraliter funerare. Seuit, furit interitus nostri auarus exactor, cui pena est quod homo nascitur; quod tardius moritur, cruciatur: hominis hanc ipsam breuissimam uitam amandare horrida nititur per sepulcra; confusus hostis, et ad utrumque peruersus ingerit sepulcris uiuos, mortuis [c 2Kb] apponit cibos, mera fundit, ut et uiuos enecet, et mortuos inquietet. Catenis et compedibus uinctus tenebatur homo: [d 1Kb] uinctus alieno crimine, et habitatoris scelere, habitaculum innocens torquebatur. Diaboli culpa hominis redundabat ad penam, et prede miseriis predo saginabatur inclusus; nec facientem, sed patientem  [e 1Kb] exsecrabilis exponit inuidia. Huic morbo cupiens Dominus subuenire, transfretat mare: hoc est,  ad fluctuantis mundi [f 1Kb] terminos corporis nostri nauigio transmittit, ad littora peruenit salutis nostre repleta naufragiis, et regionem cecis ignorantie tenebris infusam, lucis sue splendore perfundit, callidi hostis deprehensurus insidias, ipsumque principem nequitie spiritualis cum suis legionibus, regia potestate fugaturus; ut tandem reddat liberos, quos diu tenuit potestas inimica captiuos. uidens, inquit, Iesum a longe, cucurrit et adorauit eum, et clamans uoce magna, dixit: Quid mihi et tibi, Iesu fili Dei summi? Adiuro te per Deum ne me torqueas. Ad nutum Christi conuersus est ordo penarum; ante latrocinante diabolo homo uexabatur innocuus; nunc homo currit, sed diabolus incurrit: inclinatur caro, sed immundus iacet, et prosternitur  spiritus. Cucurrit et adorauit. Quid est, diabole, quem trina tentatione prouocabas ad lapsum, quem promissione regni ut te adoraret subdolus ambiebas, nunc tremens et miserandus prolaberis et adoras? Ecce qui honores omnes regni promittebat et glorie, habitare fetidis corruptione cadauerum reperitur in tumulis. Sic, sic iste decipit cum promittit, ut ad inferna secum pertrahat, cum de supernis se consulentis [g 1Kb] consulentes [h 1Kb] fallax promissor illudit. Quid mihi et tibi, fili Dei summi? Nam et modo ut adulator, non ut deuotus et obsequens hic adorat, euadere cupiens penam, predam perdere pertimescens. Credit infelix ut eum quem tentatione uincere, quem muneribus nequiuit inflectere, possit adulatione pulsare: sed ille consueuit uinctos absoluere, reuocare  captiuos, nec acquisitos, sed conditos a se sibi restituere [i 1Kb] terminos: hostem libera uirtute percellere,  [a 1Kb] nec factione pellaci inimicum suorum requirere possessorem. Et clamans uoce magna, dixit: Quid mihi et tibi, Iesu fili Dei summi? adiuro te per Deum ne me torqueas. Quid agit? quid patitur fragilitas humana talibus et tantis subiecta miseriis? Ecce diabolus [b 1Kb] patrona uoce hominis hominem petiturus inclamat: et tota membra hominis hosti suo suam militant in ruinam. Quid mihi et tibi, Iesu fili Dei summi? Quid mihi et tibi? quod puniendo et iudici, quod regi et desertori, quod inuasori et domino. Quid mihi et tibi, Iesu fili Dei summi? Si agnoscis filium, utique non nescis heredem: si heredem nosti, [c 1Kb] hereditatem rapere cur presumis? Adiuro te per Deum, ne me torqueas. Timet tergiuersator, et simulat: fatetur filium, sed ne Deus intelligatur solita arte contendit:  adiurat Deum per Deum, [d 1Kb] ut alterum uideri ipsum faciat, ut astantium decipiat et fallat auditum. Interrogabat eum iehsu, quod tibi nomen est? Interrogat: non ignorat, sed implet iudicem, seruat [e 1Kb] ordinem cognitoris: nomen interrogat, ut de conditione discutiat, iudicet de reatu, addicat de crimine, Deum se esse data sententia perdemonstret. Respondit legio, quia multi sumus. Christi interrogatio nostram ignorantiam sic depellit; nobis aperit quod latebat, ad unum legio. Euidens est desidia militis, si deserat aciem, si gressum retrahat, si confligere pertimescat; ibi unum numeroso hoste fortiorem preuidet [f 1Kb] esse captiuum. Ad presentiam regis isti quid sunt, qui ut unum, et [g 1Kb] nedum tironem caperent, toto cohortis sue agmine conuenerunt? ubi essent si uexillum ibi  iam crucis, si Christi signa uidissent? Age, Christiane, incede securus, manus tanta et tam multa que sic metuit inermem, procul fugiet, si uideat, si sentiat, si cognoscat armatum. Deprecabantur eum spiritus dicentes, mitte nos in porcos. uide ubi Satanas sedem desiderat collocare. De sepulcris in porcos. Semel infectus putredine, habitacula fetida et immunda perquirit; sordibus delectatur et ceno, qui utique semper fetore criminum et squalore pascitur uitiorum. Sed sic est odor eius tartareus et crudelis, ut eum nec  porcorum natura sufficeret sustinere: denique demergi in mari, et fluctibus [h 1Kb] maluit deperire, quam eius immunditiam pati et putredinem tolerare. [i 1Kb] At quid possunt presumere demones, qui nec porcos quidem contingere preualent, nisi eos potestas diuina permiserit? Miser est qui, [i 1Kb] relicto iudice, frustra carnificis requirit fauorem; qui nec uexare, nec parcere, nec minuere potest tormenta, nec addere, sed facit totum addictus ipse uerbero ad ius et arbitrium iudicantis.



SERMO XuIII. De socru Petri in firma et sanata.

Hodierna lectione didicit attentus auditor quare celi Dominus, restaurator uniuersorum, terrenas et seruiles intrauerit mansiones. Sed nichil mirum si ad  omnia dignanter accessit, qui clementer uenerat omnibus subuenire. Cum uenisset, inquit, iehsu in domum Petri, uidit socrum eius iacentem et febrientem . uidetis que res [k 1Kb] ad domum Petri inuitauerit Christum: utique non discumbendi uoluptas, sed iacentis infirmitas; non prandendi necessitas, sed salutis occasio; diuine uirtutis opus, non humani pompa conuiuii. In domo Petri non uina, sed lacryme fundebantur: turbabat ibi familiam non cura conuiuii, sed cura languentis: febris ibi, non edacitas estuabat. Unde illuc Christus non epulas percepturus, sed uitam redditurus intrauit. Deus querit homines, non humana; celestia dare cupit, non concupiscit inuenire terrena: Christus ergo recepturus nos, non nostra quesiturus aduenit. Cum uenisset, inquit,  in domum Petri, uidit socrum eius iacentem et febrientem. Ingressus in domum Petri Christus ad quod uenerat, uidit: non aspexit qualitatem domus, non occurrentium turbas, non salutantium pompam, non familie concursum; certe non ipsum preparationis ornatum, sed inspexit gemitum languentis, [l 4Kb] febrientis attendit incendium. uidit periculum desperate, et statim manus ad opus sue deitatis extendit: nec ante ad humana discubuit Christus, quam mulier que iacebat consurgeret ad diuina. Tenuit, inquit, manum  eius, et dimisit eam febris. uidetis quomodo dimittit febris, [a 1Kb] quem tenuerit Christus: ibi non stat infirmitas, ubi auctor salutis assistit; accessus illuc mortis nullus est, ubi uiuificatoris ingressus est. Tenuit, inquit, manum eius. Que necessitas tangendi erat, ubi inerat ius iubendi? Sed Christus tenuit manum mulieris ad uitam, quia Adam de manu mulieris acceperat mortem. Tenuit manum eius. Ut quod manu [b 1Kb] presumentis amiserat, manus repararet auctoris. Tenuit manum eius. Ut acciperet indulgentiam manus, que carpserat de morte sententiam. Et surrexit, inquit, et [c 1Kb] ministrabat ei. Et Christus mulieris indigebat obsequio, et mulieris prouecte etatis, senectutis summe, filiis aggrauate? sic in domo Petri non erat uernula, non minister, non familiaris, non propinquus,  certe [d 2Kb] non uxor, que matris obsequium preueniret? et ad summam, Petrus ipse causas sue uerecundie non uidebat, ut hoc anus, hoc socrus faceret magistro discipulus quod debebat? fratres, Christus ab illa humanum non exigebat obsequium, cui ministerium diuinitatis impenderat: sed ministrare illam ad indicium reddite sanitatis admisit. Christus sic fugat morbos, ut uires pristinas mox reducat: ubi curat ars, ibi infirmitatis residet lassitudo; ubi sanat uirtus, ibi languor [e 1Kb] uestigium non relinquit. Sed in hac lectione quid spiritualis intelligentie lateat si scire uolumus, uerborum flosculos non queramus: qui [f 1Kb] saturitatis fructum querit, despicit amena camporum: uiole, rose, lilia, narcissus, grati flores, sed gratior panis. Quod est odor  naribus, hoc est auribus sermonis ornatus; quod dat panis uite, hoc scientia dat saluti. Seponenda est ergo eloquentie uoluptas, quando scientie deposcitur fortitudo. Cum uenisset, inquit, iehsu in domum Petri. Ad domum Petri uenit Christus, ut domus Petri ueniret ad Christum. Tunc ad domum Petri uenit Christus, quando habitacula nostre carnis intrauit. Cum uenisset iehsu in domum Petri. Que est domus Petri? illa, de qua dicit Dominus:  Et tu, Bethleem, domus Iuda, non es minima in principibus Iuda; ex te enim exiet dux, qui reget populum meum Isrel. Unde et Apostolus: Ex quibus Christus secundum carnem, qui est Deus benedictus in secula . Cum uenisset in domum Petri, uidit socrum eius iacentem et febricitantem. [g 1Kb] uidit synagogam iacentem in perfidie sue tenebris, decumbentem sub suorum sarcina peccatorum, uitiis ad phrenesim usque febrientem: et ideo tenuit manum eius, quia non tantum uerbo, sed et manibus Iudaice gentis operatur salutem. Audi prophetam, Deus autem Rex noster ante secula operatus est salutem in medio terre. Tenuit manum eius. Ut ante prophetarum sanguine manus eius mundaretur, quam ministrationis ecclesiastice sumeret sacramentum.  Et surrexit et ministrauit. Hinc est quod erecta est que iacebat, et [h 1Kb] ministrat Christo, dum sanctificat manus suas modo in operibus bonis, quas ante malis operibus polluebat. uespere, inquit, facto obtulerunt ei multos, demonia habentes, et eiiciebat spiritus uerbo. Hoc humanitus quomodo intelligi potest, ut contempto die, uespere multos, et male saucios salutis auidi ad salutis remedia baiularent? Sed uespere est, cum finitur dies seculi, mundus a luce temporum cum declinat. Sero lucis redditor uenit, ut nobis gentibus, qui in nocte uenimus seculorum, diem redderet sempiternam. uespere autem facto, obtulerunt ei [i 1Kb] multos demonia habentes. uespere, hoc est, nouissimo tempore nos gentes offert Deo apostolorum pia et solemnis deuotio: et pelluntur a nobis  demones, qui nobis idolorum cultus imperabant. Audi prophetam: Omnes dii gentium demonia. Ignorantes enim unum Deum innumeris diis seruiebamus sacrilega et sordidissima seruitute. Et eiiciebat spiritus uerbo. Quia ad nos Christus carne non uenit, uenit uerbo: ubi ergo uenit fides ex auditu, auditus per uerbum, nos fecit liberos demoniaca seruitute, demones reddidit ex impia dominatione captiuos. Hinc est quod demones  sub manibus nostris torquentur imperantibus nobis, qui nos subiiciebant lignis, lapidibus adiiciebant, et uacuas quotidie [a 1Kb] per figuras inani timore uexabant. Modo est, fratres, ne nos infidelitas ad eorum reuocet seruitutem: [b 1Kb] non laqueemur auguriis, non diuinatione fallamur, [c 1Kb] non capiamur sortibus, [d 1Kb] non a Manibus inducamur, [e 1Kb] non seducamur mortibus, non [f 1Kb] pestibus anhelantibus captiuemur; sed nos nostrosque actus commendemus Domino, committamus Patri, credamus Deo; quia tempus hominum sicut Deus agit, et ideo sicut [g 12Kb] pater actus dirigit filiorum, et ut Dominus curam familie non relinquit.



SERMO XIX. De Scriba, cui Christus sequi se non permisit.

 Hodie euangelista sic cepit: uidens, inquit, iehsu turbas multas circa se iussit ire trans fretum. Quoties circa Dominum se indocilis turba diffundit, et iactatur in conscientie procella, quietem deserit, petit fluctus, [h 1Kb] portum deserit, naufragia intrat, ad excelsa contendens mergitur in profundum; tunc Christus hoc mare talibus turbatum turbis transfretari iubet. uidens, inquit, iehsu turbas multas circa se, iussit ire trans fretum. Non ut fugeret homines, qui hominum uenerat ad salutem; sed insipientibus inducias dat credendi, errantes ut reuertantur exspectat; patientiam  prebet et ueniam, qui non uult proferre sententiam; sustinet contumaces, qui uult non perdere, sed saluare quod fecit. Accedens, inquit, unus ex Scribis, ait illi, Magister, sequar te quocumque ieris. [i 1Kb] Discedit non accedit, qui promittit Dominum incaute sequi. Sed ad omnia posse quis promittit? Dixisset cautius, Sequar te [i 1Kb] quocumque iusseris: humanius certe, Quocumque uolueris. Sequar te quocumque ieris. Sic dicit qui inter se et Dominum quid intersit, ignorat; sic dicit qui Christum Deum non intelligit, sed magistrum. Sequar te quocumque ieris. Petrus per mare sequitur, sed submergitur; ad passionem sequitur, sed negat. Et si Petrus sic deficit, succumbit ad pauca: iste quis est, qui se ad omnia sequi Dominum sic promittit? Sequar te quocumque ieris. Sic dicit iste,  quasi posset cum Christo subire conflictum, [k 1Kb] per ignominiam crucis adire gloriam, intrare mortis arcem, mortem mortificare per mortem, penetrare [l 1Kb] ignotos tartari sinus, dirumpere inferni uincula, seculis iam duratas animas, oblitas luce, propria [m 1Kb] reuocare ad corpora, concutere terram, saxa scindere, sepulcra reserare, educere sepultos ab inferis, testes sue resurrectionis afferre. Adhuc adiiciat iste ire quocumque uadit Christus, supersedeat humeris angelorum, conscendat celos, consideat Patri, apicem teneat omnium celestium dignitatum, ad ista Christum, ad hec Dominum, [n 2Kb] scriba stultus, superbus  uernula sequi se Dominum cur promittit? Sed accipit a Christo tam dignum [a 1Kb] pro tanta presumptione responsum: uulpes foueas habent, et aues celi nidos; Filius autem hominis non habet ubi caput reclinet. Quid est hoc? [b 1Kb] uulpes uiribus infirma, calliditate potens, inuentrix doli, fraudis artifex, simulationis magistra, simplicitatis uacua, plena strophis, auium domesticarum predo, tectis familiaribus inimica, merito hanc Christus in typum format Herodis, principis Iudeorum, qui pristine libertatis oblitus, sub Romana potestate consistens, dominabatur arte, calliditate regnabat, imperabat fraude, presidebat dolis, simulatione pollebat; et quia ab exteris gentibus [c 1Kb] non ualebat referre predam, [d 1Kb] familiarem plebem, uernaculos populos, uelut aues domesticas deuorabat. Probat  hoc Christus quando Herodi mandat: Ite, [e 2Kb] dicite uulpi illi. uere uulpis, qui regnum dolis rapit, quod nec nascendo meruit, nec uiuendo. Hic ergo Herodes in cordibus Scribarum usque ad necem Christi foueas sibi suorum scelerum collocauit: nec reliquit locum ubi Christus caput suum, quod Deus est , reclinaret. uulpes foueas habent et aues celi nidos. Aues hic quoque [f 1Kb] appellat demones in ere uolitantes, qui et ipsi in pectoribus Scribarum malitie sue nidos fecerunt, ubi tota nequitie sue germina procrearent. Hinc est quod ubi se diabolus Iude animo immiscuit, mox et concepit doli fructum, et crimen peperit proditoris. uidetis quia  Scribam Christus [g 1Kb] non repulit uolentem, sed [h 1Kb] fingentem prodidit, et horruit presumentem. Aut quare Christus, aut quare pietatis auctor, largitor salutis, istum uenire uolentem prohiberet, qui mox [i 1Kb] alium discipulum ire cupientem retinuit, ne abiret? Alius, inquit, discipulus ait, Domine, permitte mihi primum ire et sepelire patrem meum. iehsu autem ait illi, Sequere me, et dimitte mortuos sepelire mortuos suos. Numquid sic Christus negat ultimum pietatis obsequium? uetat extremum munus parentibus, quod debetur? Non pietatis obsequium negat, sed diuinam preponit humanis affectibus seruitutem. Audite quid discipulus dixerit. Permitte mihi primum ire, et sepelire patrem meum. Hoc ei non primum esse debuit, sed secundum; terrenus pater [i 1Kb] celesti postponendus est patri.  Sequere me, et dimitte mortuos sepelire mortuos suos. Hoc est dicere, me sequere ad contumeliam passionis, ut mecum possis ad resurrectionis gloriam peruenire. Dimitte mortuos sepelire mortuos suos. Fidei filius ad domum perfidie cur rediret? Salutis proles perditum cum perditis cur defleret? [k 1Kb] Resurrectionis pignus ad sepulcra genitoris [l 1Kb] quid curaret? Sequere me, et dimitte mortuos sepelire mortuos suos. Quomodo mortui sepeliunt mortuos suos? Fratres, ipse dixit: Ego sum uita. Quod est anima corpori, hoc est anime Christus; sine anima corpus non uiuit, [m 1Kb] non uiuit anima sine Christo: recedente anima, mox corpori fetor, corruptio, putredo, uermis,  cinis, horror et omnia uisu detestanda succedunt: discedente Deo, confestim uenit in animam peccatorum fetor, corruptio criminum, uitiorum putredo, conscientie uermis, uanitatum cinis, infidelitatis horror, et fit in corporis sepulcro uiuo funus anime [a 1Kb] iam sepulte. Accedebat ad causam quod cauader perfidie [b 1Kb] perfidis agebatur obsequiis et impietatis ministerio pietas curabatur. Ingressus, inquit, iehsu domum principis, uidit symphoniam. Numquid tales piaculum de pietate non faciunt, qui ad luctum musicam, ad funera suorum [c 1Kb] extranea lamenta conducunt? ubi uero planctus non est, ibi est empta et mercenaria cantilena. Mortuum non artifex fistula, sed simplex plangit affectio. Christus ergo discipulum suum non deesse uoluit exsequiis paternis, sed  profanis luctibus noluit interesse.



SERMO XX. De sedata maris tempestate.

Ecclesiastice lectiones sic diuino dispensantur arcano, ut et peritis scientiam conferant altiorem, et simplicibus salutaria intelligentie gratiam largiantur. Ascendente, inquit, [d 19Kb] in nauiculam Christo, fecisse motum magnum refertur ausa tempestas. Ascendente, inquit, eo in nauiculam, secuti sunt eum discipuli eius, et ecce motus magnus factus est in mari, ita ut nauicula operiretur fluctibus, ipse autem dormiebat . Mare quod [e 1Kb] pedibus Christi  [f 1Kb] tumentia terga submisit, strauit in plano uertices suos, motu frenauit, astrinxit fluctus, et per [g 1Kb] liquentem uiam [h 1Kb] saxea soliditate seruiuit modo ; quid est quod usque ad periculum sui seuit, furit, contendit auctoris? Quid ipse Christus futurorum prescius, presentium sic uidebatur ignarus, ut instantem procellam, tempestatis horam, tempus periculi non caueret: sed inter uigilantes omnes tunc solus [i 1Kb] teneretur in somno, quando imminebat sibi suisque tam grande discrimen? Fratres, gubernatoris peritiam non probat temperies serena, sed procellosa tempestas: blandiente aura, nauim regit ultimus nauta; in confusione uentorum, primi queritur ars magistri. Hinc est quod discipuli posteaquam uiderunt sibi industriam nauticorum deperiisse, in se maria  seuire, se fluctus petere, aduersum se uentorum [i 1Kb] turbines conuenisse, ad ipsum gubernatorem rerum, [k 1Kb] rectorem mundi, elementorum magistrum trepidi confugerunt, petentes ut sedaret fluctus, periculum submoueret, salutem redderet desperatis. Denique ubi iussio sola addixit mare, [l 1Kb] recussit uentos, [m 1Kb] tulit turbines, dedit quietem, nauigantes ipsum esse omnium sentiunt, credunt, fatentur auctorem. Sed iam quod intus est proferamus. Ubi Christus [n 1Kb] Ecclesie sue nauim mare seculi transfretaturus ascendit, gentium flabra, Iudeorum turbines, persecutorum procelle, uulgi nubes, demonum nebule, sic ruerunt, ut totius mundi fieret una tempestas. Regum spumabant unde, feruebant potestatum fluctus,  sonabat rabies [a 1Kb] subditorum, populorum gurgites rotabantur, perfidie notabantur scopuli, [b 1Kb] mugiebant littora Christiana, lapsorum [c 1Kb] naufragia uersabantur, et erat totius mundi unum discrimen, unumque naufragium. Tunc discipuli accedunt ad Dominum, et suscitauerunt eum, dicentes: Domine, salua nos, perimus; et dicit eis iehsu, Quid timidi estis, modice fidei? Suscitatus ergo a discipulis Christus, mare, hoc est, mundum, corripit, tranquillat orbem, reges mitigat, potestates placat, sedat fluctus, componit populos, Romanos efficit Christianos. [d 1Kb] Ex ipsis quoque, exsecutores uerbi Christiane fidei reddidit, qui fuerant persecutores nominis Christiani. Hanc tranquillitatem seruant principes Christiani, Ecclesia tenet, habet Christianitas, gentilitas admiratur. Tunc, inquit, surgens  imperauit uentis et mari, et facta est tranquillitas magna. Porro homines illi mirati sunt dicentes, Qualis est hic, quia et uenti et mare obediunt ei? Discipuli sunt hi qui accedunt ad Dominum, qui suscitant eum, qui saluare se humili supplicatione deposcunt: [e 1Kb] homines uero dicuntur qui elementa Christo taliter obedisse mirantur. uere homines sunt, et seculi homines, qui mirantur ad obedientiam Christi mundum sic esse conuersum, qui templorum uertice uelut undarum tumores stupent sic esse deiectos, qui idolorum spumas, demonum uident turbines sic fugisse, quos attonitos reddit Christiani nominis toto orbe profunda et diffusa tranquillitas. Et uere fratres, dormiente in morte Christo, in Ecclesia magna est exorta tempestas; resurgente a mortuis Christo, Ecclesie reddita est, sicut scriptum est, tranquillitas magna. Modo  nos dormientem in nobis Christum toto precordium  gemitu, fidei uoce, Christianis lacrymis, ploratu alto, apostolicis clamoribus excitemus, et dicamus: Domine, salua nos, perimus. Et quia lectio apte tempori conuenit, et sicut scriptum est: [f 1Kb] Aquilo durus uentus , nomine autem Dexter uocatur qui nobis gentes sic feras, sic amaras aduectat; hic ergo Aquilo uentus durus [g 2Kb] per Dextrum, per Africum, per Austrum, per Eurum diffundit se [h 1Kb] tristi turbine, maria confundit, [i 1Kb] delet era, montes deiicit, sorbet urbes, prouincias mergit, totius orbis cogit unum esse naufragium. Hinc est quod nauicula Christi nunc tollitur ad celum, nunc in trepidationum ima descendit, nunc Christi regitur uiribus, nunc formidine iactatur, nunc operitur fluctibus passionum, nunc confessionum remigiis enatat. Sed  nos fratres iterum atque iterum clamemus: Domine, salua nos, perimus. Et reuera, fratres, si essemus unum, et humanum corpus, si eos qui pereunt nostra esse uiscera crederemus, afflictione ieiunii, precum gemitu, effusione fletuum, iugiter clamaremus: Domine, salua nos, perimus. Et studeremus nobis in nostris fratribus subuenire: nec furente gladio sanguinis nostri mare uideremus in terris, nec tanta corporum, sed nec animarum iam naufragia sentiremus, atque humili uoce precaremur: Domine, salua nos, perimus. Nec tamen ulla compassio, pietas ulla, ullus pauor, quicumque pudor nos, uel compunctio exsuscitat ad dolorem. Dei, Dei est quod urgemur malis, quod uerberamur semper, quod gentes ualent, quod ruit grando, quod rubigo inficit, quod impietas  potest, quod dominantur morbi, quod seuit mors, quod [i 1Kb] tremit terra: nos tamen nec tremimus, nec  timemus, nec declinamus a malis, nec appetimus bona. Auaritia furit, anhelat pompa, iniquitas placet, aliena delectant, sed nostra pereunt; Dei flagella ueniunt, sed nostre prouocant culpe. Si Deus iustus, utique nostri misericors. Fratres, reuertamur ad Dominum, ut reuertatur ad nos Deus; renuntiemus malis, ut respondeant bona: seruiamus Deo bono, ut non malis gentibus et potestatibus iniquis seruiamus, Christo Domino ac gubernatore nos auxiliante, honor cuius et maiestas sine fine permanet in secula seculorum. Amen.



[a 1Kb] SERMO XXI. De eadem.

Quoties Christus nostra dormit in naui, et ignauie nostre somno soporatur in corpore, irruit procella  tota confusione uentorum, seuiunt minaces unde, et dum spumosis fluctibus sepius eleuantur et decidunt, amara nauigantibus gignunt exspectatione naufragia, sicut presens euangeliste lectio declarauit, dicens: Et ait illis [b 1Kb] iehsu illa die cum sero esset factum, transeamus contra; et dimittentes turbam, assumunt eum ita [c 1Kb] ut erat in naui .Et ait illis iehsu illa die. Qua die? illa nempe qua, iuxta Isaiam, consurgit confringere terram ; illa die, qua tota mundane lucis claritas uesperascit; illa, qua imminente tentationum nocte crebrescunt imagines fugiende uanitatum. Cum sero esset factum. Sero tunc est, cum tempus extremum et hora nouissima sensibus humanis confusiones rerum nuntiant, que procedunt. Transeamus contra. De terrenis ad celestia,  de presentibus ad futura. Et bene contra, quia diuina semper contraria sunt humanis: dum ista subiectos attrahunt ad fragilitatem, ad uirtutem illa qui sequuntur, attollunt. Et dimittentes turbam. Dimittunt turbam, qui popularem auram et uulgum deserunt incerto semper iudicio peruagantem: neque addicti rumoribus humanis a uirtutis itinere retardantur, sed de bono conscientie stabiles et securi laudum et derogationum mendaces fluctus, Christo comitante, pertranseunt. Et assumunt eum, inquit, ita ut erat in naui. Quid hoc? aliter est Christus in celo, aliter habetur Christus in naui, aliter in maiestate Patris, aliter in hominis humilitate sentitur, aliter ceternus Patri, aliter etatum nostrarum gradibus cernitur temporalis, aliter nostro dormit in corpore, aliter in sui  uigilat Spiritus sanctitate. Assumunt eum ita ut erat, inquit, in naui. Laus fidei est, ita Christum recipere ut est et habetur in naui, hoc est in Ecclesia: ubi natus, ubi adoleuit, ubi passus, ubi crucifixus, ubi  sepultus, ubi ascendisse in celum, Patris ad dexteram consedisse, unde uiuorum et mortuorum iudicem esse uenturum singularis salutis est confiteri; qui taliter in naui nostra Christum confessus assumpserit, et si tunditur fluctuum scandalis, non tamen periculis mergitur, et operitur undarum. Et facta est, inquit, procella magna uenti et fluctus mittebat in nauim, ita ut adimpleretur nauis. Et facta est procella magna: non ausa est explorare Domini dormientis uirtutem, sed discipulorum pulsare fidem, timorem prodere, ut auctori suo quantum seruitutis deberet, ostenderet. Et erat, inquit, in puppi dormiens. Ad dormientem confugiunt uigilantes; et credunt obsistere seuientibus elementis eum cui somnum dominari [d 1Kb] summa compressione conspiciunt: contemplantur irruisse  taliter humane necessitatis soporem; ut nec fragore maris, nec clamore fluctuum, nec extremo imminente naufragio potuerit suscitari. Et ubi est illud: Ecce non dormitabit, neque obdormiet, qui custodit Isrel ? Per se non dormit, neque sibi dormitat maiestas expers lassitudinis, quietis ignara; sed totum per me mihi agit, qui quoties speciem sui actus, sui uultus immutat, toties nostrarum uarietates arguit, et culpas animarum. Audi prophetam dicentem: Palpebre eius interrogant filios hominum . uidete quemadmodum Dei oculi clauduntur, ne uideant eos, ut uindicent, qui delinquunt. Auerte, inquit, faciem tuam a peccatis meis . Et iterum patent, ut currentes incitent, lassescentes erigant, respiciant supplicantes. Hic ergo Domini somnus explorat  discipulorum fidem, dubitationem prodit, et modice eos credulitatis aperit esse, qui non modo in se tantum, sed in ipsum auctorem credunt posse elementa consurgere. Fluctus, inquit, mittebat in nauim. Quia Dominicam nauem, quantum extrinsecus quatiunt et infundunt unde gentium moles, tantum intrinsecus [e 1Kb] tumidi hereticorum irruunt et deseuiunt fluctus. Hanc tempestatem beatus Paulus se pertulisse declarat, cum dicit: Foris pugne, intus timores . Ita, ut adimpleretur nauis. Merito spumosis fluctibus euan gelista refert fuisse nauem repletam, cum tot pene hereses Ecclesia patiatur quot diuine legis legimus esse questiones. Et erat, ait, ipse in puppi dormiens super ceruicale; et excitant eum, et dicunt ei, Magister, non ad te pertinet quia perimus? et exsurgens, comminatus  est uento, et dixit mari: tace et obmutesce; et cessauit uentus, et facta est tranquillitas magna. Et ait illis, quid timidi estis, necdum habetis fidem? Dum factum pandit lectio, tempus commendat exemplo.  Siquidem magna et satis grauis imminet procellosa tempestas, dum se undique furens ac perniciosus ingerit turbo uentorum: maria mugiunt: ipse quoque insule funditus subruuntur, et tristi sonitu littora uniuersa feriuntur. Sed quia, ut diximus, Christus nostra dormit in naui, accedamus ad eum magis fide quam corpore, et pulsemus eum plus opere misericordie [a 12Kb] quam desperantium tactu. Suscitemus non insolenti strepitu, sed [b 1Kb] clamore spiritualium canticorum; non murmuratione improba, sed supplicatione peruigili. Demus Deo aliquid temporis uite nostre, ne totam diem infelix ista uanitas et sollicitudo miseranda consumet; ne noctem totam perniciosus somnus et inanis sopor expendat, sed itidem pars diei et noctis ipsi temporum deputetur auctori. uigila, homo, uigila;  habes exemplum, ut quod tibi [c 1Kb] gallus impendit hospiti, tu tuo exhibeas creatori; presertim cum tibi ille insonat profuturus, cum te ad opus suscitat, cum diem nuntiat iam uicinum: quanto magis hymnis celestibus te Deum de superna sede tuam suscitare conuenit in salutem. Audi prophetam dicentem: De nocte spiritus meus [d 1Kb] uigilat ad te Deus . Et Psalmista: Manibus meis nocte [e 1Kb] coram eo, et non sum deceptus . Diei uero tria tempora idem Psalmista Deo admonet deputanda, dicens, uespere et mane, et meridie narrabo, et annuntiabo, et exaudiet uocem meam . [f 1Kb] Per que tria tempora dum Daniel Deo sedulus supplicaret: impetrauit non solum prescientiam futurorum, sed et captiue diu gentis sue meruit libertatem . Dicamus ergo quod propheta: Exsurge, quare obdormis,  Domine? Exsurge, et ne repellas usque in finem . Dicamus cum apostolis: Magister, non ad te pertinet quia perimus? Et uero magister, quia non solum factor est omnium elementorum, sed etiam moderator et rector est, qui cum nos audierit, cum fuerit euigilare dignatus, planabuntur unde, et tumidi fluctus sternentur, et colles; uenti diffugient, peribit procella, et tempestas ista que imminet, et magna tempestas in tranquillitatem maximam commutabitur.



SERMO XXII. De terrenorum cura despicienda, deque seruo uigili.

Premia statuuntur his semper quibus certamina dura proponuntur, ac pro magnitudine certaminis premii proponitur magnitudo. Hinc est quod discipulis  suis Christus regnum ponit in gremio, ut in certamine non cedant periculis, non timori; pericula despicit, qui tendit ad regnum; uictorie cupidus nescit timere. Nolite timere, inquit, pusillus grex, quia complacuit Patri uestro dare uobis regnum . [g 1Kb] Grex pusillus mundo, magnus Deo; pusillus, quia gloriosos uocat eos, quos instituit ad ouium innocentiam et mansuetudinem Christianam: pusillus grex est, qui non de magno minuitur, sed crescit de pusillo; pusillus grex nascentis Ecclesie sic designat infantiam, quam uenire ad regni sui infulas incrementis celestibus mox promittit. Nolite timere, pusillus grex, quia complacuit Patri uestro dare uobis regnum. Adiecit quid faciendum sit regnaturus: uendite que possidetis, et date eleemosynam; facite uobis sacculos,  qui non ueterascunt, thesaurum non deficientem in celo. uendite que possidetis: non potest dominari omnibus, nisi is qui propriis non tenetur; deiecte mentis est, qui familiaris rei meminit cum uocatur ad regnum; iacens animus plebeius nummulum thesauris regalibus anteponit; pauper sensus, paruis incubans, perdit magna; et inhians temporalibus, deserit sempiterna. uendite, inquit, que possidetis, et date eleemosynam; facite uobis sacculos, qui non ueterascunt, thesaurum non deficientem in celo. Homo, tali monitu Christus te ditare uoluit, non nudare; manere tibi tua uoluit, non perire; perpetuari, [h 14Kb] non uacuari sacculos imperauit; iussit te transferre, non perdere. Thesaurum non deficientem in celo, quo fur non appropiat, neque tinea corrumpit. Plus consilio patris agit,  quam iure dominantis: inter insidias latronum et tinearum morsus quare tua recondas obiurgat; peruigiles noctes, dies anxios, sollicita tempora, ne tibi ipse facias, commoneris. Auri custos, seruator argenti, securitatem non habet, nescit quietem, et cui deest securitas, quies perit; pena diues est ille, non censu. Thesaurum non deficientem in celo. Hoc est dicere, ubi ego sum, ibi ponite; data mihi ego seruo. Homo, da Patri, crede Deo, quia et heredi Pater, et Deus homini creditum non negabit; tenere tua non potest, quia sua dedit. An humanis indiget, qui diuina largitur? an est nostrorum cupidus, qui nos suorum fecit heredes? certe quibus regnum contulit, quid negabit? O homo, si sic permansurus es, que tua sunt hic repone: si illuc iturus es, hic que tua sunt cur derelinquis? Qui relinquenda seruat, alienorum custos  est, non suorum. Si in hac uita, qua peregrini sumus, uiuimus, et modicum temporalem esse pauperem dolet, tristem, inhonorum esse: quale erit in perpetua patria inter eternos ciues, de contemptu dolorem, de ignobilitate penam, de nuditate opprobrium sustinere; et nunc addici penis, quando alii promouentur ad regnum? quando pauper ducitur ad consessum Dei, et diues trahitur ad consortium punitorum? Heu quam lamentande uices, quando desperati penes homines possidebunt spem diuinam, et humanis bonis prediti bonis celestibus fraudabuntur! Et hoc facit thesaurus, qui cor hominis, aut per eleemosynam leuat ad celum, aut per auaritiam demergit in terram. Et ideo dixit: Ubi enim thesaurus uester est, ibi et cor uestrum erit. Homo, mitte et premitte thesaurum tuum  in celos, ne [a 1Kb] celestem animam demergas in terram. Aurum de profundo terre, anima ab excelsis celi. Melius proinde est ad sedem anime deferri aurum, quam in sepulcro auri anima demergatur. Exutos ergo totis diuitiarum curis, et iam per omnia expeditos militare sibi in seculo iubet, quos regnare donauit in celo. Sint lumbi uestri precincti, et lucerne ardentes in manibus uestris et uos similes hominibus exspectantibus dominum suum, quando ueniat a nuptiis. [b 1Kb] Sint lumbi uestri precincti: ibi precingenda est uirtus, ubi [c 1Kb] uoluptas est comprimenda. Nescit uincere uitia corporis, uirtutis cingulum qui deponit. Cincti ergo [d 1Kb] castitatis baltheo, quod est insigne militie Christiane, fluxam carnis detruncemus ignauiam, et regis nostri exspectatione peruigiles insomnem somnum seculi nesciamus. Non dormiunt, inquit, nisi cum male fecerint  . Et lucerne ardentes in manibus  uestris. Beati, in quorum manibus bonorum operum lucent lucerne. Sic enim: Luceat lux uestra coram hominibus, ut uideant bona uestra opera, et magnificent Patrem uestrum qui est in celis . Et ut lucerna ante oculos, opus bonum in mentibus sic refulget. Non portanti tantum lucerna lucet, sed multis, et opus bonum dum facto in uno lucet, multos illustrat exemplo. Lucerna repellit noctium obscura, opus bonum malitie fugat tenebras. Accendamus lucernam [e 1Kb] bonis operibus in manibus nostris, si uolumus coram Domino et hominibus nos lucere. Et uos similes hominibus exspectantibus dominum suum, quando ueniat a nuptiis. Quia semper [f 1Kb] nuptiis amice sunt faces, luminum testimonio celebratur castitas nuptiarum. Sicut enim fugit lucem illicita qui presumit, sic  multiplici coruscat in lumine licita qui requirit. Et uos similes hominibus exspectantibus dominum suum, quando ueniat a nuptiis. Homines sunt qui more debite seruitutis [g 1Kb] indefessis excubiis aduentum sui domini prestolantur; qui uero sic uentri seruiunt, ut diuinam nesciant seruitutem, et de carnis uoluptate solliciti, sollicitudinem occursus Dominici perdiderunt, homines non uocandi sunt, sed iumenta. Et uos similes hominibus exspectantibus dominum suum, quando ueniat a nuptiis. Ex quo [h 1Kb] ad desponsandum suam Ecclesiam Christus aduenit, [i 1Kb] thalamus ornatur sponse: et ornatur auro fidei, argento sapientie, uirtutum gemmis, sanctitatis [i 1Kb] uelis, uerecundie rosis, liliis castitatis, pudoris uiolis. Et ad alta celi pudicitie templum, fastigium uirginitatis attollitur: nec desunt  psalmorum cithare, prophetica organa, apostolorum uoces, [k 1Kb] toteque symphonie celestium nuptiarum.  Satis seruus somni est, qui tali et tanto clamore non ad celestis regis nuptias suscitatur. Et uos similes hominibus exspectantibus dominum suum, quando ueniat a nuptiis, ut cum uenerit et pulsauerit, confestim aperiant ei. ueniens pulsat, cor bene conscius aperit, male conscius claudit; iusta mens patescit ad premium, iniusta, quia non meruit, se precludit. uigilemus ergo, dilectissimi, ut beatitudinem que sequitur consequamur. Beati serui illi quos cum uenerit dominus inuenerit uigilantes. Sufficiant beatitudinis hec promissa, sed quia Christus ipsius beatitudinis eloquitur caritatem, differamus hodie, ut plenius audiamus quid suis filiis promiserit talis Pater.



SERMO XXIII. De terrenorum cura despicienda et promissione regni.

 Audistis hodie quemadmodum Dominus pastorali iubilo clangorem tube celestis adiunxit, ut diu inclinatas ouium mentes ad diuina tolleret, celeste protinus promoueret ad regnum. Nolite, inquit, timere, pusillus grex, quoniam complacuit Patri uestro dare uobis regnum . Acquisiuit humilitas superbia quod amisit, et grex pusillus ac mitis totas et uarias edomuit propria mansuetudine feritates. Pusillus grex uicit ac fregit tot [a 1Kb] genera bestiarum quot diuersitates subdidit iugo Christi nationum. Grex pusillus ac mitis diu contentus occidi, diu deuorari passus est, donec gentilis seuitia sanguine satiata, uel carnibus, euangelici pabuli suauitatem, et diuini fontis fluenta degustans, totum contagium seculi euitaret, et pastum; atque in hominem rediret ex bestia, qui  ex homine fuerat dilapsus in bestiam. Hoc sensisse ante prophetas, hoc apostolos implesse, hoc pertulisse martyres constat, attestante illo qui dicit, Propter te mortificamur tota die, estimati sumus ut oues occisionis . Ut uero iste grex noui ordinis aggrederetur prelium, ubi uiuit ille qui fuerit occisus, qui occubuerit, uincit; inuenit animam qui amittit; imitatus est suum regem, illam ouem, illum secutus est Agnum, qui sicut ouis ad occisionem ductus est, et sicut agnus coram tondente se, non aperuit os suum . Tacet, qui uolens patitur, clamat qui laniatur inuitus. Nec potest de morte conqueri, qui mortem dignatus, non coactus, assumit. Potestatis insigne est, cum pro multis uolens quis moritur; nolens cum moritur, est necessitatis extreme, quia uenit de contemptu  mortis alterum, alterum de conditione nature. Christus  ergo sicut ouis, et uolens, et tacens tondetur [b 1Kb] ut tegat illam quam Adam primus intulit nuditatem; uelut agnus occiditur, ut peccatum totius mundi immolatus absoluat; ponit pro ouibus animam suam, ut impleat et pietatem pastoris et curam. Tibi ergo rex, tibi sacerdos, tibi pastor, tibi sacrificium, tibi ouis, tibi Agnus, tibi totum factus est, qui fecerat totum. Et qui sibi numquam, tibi toties immutatur, propter te uarias monstratur in formas, qui manet unica sue maiestatis in forma. Et quid plura? dat se tibi Deus homo ut ferre potes, quia ut est tu non potes sustinere. Sed audiamus iam quid pusillo gregi talis promiserit pastor. Nolite, inquit, timere, pusillus grex, quia complacuit Patri uestro dare uobis regnum. O bonitas effusa! O inaudita pietas! O  ineffabilis affectio! In societate census pastor oues assumit, atque ad consortium dominationis seruos dominus asciscit; ad [c 1Kb] participatum regni rex gregem populi totius admittit: sic, sic dat, cui deficere census, cui regnum minui, uacuari potestas non potest largiendo. Prouidenter autem cepit Dominus, dicendo: Nolite timere, pusillus grex, quia complacuit Patri uestro dare uobis regnum. Promissionem regni sine timore seruilis status audire non sufficit, quia qui libertate uix dignus est, capere non ualet infulas principatus. Dominus ergo seruorum mentes tali uoce confirmat, ne eos repentinus promissi regni prosternat auditus. Regnum uelle seruum, crimen est adire periculum; temeritas non timere. Sed hoc ad Christum quantum est?  aut quam mirum, quod dat seruis regnum, quod sibi seruos facit in dominatione consortes, qui seruorum pedes lauat, ut extrema seruis seruiat seruitute? [d 1Kb] ueniant huc, ueniant, qui discutiunt potestatem eius, et tunc de eius equitate contendant, cum potuerint tantam capere, loqui, estimare pietatem; nec iam calumnientur, si se in nostro corpore [e 1Kb] patre minorem dicat, qui non dicto, sed et facto, cum pedes lauat seruorum, se subdidit et subiecit pedibus seruulorum. Homo, iam tibi parce, quia [f 1Kb] ut tibi parceres, tuos Deus lauit, tuos tenuit, tuos amplexatus est pedes. Sed ad cepta redeamus: Nolite timere, pusillus grex, quia complacuit Patri uestro dare uobis regnum. Ecce qui dat, dare loquitur Patrem. Numquid largitatem suam  denegat, sic dicendo? Absit, non potestatem minuit,  sed pandit affectum: sic dicendo non distantiam facit, [a 1Kb] sed patris, suamque uoluntatem monstrat, firmat unitatem. Quod autem dixit, complacuit, et non dixit, placuit; munus edocet Trinitatis, quia quod erga nos Filio placuit, hoc complacuit Trinitati. Nolite timere, pusillus grex, quia complacuit Patri uestro dare uobis regnum: post tantam ergo Dominus largitatem, post suam gratiam tibi copiosius collatam, abiecta et uilia peculia seruitutis iubet abiicere regnaturum. uendite que possidetis, et date eleemosynam. Plebeium cultum regia non admittit potestas, augustus honor non nisi diademate confertur et purpura. Abiicere ergo debet habitum seruitutis, qui se regem credit diuinitus consecratum. Hinc est quod rex supernus illum,  qui cum indigna ueste maiestatis eius ausus est intrare conuiuium, ligari, precipitari, detrudi in tenebras iussit exteriores , quia deformitas inuitati ad inuitantis redundat iniuriam. Peculia quoque pristine libertatis, iam diuitiis, iam regiis ditatus opibus qui reseruat, [b 1Kb] captiuus miseria se nescit esse felicem. Est consuetudinis, est animi felicis, ut adscitus ad regnum, quod fuit proprium, quod priuatum, mox parentibus, mox propinquis, ciuibus indigentibus liberaliter [c 1Kb] prorogare, ne sit mendicus animo, qui censu functus est et honore. Tali ergo prouidentia Dominus, consilio tali, uilia et caduca iubet ut uendamus, ut largiamur, ut donemus, qui in celesti regno omnia que in celo, et que in terra sunt, uolumus possidere. Sed si  uis seruare tuorum pretia prediorum, et sacculorum forte condita te delectant, fac tibi sacculos quales ille precepit, qui iam cupiditatis tue custos est et prouisor. Denique, ut uidit, quod duriter dixit: uendite que possidetis, mox adiecit: Facite uobis sacculos, qui non ueterascunt, thesaurum non deficientem in celis. Iterum contristatus es, quia quod habes, in celis cogeris collocare? Rogo, crede Deo tuo, [d 1Kb] qui seruo credis, et magis Deo quam homini commenda. Sed si times ne quid inde presumat, ne quid dispergat pietas largitoris, [e 2Kb] signa fidei annulo sacculos tuos, ut tali custode dormias tu securus, quia ubi ille est, ibi locus nullus est furi.  Non poterit tibi tuam pecuniam denegare, qui tibi omnia sua contulit, qui te regni sui et honore ditauit et gloria.



SERMO XXIu. De seruo uigili et felicitate regni Dei.

Semper, et ad omnia uigilias esse salutares nullus ignorat, quia re uera plus uigilare, plus uiuere est. Nam quid tam mortis simile, quam dormientis aspectus? quid tam uita plenum quam forma uigilantis? Indulgendum somno est, ut corpus reparet, non resoluat; et uires reuocet, non eneruet. Semper ergo ad omnia uigilias esse salutares nullus ignorat. Que ars, quod opus, quod tempus, que potestas, quod officium, non uite lucra lucubratione perquirit? Hinc est quod rex [f 1Kb] in procinctu peruigil  callidi hostis precauet, et euitat insidias; tunc in castris miles superuenientes nocturnos impetus cauta pernoctatione propellit. Sic nauta uigilando diffusi itineris incertas uias intrat, et calles transit inuios, et uestigio furtiuo ad lucrosi portus uotiuam peruenit mansionem. Hinc pastor adiungit noctes diebus, et totum sibi tempus denegat dormiendi, ne qua lupis, suffragante somno, grassandi in gregem prebeatur occasio. Sic uiator solers per auras noctis, estus solis preuenit, [g 1Kb] aptumque diem prouidentius deputat mansioni. Hoc propheta sciens non die solo, sed de nocte tota clamabat ad Dominum: Domine Deus salutis mee, in die clamaui, et nocte coram te . Quid plura? Ipse Dominus pernoctat in oratione Dei , ut ante nos  [h 1Kb] oratione liberet quam redimat passione. Et si pro seruis dominus uigilat, merito pro seipsis seruos uigilare sic iubet. Precincti, inquit, sint lumbi uestri, et lucerne ardentes in manibus uestris, et uos similes hominibus exspectantibus dominum suum, quando ueniat a nuptiis . Sint lumbi uestri precincti. Nouus ordo uigiliarum, nouus habitus imperatur. Sint lumbi uestri precincti, et lucerne ardentes in manibus uestris. Nil de uestitu, nil de calceamentis, nil de ipsius occursus apparatu serui uigiles admonentur; sed tota in precingendis lumbis mandatur cura, tota in constringendis lumbis statuitur uis precepti, addito lucernarum solatio tantum, sine quo  nec noctis aperitur obscuritas, nec uenientis diei clarescit aspectus. Sint lumbi uestri precincti, et lucerne ardentes in manibus uestris. [a 1Kb] Cingulum quidem est proprie indicium seruitutis: quod et [b 1Kb] in cursu expeditos reddat, et faciat obsequentes. Sed dixisse suffecerat, estote precincti; cur lumbos potissimum nominat? cur tanta iubentis reuerentia lumborum facit magnopere mentionem. Queris quare? quia in lumbis est tota corporis causa, ex lumbis tota carnis negotia suscitantur, in lumbis tota est humani lapsus, humane fragilitatis occasio. Inde uenit quod uirtutis ignaros reddit, efficit segniores. Hinc est ergo quod principaliter Dominus lumbos nostros astringi iubet balteo castitatis, et totum carnis nostre pendulum, fluidum, resolutum, constringi  mandat continua zona uirtutis, ut carne succincta ad Domini occursum liber, uelox, expeditus nostre mentis reddatur incessus. Hec tamen audiens, homo, scire debes, quia non retardat ab occursu Dei caro, quia ipsius occursus officii ipsius est inseparabilis comes, si tu eius componas sarcinas, si reueles onera eius, si pendula et sinuosa inuolucra eius tu prouidus uiator astringas. Quid plura? Erit tibi salubre contubernium, si tu eius deses et resolutus non fueris institutor; quemadmodum autem debeas equare sarcinas eius, eius pondera iniusta moderari, Apostolus edocet, sic dicendo: Mortificate membra uestra, que sunt super terram: fornicationem, immunditiam, libidinem, concupiscentiam malam, et auaritiam, que est idolorum seruitus . Constringenda est  ergo caro continentie cingulo, ne effusa uitiis, ac toto peccatorum grauata pondere, supernis et celestibus insistere non possit incessibus. Bene ergo Dominus adiecit: Et lucerne ardentes in manibus uestris. Quia semper ad innocentie testimonium lucerne  nocturno portantur in tempore: et sicut uitiis amice semper sunt tenebre, ita lucerne semper inimice criminibus, socie semper boni operis sunt lucerne. Sed in manibus sanctorum, ipsa bona opera sunt lucerne, dicente Domino. Sic luceat lux uestra coram hominibus, ut uideant uestra bona opera: et magnificent Patrem uestrum qui in celis est . Et uere portant lucernas suas, uere fomentis operum, uere misericordie unguento inflammant lampades suas, que cum loco, proposito studio, latitant, opere, uirtute coruscant, ac splendent toto orbe terrarum. Et quia exspectationis sue Dominus satis tristes, satis anxios nouerat mores, ne quis superaretur tedio, ne quis lassesceret tarditate, ne quis longe exspectationis fatigatione succumberet,  perseuerantibus in beatitudinem celestem, celeste promittit obsequium. Beati, inquit, serui illi quos cum uenerit Dominus, inuenerit uigilantes. Et ne ipsius beatitudinis qualitas haberetur incerta, mox adiecit: Amen dico uobis, quia precinget se, et faciet illos discumbere, et transiens ministrabit eis. [c 1Kb] Precinget se Deus, et faciet seruos discumbere, et ministrabit eis. En mutatio inaudita rerum, en terribilis correptio dominationis, en pauenda conuersio seruitutis: quia parumper seruus assistit in domini sui exspectatione succinctus, et sustinendi fidem breui fatigatione portauit, cui ut [d 11Kb] talionem redderet, dissimulat se [e 2Kb] in ipsa diuinitate diuinitas. Precinget se et faciet illos discumbere, et transiens ministrabit eis. Discumbenti homini Deus astat, et  astat in celestibus; [f 1Kb] epulanti seruo seruit Dominus, et seruit accinctus pueris suis, ministris suis, [g 1Kb] ministerium facit Christus, et facit in Patris iam gloria constitutus. Homo, [h 1Kb] calumniaris Christum adhuc,  quod detulerit Patri? Qui tibi in terra lauando pedes, [a 1Kb] extremum representauit obsequium, et repromittit in celestibus nouissimam seruitutem? Crede, heretice, et tu illi stude reddere talionem. Ille tibi in celestibus parat conuiuium se ministro, et tu illi in terra non desinis continuas ingerere et generare blasphemias; faciet et ille transitus suos, quia transiens ministrabit illis; de dominatione ad fidelium suorum pia transiet et migrabit obsequia; ad te de misericordie patre seuerissimum transibit in iudicem. Et transiens ministrabit illis. Confitentibus, exspectantibus ministrabit epulas, ministrabit et tibi, sed dignam de tua negatione sententiam. Et si uenerit in secunda uigilia, et si in tertia uigilia uenerit, et ita inuenerit, beati sunt serui illi. Si in secunda et tertia  uigilia uenerit: uigilias [b 1Kb] mundus plures, tres tantum uigilias nouit exspectatio Trinitatis; quare tamen a secunda cepit, et tacuit primam? Quia prima iam uigilia in ortu Dominice natiuitatis excesserat. Probant hoc pastores, qui dum supra gregem suum uigilant, gregis ipsum pastorem in presepio inuenire, uidere, tenere merentur et auctorem; sed que sit secunda et tertia uigilia requiramus. Sicut utique prima uigilia est sui ortus in carne, ita secunda est uigilia, qua nostra redit et resuscitatur in carne. Denique ut ad resurgentem ueniat, [c 1Kb] annus excitatur, et euigilat mundus. Tertia uigilia est illa qua exspectatio tota nouissimo uenientis finitur aduentu; ut sicut ille resurrexit nobis, ita nos illi [d 1Kb] iam perpetuam resurgamus ad uitam.



SERMO XXu.  De terrenorum cura despicienda, et promissione regni.

Hodie Dominus euangelici gregis [e 1Kb] pusilla et terrena primordia, quam blanda exhortatione sit consolatus, audistis. Nolite timere, inquit, pusillus grex, quia complacuit Patri uestro dare uobis regnum. Aufert spes anxias, dubios tollit euentus, omnemque propellit, et excludit timorem, quando in exordio ipso regnum nascentibus pollicetur. Quoniam complacuit Patri uestro dare uobis regnum. Quis de uictu, quis de uestitu, quis de plebeio censu, et uernalis cespitis uilitate suspirat, de regno certus, de dominatione securus? Satis sibi inuidet qui eleuatus  ad summa, ipse se ad humilia deiicit, ad egena deponit. Sed scire conuenit, pater iste qui est, uel qualis est, uel quod regnum suis filiis repromittit. Quis sit iste pater, quotidie te confitente cognoscis, cum clamas: Pater noster qui es in celis. Qualis autem sit, ipsa operum magnitudine peruidisti: ex nichilo fecit celum, et terram [f 1Kb] solidauit ex liquido, montes [g 1Kb] statuit ad stateram, maria intra legitimos terminos sola precepti auctoritate conclusit. uerum si regni, quod promittit pusillis, desideras nosse qualitatem, ipse aperit, sic dicendo: Sinite paruulos uenire ad me; talium est enim regnum celorum . Esse in celo mirum est; in celo uiuere, est maiestatis. Iam regnare in celo quanti sit, sensus desinit estimare mortalis; et tamen,  homo, quod estimare non potes, percepisti. Apostolo sic dicente: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Et quod te mereri dubitas, habere te, et possidere, iam cogeris confiteri. Quid ergo cum terra illi qui possidet celum? Quid illi cum humanis, qui adeptus est iam diuina? nisi forte placent gemitus, eliguntur labores, amantur pericula, pessima mors delectat, et illata mala bonis sunt gratiora collatis. Sed uideamus quod dat Pater tantus consilium regnaturis. uendite que possidetis, et date eleemosynam. Si uicturos uos, si regnaturos, si uos iam diuites esse creditis in supernis, ubi futuri, quo migraturi, ubi regnaturi estis, uos illa que uestra sunt iam precedant; opes miseras misericordia computate; que humana sunt in diuina conuertite.  Et ne cui forsitan deesset euectio ad portanda illa que dimittitis, [h 8Kb] angariatus est pauper: ferunt pauperes onera nostra, et uolentes ferunt, quia tali non deprimuntur pondere, sed leuantur. uendite que possidetis, et date eleemosynam; facite uobis sacculos, qui non ueterascunt, thesaurum non deficientem in celis, ubi fur non appropiat, neque tinea corrumpit. Facite uobis sacculos, qui non ueterascunt. uidetis quia pater iste ditare uult filios, non nudare. Facite uobis sacculos, qui non ueterascunt. Nouo modo, immo, celesti modo, qui hunc audit, uendendo comparat, recondit erogando, dum amittit acquirit. Quam cupit pecuniam  perdurare, perpetuare sacculos diuitiarum, condita permanere, qui dicit: facite uobis sacculos, qui non ueterascunt! Ecce [a 1Kb] docet auaritiam, qui ceperat suadere contemptum: facite uobis sacculos, qui non ueterascunt. Et qui thesaurizantes temporaliter arguebat, ad totum cupiditatis fomitem iubet sacculos sine fine perquiri. Christe, quo te pertrahit amor tuorum? ut auarum lucrifacias, facis eum quod desiderat, non quod oportet, audire: sacculos imperas, eternos thesauros, qui non deficiant, uis parari; ut auarus dum consueta percurrit ad lucra, aut uirtutem capiat, aut a uirtute capiatur. uere Pater es, qui cum tuis quibuscumque paruulis sic agis. Namque et nos interdum nostris paruulis petentibus noxia ingerimus salutaria sub specie noxiorum, fallentes insipientiam, non desipientes  affectum. Dixisti: Facite uobis sacculos, qui non ueterascunt, thesauros non deficientes in celo. Sacculus cur paratur? Quid ibi claustra, ubi ipsa custos est innocentia? ibi quid signaculum, ubi fraudis suspicio non habetur? Si et in celo sacculis opus est, cura non amittitur, sed mutatur. Domine, tu uidisti, quia in thesauris tota fides, tota spes in sacculis sit auaris: et ideo imputribiles in celo sacculos uis parari, ut qui te non sequitur ad celum, sequatur saltem sacculos suos. Auare, fac tibi sacculos, et fac iubente Deo, quia uotis tuis annuit diuina maiestas. Sed fac tibi sacculos erogando, quia quidquid pauper acceperit, Pater celestis suscipit. Et ubi recondit? in celo. Et ne forte perdidisse te doleas uel [b 1Kb] usuram, centuplam in celesti fenore recipies, quidquid  in celo, paupere transmiseris perferente. Usura mundi centum ad unum, Deus unum accipit ad centum; et tamen homines cum Deo nolunt habere contractum. Sunt forsitan de cautione solliciti? Quare? Nonne homo homini exigue chartule obligatione constringitur? Deus tot et tantis uoluminibus cauet, et debitor non tenetur? Sed dicis, esto quod debeat, quo exigente restituet? seipso; quia non potest ulli mentiri: idem ipse est et exsecutor et debitor. Non erit in reddendo durus. qui profusus est in largiendo. Crede, homo, Deo, quod tibi Deus dedit; maiora reddere uult, cum uult debere largitor.



SERMO XXuI. De fideli dispensatore.

Quod hodie Dominus interroganti Petro respondisse legitur per figuram ad apostolos ipsos, ad doctores tantum et ad eos [c 31Kb] qui Ecclesiis president, dictum, multorum persensit auditus. Interrogat Petrus, Domine, ad nos dicis hanc parabolam, an et ad omnes? Cui respondit Dominus: Quis putas est fidelis dispensator et prudens, quem constituit dominus super familiam suam, ut det illis in tempore tritici mensuram? Beatus seruus ille, quem cum uenerit dominus, ita inuenerit facientem: uere dico uobis quod super omnia que possidet constituet eum. Quod si dicat seruus ille in corde suo: moram facit dominus meus uenire,  et ceperit percutere pueros, et ancillas, et edere, et bibere, et inebriari, ueniet dominus serui illius in die qua non sperat, et hora qua nescit, et diuidet eum, partemque eius cum infidelibus ponet. Ecclesie quidem presules ista quam primum similitudo constringit, [d 1Kb] sed hominem nullum, mortalem nullum prorsus eximit hec figura, que dum loquitur ad dispensatorem, omnibus, uno interrogante, respondit: Si est quisquam qui a Deo nil acceperit, discussionem dispensationis, dispensatoris officium non timebit. Homo, si hoc ipsum quod das, accepisti, accepisse te quod habes quomodo tu negabis? De celestibus conditis, de horreis diuinis rationem reddet, prestabit causas [e 1Kb] Ecclesie prorogator. Et quanto maius suscipit creditum, tanto maius se debitum non dubitat  redditurum, dicente Domino: Cui plus est creditum, plus exigetur ab eo. Et alibi: Potentes potenter tormenta patientur. Quanto altius ascenderit homo, lapsus, tanto altius cadet. Quid altius celo? De celo cadit in celestibus, qui delinquit; desperatus incurrit, qui in ipsis dominantis oculis offendit; et excusatione caret, qui facinus ipso iudice teste committit. Aut quam defensionem sperat, quem testimonium cognitoris accusat? Sic diabolus cum esset angelus, et in celo, et coram Deo semper clarissimus uersaretur, et fulgens, dum Dei tentat aures, dum in Dei superbit aspectu,  lapsus ad terram, ad tartara deiectus, in diabolum mutatur ex angelo; et qui erat [a 1Kb] minister uenie factus est [b 1Kb] dux penarum. Hinc est quod Apostolus nostri ordinis hominem commonet, ne incidat in superbiam et laqueum diaboli. Dispensator ergo diuini uerbi et celestis doctrine prorogator, qui ante Dominum stat iugiter, uersatur inter altaria semper, neque a Dei oculis recedit umquam, qui peccatorum causas, dolores populi suscipit, offert, ingerit preces, accipit, refert, restituit impetrata, ex homine totus in angelum substitutus, non potest nisi in ipsa Dei facie inter sanctorum sancta peccare, ut inde sibi sumat crimen, unde aliis ueniam consueuerat reportare. Denique Nadab et Abiud sacerdotes filii Aaron sacerdotis, dum contaminare externo igne altaria  presumunt, ipsius altaris consumuntur incendio, ut sumerent de sacrificio penam, qui fecerant de propitiatione peccatum : quod peccatum illis suscitaret ebrietas; nam uini odor odorem fugarat incensi, et ebrietatis ignis flammam prouocarat altaris. Unde quia alienati uino alienum portauerant ignem, mox diuino igne referuntur exstincti. Ebrietas in alio crimen est, [c 1Kb] in sacerdote sacrilegium, quia alter animam suam necat uino, sacerdos spiritum sanctitatis exstinguit, dicente Apostolo: Spiritum nolite exstinguere . Merito inter cetera que in dispensatore malo arguit hodiernus sermo, uini condemnat insaniam, dicendo: Quod si dicat seruus ille, moram facit dominus meus uenire, et ceperit percutere pueros et ancillas, et edere et bibere, et inebriari. Proprie dixit, edere et bibere, et  inebriari, et percutere. [d 1Kb] Ebrietas cedis mater, parens litium, furoris genitrix, petulantie deformiter est magistra: hanc qui habet, se non habet; hanc qui habet, homo non est; hanc qui habet, non peccatum facit, [e 1Kb] sed est ipse peccatum. Ebrietas est [f 1Kb] demon blandus, uenenum dulce, rabies uoluntaria, inuitatus hostis, illecebra honestatis, et pudoris iniuria: hanc nullus nouerit Christianus, ne auditu quidem sacerdos attingat; ne qui est forma uirtutum, uitiorum inde fiat, et inueniatur exemplum. uerum  quia ad nos et ad ecclesiasticos uiros satis dictum est, quemadmodum cunctos teneat responsio Saluatoris, quod non sit qui a Dei dispensatione inueniatur extraneus, perquiramus Apostoli dictum. Non est potestas nisi a Deo. Si a Deo potestas omnis, a Deo rex etiam dispensationis regie adeptus est dignitatem. Sic dux, sic miles, sic prouinciarum rectores, sic urbium rationem reddituri sunt omnes isti, si in ullo credite potestatis excessere mensuram, si rex iustitiam custodiuit, si equitatem tenuit, si potestatem moderatus est, si misericordiam non omisit, si tenuit sic ponderis sui libram, ut in neutram partem potestatis sue trutina [g 1Kb] propensa declinaret, si omnium curam gessit, si ciuium procurauit quietem, si sic temperauit censum,  ut neque militi sufficientia deesset, neque tributarius lassaretur. Et dux prestabit Deo causas, si sequentibus se prebuit uirtutis exemplum, si in excubiis peruigil, si in discursibus indefessus, si pacem omnium proprio labore perquisiuit. Rationem reddet et miles, si paruit imperatis, si concussit neminem, si accepta stipendia iustissimo labore pensauit. Iudex quoque iudicii sui supernum iudicem sustinebit. Et tu qui dominus es domus tue, dispensatorem positum plusquam dominum uolo credas, ut exhibeas coniugi simplicem caritatem, doctrinamque ei quam didiceris in Ecclesia prudenter infundas: cui Apostolus in Ecclesia tacere precepit, et domi discere te docente, dicens, Mulieres in Ecclesiis taceant; si quid autem uolunt discere, domi uiros suos interrogent, Filiis impendas  affectum sobrium, sollicitam curam, eosque fideliter in Domini enutrias disciplina. Seruis uictum et uestitum debitum reddas, remittas culpas, minas temperes, imperes disciplinam, et habeas eos fratres progenie celesti, quos subditos mundana possides seruitute. uos quoque serui debetis domino fidem in ipsa quam geritis seruitute, quia qui pio et puro corde carnali domino debitum non reddet obsequium, Deo ante qui corda uidet, quam homini tenetur obnoxius, qui te parem fecit per gratiam  quem conditio fecerat disparem uilitate seruili. De diuite quid dicam? qui quanto plus habet, tanto amplius debet.

Desunt nonnulla. Denique simul reddit, simul tradit alteri: que si noluerit reddere, singulis committat per partes. Et tu, pauper, commissam tibi dispensationem non paruam paupertatis existimes si patienter feras, si ingratus non sis, si sis uel in ipsa necessitate sobrius et frugalis; si danti agas gratias, non danti non ingeras blasphemans iniurias; si tantum queras quantum dat misericordia, non quantum cupiditas importuna compellit. Certe et tu, pauper, qui libenter petis, da etiam tu libenter petentibus. Sed forte dicis, Non habeo: sit dandi animus, et facultas non deerit largiendi, pone aduenienti sellam  tuam, pone mensam tuam, candelabrum, lucernam: certe ex eo quod accepisti gratanter appone. Sic Elias , sic Eliseus  dum declinant ad uiduarum uacuas et inopes mansiones, copiose quod uiduis deerat, suppleuerunt. Adiecit autem Dominus ad confirmationem similitudinis huius dicendo: Ille autem seruus qui cognouit uoluntatem domini sui, et non se preparauit, et non fecit secundum uoluntatem eius, uapulabit multis; qui autem non cognouit et fecit digna plagis, uapulabit paucis. Ille quidem qui per conscientiam peccat [a 1Kb] , merito grauius soluit conscientie penas; sed et iste per ignorantie culpas, plagas ignorantie non uitabit: Deum sicut contemnere non licet, sic [b 1Kb] non licet ignorare.



SERMO XXuII.  De scandalo tollendo.

In procinctu belli semper uigilie sunt militum distribute, ut insidiis nil liceat, nil pateat dolis. Perniciosissimus nimis est repentinus hostis; nam aut inscios preuenit, aut incautos preoccupat, aut opprimit dormientes. Hinc est quod Christus rex noster ante secula per totam seculi noctem milites suos premandatis uigiliarum uicibus commonuit contra diaboli, id est, ueteris hostis subtilissimum dolum, contra latentes impetus uitiorum, contra criminum insidias irruentes, contra scandala que nobis uariis oriuntur ex causis, contra tentamenta presentis uite, contra urentes acies secularium pressurarum, taliter admonendo: uigilate et orate, ne intretis in tentationem  . [c 1Kb] Et statuens qualiter uigilaretur, adiecit: Et si uenerit in secunda uigilia, et si in tertia uigilia uenerit, et ita inuenerit; beati sunt serui illi, quos cum uenerit, inuenerit uigilantes . Et plane beati, quia qui uigilant et anticipant dolos hostium, de Domini sui gloriabuntur aduentu. Hodie tamen Dominus ipsas nostrorum ducum contra scandala exsuscitauit, et armauit excubias, dicendo ad discipulos: Impossibile est ut non ueniant scandala. Hoc est, impossibile est ut non ueniant hostes. Et primum fratres scire nos conuenit scandala hec quid sint. [d 1Kb] Scandalorum genera sunt diuersa, et prima sunt illa que diaboli fraus parturit. Secunda sunt, que generat calliditas humana. Tertia sunt, que parit ipsa ex  nobis suspicax et incauta natura. Et a diabolo sunt illa que fallunt specie, que pretendunt bona cum mala inferant: sicut illud ad Adam, cum nobis humana abstulit, dum diuina promittit . Et illud, quod per Petrum: Non tibi hoc erit, Domine . Triumphum crucis uacuare contendit, cum feruere se nimio amore mentitur. Nam cum Dominus loqueretur passionis sue gloriam, respondit per Petrum: Non tibi hoc erit Domine. uenenum quam dulce serpentis: ante facit militem regis sui negare uictoriam, seruus ipse Dominum quam negaret. Unde Dominus seruum post se mittit, scandalum remittit auctori: dicendo ad Petrum: uade post me; et diabolo: [e 1Kb] Satanas, scandalum mihi es. Et uere post Dominum uadit Petrus, quia ut eum  sequeretur ad celum, crucem resupinus ascendit. Sed et illud est scandalum tale, quod fecit Iudeis. Nam lapidem firmandis uestigiis latum, in totam sulcauit, et exasperauit offensam, et totius fundamenti petram uertit in scandalum, ut esset miseris ad ruinam. Ecce pono, inquit, in Sion lapidem offensionis et petram scandali . Hinc est quod Psalmista anxia supplicatione deposcit: Custodi me a laqueo quem statuerunt mihi, et a scandalis operantium iniquitatem . Et quia transilierat offensam, scandalum uicerat, taliter gloriatur: In petra exaltasti me, et deduxisti me, quia factus es spes mea . Diximus primum genus scandali, dicamus et secundum quod de humana calliditate diximus euenire. Scandalum populo Isrelitico [f 1Kb] Balaam diuinator  obiecit , quando bellatoribus non cum ferratis uiris, [a 1Kb] sed cum puellis toto lenocinio fucatis occurrit, ut arma uerteret in luxum, triumphum mutaret in infamiam, et in reatum reatus euocaret ultores, et ad summam profanaret totam de turpitudine sanctitatem. Hinc est quod eum Moyses tali notauit sententia cum puniret. Et Balaam, inquit, diuinum occidite, quia hic misit scandalum ante filios Isrel. Scandalum molitus est Ieroboam , qui ex auro uaccas populo in deos figmento miserabili collocauit, ne Deum uiuum, ne uerum templum, ne diuinam legem, ne legitimos reges, ne patrios ritus quereret: sic populus mancipatus errori scandalum facit iuxta Apostolum , cum quis idolis immolata quasi nichil nocitura manducat, et insensatos  lapides, et ligneos deos, qui neque sanctificare, neque pollere quid possunt, tali facto estimat debere contemni. Sed quod ille fidei arbitratur exemplum, fit ignorantibus erroris occasio, quia non ad contemptum, sed ad cultum prouocat nescientes, et conuiuium religionis uideri facit insciis, quos sciens studio derisionis absumit. Unde bene Apostolus concludit et aperit. Et peribit infirmus in tua seientia frater, propter quem Christus mortuus est . Tertium genus est scandali, quod nobis nostris generatur ex sensibus, cum fallimur oculis, cum decipimur auditu, capimur odore, et sapore uitiamur. Unde Eua uetiti et lethalis cibi sic gustu est sauciata, sic uisu. Et uidit, inquit, mulier quod bonum est lignum ad manducandum, et quod gratum oculis ad uidendum, et speciosum  est ad intuendum . Bene ergo Dominus adiecit scandalizare sensus ipsos, dicendo: Si scandalizauerit te oculus tuus, aut manus tua, abscinde, et proiice abs te: melius est tibi sine oculo et manu uenire ad uitam, quam toto corpore ingredi in gehennam . Et quamuis Dominus lapsus et uitia iusserit sic nos secare, non membra; tamen si hoc Eua mater humani generis sic fecisset, melius sine oculo et manu in uitam uenisset, quam totam posteritatem suam lamentabilem misisset in mortem. Cauere ergo oportet nos, fratres, ne scandalum faciamus aliis, ne uel ipsi alio faciente patiamur. Scandalum est quod offendit sensus, quod mentem turbat, quod confundit intelligentie puritatem. Scandalum est, quod diabolum fecit ex angelo, quod ex apostolo reddidit proditorem, quod inuexit peccatum mundo,  quod hominem deduxit ad mortem. Audi Dominum dicentem: ue mundo a scandalis . Scandalum sanctos tentat, fatigat [b 1Kb] cautos, incautos deiicit, confundit omnia, conturbat omnes: et licet in presenti loco Dominus de scandalo sue passionis loquatur, et Iudam denotet per quem uenit ipsum scandalum scandalorum; tamen ne quis in hoc deueniret, admonuit, dicendo: Impossibile est ut non ueniant scandala; ue tamen illi per quem ueniunt. Bonum est illi si lapis molaris appendatur collo eius, et proiiciatur in mare, quam scandalizet unum de pusillis istis . Quare non lapis, sed [c 1Kb] lapis molaris: quia lapis molaris dum triticum terit, dum farinam fundit, a polline furfurem dum secernit, panem pie laborantibus subministrat. Bene ergo illi qui eligit  minister scandali magis esse quam pacis, ad collum lapis alligatur molaris, ut hoc illum ad mortem trahat, quod illum trahere debuisset ad uitam: quia sensus ad uitam datos mortis conuertit in scandalum, suadendo aliud uidere, aliud audire, aliud sentire, aliud sapere, quam erat in Christo, quam erat in scientia salutari. Hinc [d 1Kb] angularem lapidem , hinc adiutorii lapidem , hinc lapidem sine manibus abscissum , qui est Christus, sic pusillorum circuit et traxit ad scandalum, ut non panem uite, sed panem lacrymarum conficeret et doloris, sicut propheta testatur, dicens: Qui manducatis panem doloris . Bene ergo illi, sicut alibi dixit, Ut mola asinaria alligetur collo eius, et inde sumat penam, unde sumpsit et sensum,  et exequetur iumentis insipientibus, qui noluit hominibus superna sapientibus comparari.



SERMO XXuIII. De Matthei Publicani ac diuitis uocatione, et de Christo cum Publicanis manducante et apostolos pauperes eligente.

Quod sit uirtutibus cognata paupertas, terrena et celestis comprobat disciplina. Athleta ad luctamen nudus accedit, confligit cum fluctibus nauta nudus, miles in acie non nisi expeditus [e 1Kb] assistit; qui tendit ad philosophiam, totum quod in rebus est ante contemnit. Est ergo uirtutibus cognata paupertas; et si paupertas uirtutum parens, uirtutum socia sic habetur, sapere conuenit, quare Christus ad uirtutis officium pauperes sic elegit. Petrus et Andreas, Iacobus et Ioannes, germanitas combinata, immo congeminata  paupertas, in [a 21Kb] apostolorum principes eliguntur: pauperes censu, loco humiles, uiles arte, obscuri uita, [b 1Kb] labore communes, addicti uigiliis, fluctibus mancipati, negati honoribus, iniuriis dati, presidio retis, solo piscium captu uictum uestitumque conquirentes. Sed in istis quantum uilis mundanus uidebatur aspectus, pretiosas tantum animas Dei intuitus tunc uidebat. Erant censu pauperes, sed innocentia locupletes; loco humiles, sed sanctitate sublimes, uiles arte, sed simplicitate pretiosi; obscuri uita, sed uite merito perlucentes; labore communes, sed proposito singulares: addicti uigiliis, sed ad celestes uictorias iam uocati; fluctibus mancipati, sed fluctibus non demersi; negati honoribus, ditati magis honoribus, non negati; iniuriis dati, sed iniuriis non relicti; captores piscium,  sed piscatores hominum iam decreti. uenite, inquit, et faciam uos fieri piscatores hominum ; ut uitalis esce iactu, ut hamo celestis uerbi, de mortis gurgite animas ad lucem tollerent sempiternam. Captores piscium fiunt hominum piscatores, de labore transeunt ad laborem, quia labor nescit lassescere [c 1Kb] meditatus. Omnia que de usu ueniunt, non fatigant. uirtus exercitio perseuerat. Hinc est quod Apostolos suos Christus humanis laboribus exercere uoluit, ut eos indefessos redderet in diuinis: uoluit eis Deus manere fortitudinem, de exercitio prestare uirtutem. Et quia fructus prouenit ex labore, uoluit eos labores non perdere, sed mutare: ipse ante illis usum laboris indulsit, qui postea eis tolerantiam dedit uirtutis. Hinc est quod regna, gentes, carceres, uincula, tormenta,  mortes, seuientes homines terris omnibus sic uicerunt. Diximus quod in apostolis amica uirtutum, Deo chara, sit electa paupertas. Mattheum [d 6Kb] de telonio diuitem, de usuris locupletem, lucris seculi onustum quod in apostolatum Christus elegerit, quid dicemus? Hodie Mattheus de seipso sic cepit: Et cum transiret inde iehsu, uidit hominem sedentem in telonio, Mattheum nomine; et ait illi, sequere me . Mattheus [e 11Kb] publicanus generat nobis non paruam suis  questibus questionem, et magnum nobis negotium sua negotiatione proponit. Sed dicit aliquis: Quam questionem? Quod negotium? Deus suscipit pauperes, sed diuites non repellit. Habens suscipit et ad se attrahit non habentes. Abraham diues , diues Iob, Dauid diues. Et quid Abraham beatius? Quid fortius Iob? Quid Dauid sanctius? Nam et Abraham post terrenos merores pias animas et reuolantes ad celum in gremium sue consolationis includit. Et Iob in ipsis diuitiarum machinis diabolum et ipse uicit, et nobis uincendi eum reliquit exemplum. Abraham sic possedit diuitias, ut eas sepe et oblatas contemneret et calcaret indultas ; et sic diligeret possidere diuitias, non a diuitiis possideri; habere eas ad largitatis materiam, non ad cupiditatis incendium.  Sed ad hec respondetur, fuerunt sanctis innocentes diuite, utpote a Deo date, non turpiter acquisite; concesse ad usum uite, non ad mortis usuram. Mattheum uero publicanum diuitie, sic cupiditatis publicant magistrum, fornace auaritie sic coquebant, sic alligabant uinculis cautionum, sacculorum ponderibus sic premebant, ut leuari ad innocentiam, ad iustitiam surgere, ad uirtutem progredi non ualeret. Unde et sedere eius erat iam subsidere, non sedere. Hunc ergo talem ad sua cur uocauerit Christus, cur elegerit ad diuina, nisi queratur altius facit altissimam questionem, et non tantum questionem, sed et scandalum, sicut illo tempore circumstantium patefecit intentio. Quomodo enim infirmitas non laboraret humana, quando uidebat apud Christum pecuniam sic ualere,  ut daret fraudulento fidem, uenali gratiam, cupiditatis magistro officium largitatis, doctori fenoris magisterium sanctitatis, publicano seculi celeste secretum? Urebat uidentes, quod usura que uastat terram tollebatur ad celum, et hanc quam detestantur homines Deitas aduocabat. Sic autem sensisse tunc uidentes aperit Mattheus ipse, qui dicturus uera de se, non potuit hec tacere. Cum autem iehsu discumberet in domo, ecce ueniebant multi Publicani et peccatores, et discumbebant  cum eo et discipulis eius. Pharisei autem uidentes, dicebant discipulis eius: Quare cum Publicanis et peccatoribus manducat magister uester? Et hoc dicebant Pharisei, ut esset magnum malum, quod et malis poterit displicere: et si erat nefas publicanos Christo participes, [a 1Kb] uel in cibo esse, diuinis sociare quid erat publicanum? Fratres, in questione hac ingenium laboraret interpretis, si non ipse Dominus, cui fit ipsa questio, totum quod est questionis auferret. Repetamus ergo ordinem lectionis: Christus quare ad Mattheum uenerit audiamus. [b 1Kb] Cum transiret, inquit, iehsu. Non dixit, cum staret ibi: transiuit, et pertransiuit inde iehsu, ne Mattheus remaneret ibi; transiuit inde iehsu, ne Mattheus ibi [c 1Kb] taliter permaneret. uidit hominem. Non dixit, uidit Mattheum,  quia in Mattheo hominem liberarat; hoc est, homines quos pecunia possidebat seruire Deo nequeunt, pecunie seruientes. Non potestis, inquit, Deo seruire et mammone. ueni, sequere me. Non dixit, Affer ad me, quia Mattheum, non Matthei sacculos requirebat. ueni, sequere me. Hoc est, depone pondera, disrumpe uincula, solue laqueos. Me sequere. Quere te, perde usuram, ut te ualeas inuenire. Sed iam Phariseis quid responderit, audiamus: Non est opus, inquit, sanis medicus, sed male habentibus. Ecce quare ad Mattheum uenerat Christus, ut auaritie curaret uulnera, ut saniem sanaret usure. Euntes, inquit, discite, quid est Misericordiam uolo, et non sacrificium. Misericordiam uoluit, ut Mattheus, quod tulerat per miseriam, in misericordias prorogaret; et  inde redimeret penam, unde comparauerat culpam. Non ueni uocare iustos, sed peccatores. Sic dicens, non repulit iustos, sed iniustos, qui se [d 1Kb] iustos mentiebantur, exclusit. Christus ergo quod ad peccatores uenit, peccata delere uoluit, non peccatoribus uoluit commanere. Quod est [e 1Kb] dare uitam mortuo, hoc largitatem tribuere est auaro. Itaque Christus quod Mattheum uocat, non est illa pecunie ratio, sed est ratio tota uirtutis. Denique Mattheus mox factus est terre pauper, ut diues haberetur in celo.



SERMO XXIX. De eisdem, et de auro.

Cum Mattheum publicanum Dominus ad apostolatus fastigium euocat et extollit, dat manum lapsis, spem restituit desperatis, reddidit uite, quos sibi iam  mors detinebat addictos. Cum preteriret, inquit, iehsu, uidit Leui Alphei sedentem ad telonium.  Sedebat utique, qui stare non poterat pondere cupiditatis oppressus, et ipsa totus conscientia fraudis incuruus. Aurum natura graue, grauius fit auaritia nimis. Hinc est quod plus habentem deprimit quam ferentem, et uehementius aggrauat corda quam corpora. Nascitur in terra profunda, sectatur ipsa montium fundamenta, perque ima uenarum cecis discurrit anfractibus, et dum suam semper [f 1Kb] repetit ad naturam celestes animos ad inferna deponit: obscurat sensus semper, alta mentium semper in terrena demergit. Aurum erogare bonum, reponere malum, contemnere ualidum, fugere persecurum: quod sicut uincere uirtutis est, ita felicitatis est euasisse. Auri furor ardentius humano feruet in pectore quam caminus totus ignescit incendiis, et acrius homines  dissoluit in terra quam soluitur in calore flammarum. Crudelitatis dominus, seuus hostis, amando ledit, nudat ditando, ipsum etiam captiuat aspectum, fidem frangit, uiolat affectum, uulnerat caritatem, turbat quietem, adimit innocentiam, docet furtum, suadet fraudes, imperat latrocinium. Et quid plura? Hoc est, quod Apostolus dixit: Radix omnium malorum est auaritia. Est commutatio sane una, si homo prudens illud ante mittat ad celum, quam mittatur ab illo, ut stultus, in Tartarum. Mittat per manum pauperis, quia quidquid propter Deum pauperi dedit, ad celum sine dilatione transmittit. Merito Mattheum Dominus talibus uinculis absolui cupiens prepeditum suscitat, dicendo: Sequere me. Hoc est me sequere de supernis ad superna tendentem, et  non aurum de inferis ad inferna mergentem. Ubi fuerit thesaurus tuus, illic et cor tuum erit. Aurum patriarcharum stirpem, progeniem sanctam, tantam germanitatis singularem coronam adeo corrupit, et totius reddidit pietatis extorrem, ut Ioseph Aegyptiis, fratrem barbaris, innocentem noxiis, [g 1Kb] ingenuitatem traderent seruituti . Sic siccauit mentes, sic corda depressit, sic quod in eis fuerat humani sensus, ferinam in rabiem commutauit, ut non offensam Dei, non sancti patris dolorem, non proprii sanguinis sensum meminisse permiserit. Intuere quid auro grauius, quod cum mores hominum perdit, perdit et naturam. Aurum Iudaicum populum sic suo captiuauit aspectu, uicit illecebris, specie perdecepit, ut hoc esse Deum crederent, et Deum uerum, Deum tot beneficiis cognitum denegarent; sic  conuertit homines in iumenta, ut uituli caput, caput suum crederent, et omnium rerum capiti [h 1Kb] caput pecudis  anteferrent . Attendite quam sit pernicies ista fugienda, que cum mores hominum, honestatem, uitamque perdiderit, ipsum quoque Deum uoluit homini et contendit auferre. Hoc est, quod Iudam fecit esse proditorem, ut hominem cogeret Deum negare, uendere germanum sui sanguinis, distrahere conditorem, et ipsum sanguinem taxare pretio quem sponte Dominus erat nostrum largiturus in pretium . Sed ne multa super hoc generent exempla fastidium, transeamus ad reliqua. Sequere me, et surgens secutus est eum. Sepe legitur et in hoste utilis uirtus, sepe in aduersario comprobatur. Mattheus non subtrahitur operi, sed mutatur, et telonium suscipit magis quam relinquit, ut mansura Deo, non homini peritura conquirat, ut non trigesimum  in quadragesimum qui quagesimumque nummum tristis redigat supputator; sed trigesimum in sexagesimum et centesimum gaudii fructum letus recondat diuinis commodis profuturum. Et surgens secutus est eum. Generosus animus, qui sic ea que magna putarat, facile, et quasi nulla contempsit: apparet illum per ignorantiam lucra ante presentia conquisisse, a quibus ut se sensit, et uidit liberum, sic [a 1Kb] raptus est ad diuina. Et factum est, dum accumberet in domo illius, multi Publicani et peccatores discumbebant cum Iesu et discipulis eius. Discumbebat iehsu plus in Matthei mente quam [b 1Kb] sigmate, et epulabatur non cibis, sed reditu peccatoris, ut reuocaret conuiuio, collegio, humanitatis affectu, dulcissima  sui confabulatione discumbentes, quos sciebat posse iudicis agnita potestate dissolui, percelli terrore maiestatis sue, de nuda mox presentia posse prosterni, uelatus humano corpore, qui homini uoluit subuenire. Occultauit dominum, qui seruis dignatus est fiduciam non negare; maiestatem texit, qui fragilem studuit parentis amore complecti. Sed offenduntur Iudei, dicentes: Quare cum Publicanis et peccatoribus manducat et bibit magister uester? Miraris, Iudee, cur misceatur conuiuio peccatorum, qui propter peccatores et nasci uoluit, et non recusauit occidi: oblatras cur peccatorum uinum bibat, qui pro peccatoribus suum sanguinem fudit. Et si uis posse amplius, suscepit ipse peccatum, ne perderet peccatores;  in se sententiam suam iudex retorsit, ut amasse se peccatores proderet magis soluendo debitum quam donando. Sed talibus ipsum Dominum respondisse  sufficiat, Non necesse habent sani medico, sed male habentes; non enim ueni uocare iustos, sed peccatores. Et quis non erat egrotus, ipsa generis humani sic egrotante natura? Ad omnes ergo uenit, qui omnes male habentes ut curaret inuenit; sed plane mori meruit, qui medicum contempsit ne se accusaret, uel confiteretur egrotum. Sed dicti sui Dominus aperit mox figuram, dicendo: Non enim ueni uocare iustos, sed peccatores. Non hic Dominus iustos respuit, sed superbos; [c 1Kb] et eos notat, qui cum non sint, esse se iactant iustos. Et ubi erant iusti, cum iuxta prophetam: Non erat qui faceret bonum, non erat usque ad unum? Ut intelligant egritudinem, medicum, ut curentur, admittant, confiteantur se peccatores, ut modo Christus parens et conuiua largiatur ueniam,  ne post iudex ferat in contumaces debitam sine fine sententiam.



SERMO XXX. De eisdem.

Hodierna euangelica lectio Mattheum publicanum sic in apostolum commutauit, ut qui erat fraudator pecunie fieret gratie distributor, et de impietatis schola ad pietatis magisterium perueniret; fieretque doctor misericordie, qui auaritie fuerat institutor. Dum transiret iehsu, uidit hominem sedentem in telonio, Mattheum nomine. Cum transiret inde iehsu, bene transiret inde: transibat Iudeam, ut ueniret ad gentes; preteribat Synagogam, ut Ecclesia permaneret; pretergrediebatur carnis patriam,  ut deitatis sue remearet ad sedem. In Christo, fratres, transitoria est carnis iniuria, in quo diuinitatis honor est sempiternus. Dum transiret inde, uidit hominem. uidit plus diuinis oculis quam humanis. uidit hominem, ut peccata hominis non uideret. uidit opus suum, ut despiceret opera peccatorum. uidit illum Deus, [d 1Kb] ut ille uideret Deum. uidit illum Christus, ut ille pecunie latebras amplius non uideret. uidit illum christus sedentem, quia pressus cupiditatis pondere, surgere non ualebat. Fratres, deterius sedebat in telonio publicanus iste, quam paralyticus, de quo ante diximus, iacebat in lecto. Quia ille carnis patiebatur paralysim, iste mentis; in illo fuerat compago turbata membrorum, in isto totus ordo fuerat  sensuum dissipatus; ille iacebat [e 1Kb] captus carne, sedebat corpore et animo iste captiuus; ille doloribus succumbebat inuitus, iste [f 1Kb] uitiis uoluntarius seruiebat;  iste sibi innocens auaritie uidebatur in crimine, ille se cognoscebat inter uulnera peccatorem; iste lucrorum cumulabat peccata, ille dolorum gemitibus [a 1Kb] peccata delebat. Merito igitur paralytico dicitur, Confide, fili, dimittuntur tibi peccata tua, quia compensarat delicta doloribus; publicano autem dicitur: ueni, sequere me. Hoc est, ut sequendo me repares quod consequendo pecuniam perdidisti. Sed dicit aliquis: Quare Publicanus, qui maior uidetur in crimine, maior habetur in munere? Nam mox apostolatus certa preditus dignitate, non solum ipse accepit, sed aliis indulgentiam tribuit peccatorum: totum orbem splendore euangelice predicationis irradiat, et paralyticus sola dignus uenia uix habetur. uis nosse quare plus consecutus sit Publicanus?  Quia iuxta Apostolum, ubi abundauit peccatum, superabundauit et gratia . Scimus ut Publicanus gentilis populi typum teneat, paralyticus Iudaici populi sit figura, qui hodieque male ualetudinis tenetur in lecto, ut nisi portatus fuerit fide gentium, oblatus Christo miseratione sanctorum, Christiani populi credulitate saluatus, ad domum fidei, ad domum patrie non potest peruenire. Et discumbente eo in domo, ecce ueniebant, inquit, multi publicani et peccatores, et discumbebant cum eo et discipulis eius. uidentes autem Pharisei dicebant discipulis eius, Quare cum publicanis et peccatoribus magister uester manducat? Arguitur Deus, quia inclinat se homini, quare coniacet peccatori, quare esurit  [b 1Kb] penitentiam, quare sitit reditum peccatorum, quare acceptat misericordie fercula, quare sumit poculum pietatis. Fratres, uenit ad prandium Christus, uenit ad conuiuium uita, ut faceret secum conuiuere morituros; iacuit Resurrectio, ut de sepulcris surgerent qui iacebant; decubuit indulgentia, ut peccatores leuaret ad ueniam; uenit ad humanitatem diuinitas, ut ad diuinitatem ueniret humanitas; uenit iudex ad reorum prandium, ut humanitas preueniret reatus sententiam; uenit ad languentes medicus, ut reficeret conuescendo defessos; inclinauit pastor bonus humeros suos, ut ouem perditam salutares reportaret ad caulas. Sed hoc Phariseus detestatur et arguit, qui prandium Dominicum putat non uirtutis  esse, sed uentris; non spiritus, sed carnis; non diuine bonitatis, sed uoluptatis humane; terreni luxus, non gratie celestis. Sic, sic se uidet, qui Deum non uidet. Quis arguit medicum [c 1Kb] iacentibus coniacentem, nisi humane salutis inimicus? quis pastorem subnixum lasso pecori reprehendit, nisi qui lucrosi  gregis amorem nescit? quis iudicem de pietate iudicat, nisi ille qui fuerit desperatus? quis communionem Dei, nisi sacrilegus, spernit? indulgentiam quis, nisi crudelis horrescit? Quare magister uester cum Publicanis et peccatoribus manducat? Et quis est peccator, nisi qui se peccatorem negat? [d 1Kb] Magis ipse peccator est, et, ut uerius dicam, ipse iam peccatum est, qui se iam non intelligit peccatorem. Et quis iniustus, nisi qui se iudicat iustum? Legisti, Pharisee, quia non iustificabitur in conspectu tuo omnis uiuens. Quamdiu sumus in mortali corpore, et fragilitas dominatur in nobis; et si actu peccata uincimus, uincere peccata cogitationum non possumus, et iniustitias fugere: qui si corpore possumus  euitare, et si conscientiam malam deuincere ualemus, culpas negligentie, ignorantie peccata quemadmodum possumus abolere? Pharisee, confitere peccatum, ut Christi uenire possis ad mensam, ut sit tibi panis Christus et panis ipse frangatur in tuorum ueniam peccatorum, ut fiat tibi poculum Christus, qui in tuorum delictorum remissionem funditur. Pharisee, prande cum peccatoribus, ut possis prandere cum Christo; agnosce te peccatorem, ut tecum prandeat Christus; intra cum peccatoribus conuiuium Domini tui, ut possis non esse peccator; intra domum misericordie cum Christi uenia, ne cum tua iustitia extra domum misericordie puniaris exclusus: agnosce Christum, audi Christum, audi Dominum tuum, audi celestem medicum, calumnias  tuas peremptorie confutantem. Non est opus sanis medicus, sed male habentibus. Si uis curam, agnosce languorem. Non ueni uocare iustos, sed peccatores. Si cupis misericordiam, confitere peccatum. Euntes, inquit, discite quid est, Misericordiam uolo, et non sacrificium. Christus misericordiam uult, et non sacrificium; aut quod sacrificium queret, qui ut te quereret sacrificium factus est ipse? Non ueni uocare iustos, sed peccatores. Non repulit iustos, sed quia sine Christo innocens non habetur in terris. Non ueni uocare iustos, sed peccatores. Sic dicendo non repulit iustos, sed quia omnes reperit peccatores. Audi Psalmistam. Dominus de celo prospexit super filios hominum, ut uideat si est intelligens  aut requirens Deum. Omnes declinauerunt, simul inutiles facti sunt; non est qui faciat bonum, non est usque ad unum. Fratres simus, simus peccatores confessione nostra, ut Christi uenia non simus peccatores.



SERMO XXXI. De Phariseorum et discipulorum Ioannis ieiunio.

Bonitas uirtutum mater, malitia origo uitiorum; uirtutes comitatur gloria, inheret uitiis cognata confusio; sicut uitia teguntur dolis, ita illustrantur libertate uirtutes. Hinc est quod Christus uirtutum lux, agebat libere, loquebatur pure, prestabat ut Deus, patiebatur ut parens, ut dominus arguebat: Iudei uero uiperinum germen, [a 1Kb] genitricis mors, genitoris occisio, dum perimunt Christum Synagoge matris uterum diruperunt. uere sicut scriptum est: Progenies uiperarum submittebant capita, adulabantur lingua, uulnera dabant dolis, blasphemiis  uenena fundebant: et quasi non sufficeret ad odium contemptus, despectus ad iniuriam, sic Christum per sequebantur insidiis, tentabant dolis, interrogatione pulsabant, appetebant contumeliis, et tota cupidi simulatione uallabant. Obiiciebant curandos sabbato, ut si non curasset, fieret de impossibilitate contemptus; de lege manaret calumnia si curasset. Interrogabant in qua potestate faceret sua iussione uirtutes , ut si dixisset, deitatis, inuidiam commouerent; si tacuisset, artis magice crimen inferrent. Dicebant enim in Beelzebub principe demoniorum eiicit demonia: et, sicut hodie lectum est, apud discipulos in magistrum notam de Publicanorum conuiuio componebant. Apud magistrum discipulos ieiunii nescios gule deditos accusabant; sed  discipulis de magistro, magistro de discipulis odiorum causas, discordie semina liuore iactabant. Accesserunt, inquit, discipuli Ioannis, dicentes: Quare nos et Pharisei ieiunamus frequenter, discipuli autem tui non ieiunant? Et cum discipulis Ioannis que societas Phariseis? nisi quia iunxerat [b 1Kb] inuidia, quos disiunxerat disciplina. Hic iam sua perdit iura zelus, iunxit disiungere consuetus. Iudei postponi Moysen Domino non ferebant, discipuli  Ioannis Christum nolebant Ioanni ullatenus anteferri: sic in Christum fremebant utrique liuore communi. Quare nos et Pharisei ieiunamus frequenter, discipuli autem tui non ieiunant? Quare? quia penes uos [c 1Kb] est de lege, non de uoluntate, ieiunium; ieiunium non ieiunantem respicit, sed lubentem. Et quis uobis ieiunii fructus est, qui ieiunium ieiunatis inuitum? Ieiunium est singulare sanctitatis aratrum, colit corda, eradicat crimina, euellit delicta, uitia subruit, caritatem serit, copiam nutrit, parat innocentie messem. Discipuli ergo Christi in tota sanctitatis segete constituti, et uirtutum manipulos colligentes, habentes panem iam noui fructus, inueterata non possunt ieiunia ieiunare. Que iactantur uerbis, pallore proponuntur,  uenditantur defectu, placent humanis oculis, non diuinis. Quare nos et Pharisei ieiunamus frequenter, discipuli autem tui non ieiunant? Respondit Dominus: Numquid possunt filii sponsi [d 9Kb] ieiunare, quamdiu cum illis est sponsus? Quid est hoc? Interrogatus Ioannes sponsum esse sic testatus est Christum: Qui habet sponsam sponsus est; amicus autem sponsi, qui stat et audit cum gaudio, gaudet propter uocem sponsi. Conuenienter ergo discipulis Ioannes magistri sui uoce respondit, ut uel illi crederent et non cogerent tempora sponsi leta tristis intrare ieiunii: quia qui querit sponsam ieiunia seponit, relinquit austera, totum se dat gaudiis, epuiis indulget, totus blandus, totus amabilis, totus festiuus incedit, et facit totum quod sponse tenera requirit affectio. Christus  ergo qui tunc [e 1Kb] Ecclesiam desponsabat, indulgebat se mensis, conuiuantibus se non negabat, humanum, comem, blandum se pia caritate reddebat, donec diuinis humana coniungeret, et faceret de terrena societate celeste consortium. Adiecit Dominus dicens: Nemo immittit commissuram panni rudis in uestimentum uetus, tollit enim [f 1Kb] plenitudinem eius a uestimento, et peior scissura fit. Antique legis supellectilem dicit [g 1Kb] Iudaicis studiis attritam, corruptis  sensibus, sectis scissam, impuris actibus obsoletam. [a 1Kb] Pannum rudem Euangelii nuncupat indumentum. Sed audi pannum non scissure partem, sed principium texture. Tunc enim primum regalis indumenti tela de Christi uellere texebatur, de uellere quod dabat Agnus. Agnus Dei qui tollit peccata mundi . Texebatur autem regium uestimentum, quod in purpureum fulgorem cruor tingeret passionis. Merito ergo Christus hunc pannum rudem Iudaice uetustati prohibebat immitti, ne peior scissura fieret, si Iudaicam uetustatem nouitas scinderet Christiana. Et geminat exemplum, dicens: Neque mittunt uinum nouum in utres ueteres, alioquin rumpunt utres; et uinum effunditur, et utres pereunt; sed uinum nouum mittunt in utres nouos, et ambo conseruantur.  Utres ueteres Iudeos uocat; nouos utres nuncupat Christianos: quia sicut [b 16Kb] utres pellium ab omni squalore purgantur, et pigmentis liniuntur odoratis, ut saporem uini possint inuiolabilem custodire, ita ieiuniis corpora humana ab omni carnalium delictorum squalore purgantur, et fiunt utres diuinis torcularibus apti, ut de [c 1Kb] prelo crucis accipiant uinum nouum, et incorruptam nouitatem conseruent. Sed hoc sicut accipiunt Christiani; ita Iudei, nisi Christiani fuerint, non habebunt: qui corrupti uitiis et inueterati malis, uinum nouum quod est Euangelii uerbum, sic acceperint [d 1Kb] ut rumpantur et fundant. Agnoscendum est ergo quia Christus per exempla hec non discipulos suos noluit ieiunare, sed noluit  ieiunium uerum fraudulento miscere ieiunio.



SERMO XXXII. De eo qui habebat manum aridam.

Omnia signorum Christi opera stupenda uirtutum, non humanitus, neque casu, sed diuina procuratione credenda sunt euenisse, sicut hodie nobis euangelicum demonstrauit eloquium. Et intrauit, inquit, iehsu in synagogam, et [e 1Kb] erat ibi homo habens manum aridam . Christus quidem [f 1Kb] ingreditur synagogam,  sed Iudeus nec recipit intrantem, nec agnoscit presentem, [g 1Kb] nec operantem cecatus intelligit. Cernite quam nichil sit presentia corporalis, ubi fuerit mentis miseranda separatio; sicut contra nichil efficit absentia corporalis, ubi corda fuerint sociata per fidem.Et erat ibi homo, habens manum aridam. In hoc homine omnium hominum imago figuratur, in hoc geritur cura cunctorum, in hoc uniuersorum sanitas diu exspectata reparatur. Aruerat enim manus hominis magis stupore fidei [h 1Kb] quam siccitate neruorum, et plus culpa conscientie quam debilitate carnali. Antiqua nimis ista erat, et que in ipso mundi principio contigerat egritudo, nec arte hominis aut beneficio poterat hec curari; que iusta Dei fuerat indignatione contracta, tetigerat uetita, inconcessa presumpserat,  cum se ad arborem sciendi bonum, malumque porrexerat , auctore indigebat, non qui [i 8Kb] malagma imponeret, sed qui posset illatam relaxare sententiam, et ignoscendo resoluere quod religauerat indignando. In hoc homine nostre tantum geritur umbra sanitatis, perfecta autem salus nobis reseruatur in Christo, quia tunc ariditas nostre manus miserando dissoluitur, cum cruore perfunditur Dominice passionis, cum illo uitali ligno crucis extenditur, cum carpit fructuosam de dolore uirtutem, cum totam arborem salutis amplectitur, cum clauis Domini corpus affigitur, quo numquam ad arborem concupiscentie, et aride redeat uoluntatis. Obseruabant, inquit, pharisei si sabbatis curaret, ut accusarent  eum. Ad infamiam iudicis et nequitiam cognitoris, [i 1Kb] queritur de cura crimen, de pietate accusatio, reatus de uirtute, de salute supplicium. Sed mirum non est: semper offendunt bona malos, pia impios, sancta profanos; aut quando non lasciuus disciplinam, uirtutem uitiosus, innocentiam criminosus accusat? Obseruabant solliciti sacerdotes sabbatis, non si peccaret, sed si curaret, ut accusarent eum. Amatores criminum inuigilant, insidiantur in accusatione uirtutum, quasi contra salutem, non pro  salute sabbatum sit prouisum. Si sabbatis curaret; obseruant: tali legis interprete, non dico laborat nimis, sed funditus et exspirat egrotus. Sabbatum non impie curam denegauit infirmis, sed tota pietate aliquoties quietem prestitit fessis nimio labore mortalibus. Et ait homini habenti manum aridam: Surge in medium, professor debilitatis proprie, superne pietatis exactor, testis diuine uirtutis, Iudaice incredulitatis assertor. Surge in medium, ut quos non compungit uirtus tanta signorum, quos non opera tante salutis inclinant, [a 1Kb] uel debilitatis tante miseratio constringat et mitiget. Tunc dicit eis, [b 1Kb] licet sabbatis benefacere an male; animam saluam facere, an perdere? Hoc dicendo, bonitatem commendat operis sui, et illorum malitie concepte conscientiam  accusat: quia cum ille hominem saluum facere corpore animoque gestiret, illi eum accusandi studio perdere moliuntur, qui et patiebantur eum sabbatis curare; insidiantes animo utrum curaret, ut cum curasset, sensus sui malignitate damnarentur, et essent tali patientia quam ipsa malitia nequiores, et plus furentes dolo quam tali iudicio dementes. At illi tacebant, et circumspiciens eos cum ira, contristatus super cecitate cordis eorum. Circumspiciens dixit, non conspiciens, id est, non tantum faciem ut homo intuens, sed ut Deus corpora, corda, mentes, sensus, preterita, presentia, futura contemplatus. Circumspiciens eos cum ira, contristatus. [c 13Kb] Irascitur ut dominus, contristatur ut parens, dolet ut homo, intuetur  ut Deus. Dicit homini, extende manum tuam; et extendit, et restituta est manus illius. Extende manum tuam: [d 9Kb] iussione soluitur, que fuerat iussione  deuincta. Extende manum tuam. [e 1Kb] Agnouit pena iudicem, opus Deum, indulgentia prodidit conditorem. Orate, fratres, ut sola Synagoga tali debilitate fuscetur; nec sit in Ecclesia cuius manum arefaciat cupiditas, contrahat auaritia, rapina debilitet, tenacitas egrotam constringat: sed si acciderit idipsum, audiat Dominum et cito eam in opere pietatis extendat, relaxet, et in misericordia, in eleemosynis porrigat. Sanari nescit, qui nescit pauperi fenerari. Tunc egressi Pharisei statim cum Herodianis consilium faciebant, quomodo eum perderent. Semper Iudeus [f 2Kb] Herodianis iungitur, [g 1Kb] ut inuadat Christianos. iehsu, inquit, cum discipulis secessit ad mare. [h 1Kb] Ut comparatione fluctuum prauiorem Iudeorum  probaret et demonstraret errorem. Sed quia iehsu, [i 1Kb] deseruiente nauicula, id est, Ecclesia, sequestratur a confusione turbarum, et Christiani populi gubernator residet indefessus uario genere medendi, et imperauit uentis et mari  [i 1Kb] ut tandem tranquillitatis obedientia conquiescant, iuxta prophetam: Dirumpamus uincula eorum, et proiiciamus a nobis iugum ipsorum , ut sub iugo pietatis manentes, diuine glorie mereamur esse participes.



SERMO XXXIII. De filia archisynagogi, degue muliere sanguinis pro fluuio laborante.

[k 1Kb] Audituri estis hodie, fratres, et, sancto euangelista Marco referente, mecum pariter cognituri qualiter  ante Christum Synagoge prolabitur et proruit principatus, et eum duplici modo Deum et Dominum confitetur, cum adoret pro legis imperio sic dicentis:  Dominum Deum tuum adorabis  et redditorem uite indicat, cum salutem filie morientis implorat. uenit, ait, ad eum quidam archisynagogus nomine Iairus: et uidens eum, procidit ante pedes eius, et deprecabatur eum multum dicens, Filia mea in extremis est; ueni, impone manum tuam super eam, ut salua sit et uiuat . Antequam sermo euangelici sensus aperiat sacramentum, libet in hoc loco paululum parentum prodere passiones, quas sumunt et proferunt de affectibus et amore filiorum. Circumstante familia inter tenera et blanda obsequia propinquorum, molli filia decumbit in lectulo: pater pronus sicca iacet et uersatur in terra; illa deficit corpore, hic mente et animo contabescit; illa secretas languoris sui sustinet passiones, hic fedus et lugubris totus, toto fertur  et iactatur in populo; illa moritur ad quietem, hic uiuit ad penam. Et certe omisimus anxia parentum uota cum gignunt: [a 1Kb] periculosos ordines sobolem cum producunt, cum nutriunt, mestos labores et iuges penas cum fuerint egrotantes: peior est mortis dies [b 1Kb] pignora cum precedunt. Heu me! cur tanta filii nesciunt? cur ista non sentiunt? cur uicem parentibus reddere non desudant? et tamen parentum pietas perseuerat: quia quidquid filiis parentes impenderint, repensabit parentibus parens omnium Deus. Sed ad proposita redeamus. uenit autem quidam archisynagogus, nomine Iairus, et uidens eum procidit ante pedes eius, et deprecabatur eum multum, dicens: Filia mea in extremis est; ueni, et impone manum  tuam super eam, ut salua sit. Quod supplicatione flebili extrema filie sic lamentatur, quo remedium languoris sic postulat, desperatum satis probat et demonstrat affectum; unde est quod cure ordinem sic deposcit: ueni, impone manum tuam super eam. Aegrotus non quemadmodum curetur imperat, sed tantum ut curetur implorat. Sed cum esset [c 1Kb] archisynagogus, legis notitiam hic habebat; et cum uerbo cetera, hominem manu Dei legerat esse figuratum. Credidit ergo Deo, quia eadem manu qua creatam senserat filiam, recreari et reduci [d 1Kb] posset ad uitam. Cognouimus quid sit. ueni, et impone manum tuam super eam. Ut qui sponte posuit ad creandum, ad reparandum [e 1Kb] iterum exoratus  imponat. Hoc est quod propheta fatetur, cum decantat in Psalmis: Tu formasti me, et posuisti super me manum tuam . Quia qui posuit cum formaret ex nichilo, imposuit iterum, ut reformaret ex perdito. Denique idem Psalmista, ut manus huius salutare sensit, et adeptus est largitatem, repetitam prorupit in uocem: Dextera, inquit, Domini fecit uirtutem, dextera Domini exaltauit me; dextera Domini fecit uirtutem . Et ut meruisse se quod archisynagogus poposcerat demonstraret, adiecit: Non moriar, sed uiuam. Ille, cum peteret, dixerat: ueni, impone manum tuam, ut salua sit, et uiuat; hic iam consecutus exsultat: Non moriar, sed uiuam. Dextera Domini Christus est, sicut prophetico docemur eloquio. Et uere fecit uirtutem diabolum dum  debellat; dum alligato forti, sicut ipse dixit, uasa fortis diripit ; dum infernum destruit, dum ipsam mortificat mortem. Et uere exaltauit nos, quos de profundo extulit, et eleuauit ad celum. Sed iam ad mulierem sermo transeat, que occulto uulneri et uerecundo languori remedium sic quesiuit, ut et suum [f 1Kb] pudorem tegeret, et curantis reuerentiam custodiret. Et abiit cum illo, et sequebatur, inquit, eum turba multa, et comprimebant eum: et ecce mulier que erat in profluuio sanguinis annis duodecim, et fuerat multa perpessa a compluribus medicis, et erogauerat omnia sua, nec profecerat quidquam, sed deterius habebat, cum audisset de Iesu, uenit in turba retro, et tetigit uestimentum eius, dicens: Si uel uestimentum  eius tetigero, salua ero. Et confestim [g 6Kb] siccatus est fons sanguinis eius, et sensit corpore quod curata est a plaga. Non tantum duo maria confunduntur fluctibus suis, quantum mulieris huius animus ancipiti cogitationum cumulo iactabatur. Post certamina desperata medicorum, [h 1Kb] post medicamina sumptuosa, post inanem et antiquissimam curam, ubi [i 1Kb] ars et peritia iam defecerat curantem, ubi languentis omnis iam consumpta fuerat substantia, [i 1Kb] ipsi auctori uerecundum uulnus non casu, sed diuinitus occurrit, ut quod humana arte tot annis curari non potuit, sola fide et humilitate curaretur. Mulier stabat eminus, quam natura pudore perfuderat, quam per hoc  immundam Iudaica lex notarat, dicens: Immunda erit, et sanctum non continget ; contingere metuens, ne Iudaicum furorem, ne legis posset subire sententiam. Dicere non est ausa, ne circumstantium confunderet et oneraret auditum, ne fieret populorum fabula, que tot annis [a 21Kb] stadium et fuerat passionum. Siquidem et amplius ferre et sustinere dolor diuturnus et continuus non sinebat, et deliberandi tempus Christi pretereuntis celeritas amputabat, et e contra nouerat quod tacenti, quod occultanti, morbum suum sanitas non daretur. Inter hec bella cogitationum, solam salutis uiam mulier, curam ut furaretur, inuenit, ut raperet tacita quod petere non ualebat, et pro sua uerecundia et pro reuerentia prestaturi; et que non merebatur corpore,  corde perueniret ad medicum, fide Deum, manu tantum tangeret uestimentum: sciens hanc fraudem non solum ueniam, sed et remedium prestaturam, quam non uoluntas, sed necessitas uerecunda generauit; presertim cum et furantis lucrum quereret, et ei cui auferebatur nullum gigneret detrimentum. [b 1Kb] Pium latrocinium, quod ministra fide, fide attrahente committitur. Ecce ubi uirtus est quesita contrariis, ubi fraus fide conueniente quod nitebatur obtinuit. Mulier inter comprimentes, ut nesciretur accedit, et presumpsit furari se posse curam fide sola, ut habitu lateret et corpore; retro accedit, et ad uidendum se iudicabat indignam. Curauit fides intra ictum temporis, quod duodecim annis ars humana  curare non potuit. Post hoc exemplum suo uitio longa trahit in languoribus tempora, et sua negligentia diu laborat, qui sola fide nescit curari, sed aromatum dispendiis onerari. [c 9Kb] Tetigit uestimentum mulier, et curata est: et ab antiquo est absoluta languore. Miseri, qui quotidie corpus Domini tractamus et sumimus, et a nostris uulneribus non curamur. Non Christus infirmantibus, sed fides deest: nam multo magis modo in nobis [d 1Kb] manens poterit  uulneratos curare, qui latentem mulierem preteriens sic curauit. Sufficit hodie, fratres, furta fidei, et Domini pretereuntis narrasse uirtutem: cur autem Dominus ueluti ignorans querit, quam uirtutis sue opere scit curatam, quia nunc longum est, sequenti sermone narrabimus.



SERMO XXXIu. De eisdem.

Omnes euangelice lectiones, fratres karissimi, magna nobis et presentis, et future uite commoda largiuntur. Sed hodierna lectio, et totum quod est spei, contulit, et quidquid est desperationis exclusit. Est nobis dura et deflenda conditio: peccare nos [e 1Kb] cogit fragilitas innata, et confiteri prohibet confusio cognata peccati; malum enim facere pudor non  est, et pudor est confiteri: timemus dicere, quod committere non timemus. Sed hodie [f 1Kb] mulier, cum quereret medicinam tacitam [g 1Kb] uulneri uerecundo, inuenit silentium, per quod possit peccator ad ueniam peruenire. Prima est felicitas in peccatorum turpitudinem non uenisse, sed felicitas est secunda peccatorum ueniam peccatis latentibus inuenisse. Hoc propheta senserat, qui dicebat: Beati, quorum remisse sunt iniquitates: et quorum tecta sunt peccata . Ecce, inquit euangelista, mulier, que sanguinis fluxum patiebatur ab annis duodecim, accessit retro et tetigit fimbriam uestimenti eius . Confugit mulier ad fidem subitam, cui longa defecerat cura: que confundebatur medicinam petere, furari uoluit  sanitatem; nesciri se ab eo uoluit, a quo se credidit posse saluari. Ut er uentorum turbine, sic cogitationum procellis mulier turbabatur: confligebat cum fide causa, cum timore spes, necessitas cum pudore; timoris frigus exstinguebat crudelitatis ardorem, obscurabat lucem fidei [h 1Kb] uis pudoris, spei confidentiam necessitas uerecunda frangebat. Sic mulier magni maris instar confusis estibus iactabatur: querebat quomodo faceret occultum de publico, de turba secretum;  agebat ut sibi et rediret sanitas, et uerecundia non periret; curabat ne cura sua ad curantis redundaret iniuriam; prouidebat ut redderetur sibi salus, salua reuerentia Saluatoris. Tali ergo sensu mulier merito [a 1Kb] de summitate fimbrie peruenit totam ad deitatis summam. Accessit, inquit, retro. Sed ubi retro? Et tetigit fimbriam uestimenti eius. Accessit retro. Sed ubi? Retro nil erat, ibi faciem quam declinabat inuenit. Erat in Christo [b 1Kb] corpus multiplex, sed erat [c 1Kb] deitas simplex; erat totus oculus, qui post se supplicem sic uidebat. Accessit retro, et tetigit fimbriam uestimenti eius. O quid ista mulier uidit habitare in interioribus Christi, que [d 1Kb] in Christi fimbria diuinitatis totam uidit inhabitare uirtutem! O quam docuit mulier quantum sit corpus Christi, que in Christi  fimbria tantum esse monstrauit! Audiant Christiani, qui quotidie corpus Christi attingunt, [e 1Kb] quamnam de ipso corpore sumere possunt medicinam, quando mulier totam rapuit de sola Christi fimbria sanitatem. Sed quod nobis flendum est, [f 1Kb] mulier de uulnere medicinam tulit, nobis medicina ipsa retorquetur in uulnus. Hinc est quod Apostolus tangentes indigne corpus Christi taliter admonet, et deplorat: Qui enim tangit indigne corpus Christi, iudicium sibi sumit. Et quod inde temeritas infirmitatem capiat, unde fides accipere debebat sanitatem, rursus intulit: Propterea inter uos multi infirmi et imbecilles, et dormiunt multi . Item dormientes mortuos dicit, quos luget in uiuo corpore iam sepultos. Petrus et Paulus,  principes fidei Christiane, notitiam nominis Christi toto orbe diffuderunt; mulier accedendi ad Christum prima tradidit disciplinam; mulier prima dedit formam quomodo peccator [g 1Kb] tacita confessione deleat sine confusione peccatum; quomodo delinquens, soli Deo cognitus, de reatu nudare apud homines uerecunda conscientie non cogatur; quomodo homo possit uenia iudicium preuenire. At iehsu, inquit, conuersus, et uidens eam, inquit, Confide, filia, fides tua te saluam fecit. At iehsu conuersus non motu corporis, sed diuinitatis aspectu. Christus conuersus est ad mulierem, ut mulier conuerteretur ad Christum, ut ab ipso curam sumeret unde sumpserat uitam, et  sciret sibi presentis uulneris causam fuisse perpetue rem salutis. Conuersus et uidens eam. uidit eam diuinis oculis, non humanis; uidit ut saluti redderet, non ut agnosceret quam sciebat; uidit eam; donatur bonis, malis caret, quem uiderit Deus. Hoc uniuersitas sentit ex usu, de felicibus sic dicendo: uidit illum Deus. uidit ergo istam Deus, quam curando reddidit sic felicem. Et quid plura? Christus mulieris docuit exemplo, quam [h 1Kb] fides sola totam proficiat ad salutem. Sed de Synagoge principe iam loquamur, qui dum Christum ducit ad filiam suam, uiam dedit qua mulier perueniret ad Christum. Sic cepit hodierne principium lectionis. Ecce princeps unus accedens adorabat eum, dicens: Domine, filia mea modo defuncta est, sed ueni, impone manum tuam super eam, et  uiuet. Futurorum prescium Christum non latebat quod predicte mulieris eueniret occursus: per quam Iudeorum princeps disceret Deum non mouendum locis, non itinere ducendum, non trahendum presentia corporali, sed credendum quam sit Deus ubique presens, [i 1Kb] ubique totus, ubique semper; et quam totum possit iussu facere, non labore; uirtutes mittere, non deferre; mortem non manu, sed imperio effugare; uitam non arte reddere, sed precepto. Filia mea modo defuncta est, sed ueni. Hoc est dicere: Adhuc uite manet calor, adhuc anime uestigia uidentur, adhuc est in uia spiritus, adhuc dominus domus habet filiam, adhuc mortuam tartarus nescit; ergo ut euntem possis animam retinere, festina.  Stultus putauit Christum non posse suscitare mortuam, nisi teneret. Hinc est quod Christus ubi peruenit ad domum, et uidit puellam quasi perditam fleri, ut infideles animos promoueret ad fidem, dormire eam dicit, non defunctam, ut crederent [i 1Kb] facilius de morte posse surgere quam de somno. Non est, inquit, mortua puella, sed dormit. Et uere apud Deum mors somnus est: quia uelocius Deus mortuum ad uitam suscitat quam de somno dormiens ab homine suscitetur, et ante Deus frigentibus morte membris uiuificantem refundit calorem, quam homo sepultis somno corporibus uigorem possit infundere. Audi Apostolum: In momento, in ictu oculi, mortui  resurgent . B. Apostolus quia uelocitatem resurrectionis non potuit referre uerbis, aptauit exemplis. Aut quomodo ibi celeritatem sermonis perstringeret, ubi ipsam celeritatem preuenit uis diuina? At quomodo apparet ibi tempus, ubi eterna sine tempore res donatur! Sicut [a 1Kb] temporalitatem tempus attulit, sic exclusit eternitas tempus.



SERMO XXXu. De muliere profluuio sanguinis obnoxia.

Quid sit Christum tangere, hodie docuit mulier in profluuio sanguinis constituta: que cum tangit fimbriam Christi, tum diuini pectoris pulsat arcanum, et [b 1Kb] furto fidei summam rapuit de fimbrie summitate uirtutem. Felix fraus, que et [c 1Kb] lucrum salutis contulit,  et damna sustulit mox pudoris. Probat hoc euangelice lectionis auditus. Ecce, inquit, mulier que sanguinis fluxum patiebatur duodecim annis, accedens retro, tetigit fimbriam uestimenti eius, dicens intra se: Si tetigero tantum uestimentum eius, salua ero . In arduis languoribus dat crebro consilium uis doloris, in desperatis causis est sepe magistra necessitas, inuenit ipsa sibi passio medicinam. Hinc est quod mulier uerecundo uulneri qualiter subueniret inuenit, ut fidei insinuaret silentio quod insinuare publico clamore non poterat, ut secreta spiritus uia celestem perueniret ad medicum, ad quem peruenire manifesto carnis itinere non ualebat. Dabat audaciam multam pietas curantis, sed fiduciam pudendi languoris necessitas auferebat; cogebat ad Christum doloris accedere magnitudo, sed [d 1Kb] adire  Christum feditas ulceris non sinebat. Sic anceps mulier, et fidei trepidante consilio, [e 1Kb] maluit de fide iudicari quam de fedo uulnere sic perire. Accessit retro, et tetigit fimbriam uestimenti eius. Sciens quod Deum [f 1Kb] nec tactus polluit, nec offendit uisus, nec odor exasperat, nec auditus sauciat, nec inquinat humana cogitatio. Nam si sol tangit stercora, non tamen stercoribus inquinatur, quanto magis creator solis tangit omnia, et tamen non potest ullis contactibus inquinari? Et si medicus cum saniem uulnerum tractat, cum curat uerecunda membrorum, non iniuriam computat, sed honorem: quanto magis Deus non arbitratur iniuriam, dum uulnera nostra curando respicit, tangit ad remedium,  uisitat ad salutem? Dei conspectum offendunt peccatorum uulnera, non dolorum; morbi criminum,  non corporum passiones; uitiorum sanies, non uiscerum fluxus: quia homo habetur uoluntarius in delictis, in languoribus tenetur inuitus. Hinc est quod peccator penam recipit, egrotus recipit curam. Mulier ergo non [g 1Kb] uoluntatis conscia, sed doloris, nec confusa crimine, sed confusa languore, accessit retro, ut turbe declinaret oculos, non Christi uitaret aspectum; a populis nesciri uoluit, non a Christo; gestiuit non Deum latere, sed hommes: quia non nisi a solo Deo potuit latens uideri, audiri tacens, celata curari. Accessit et tetigit fimbriam uestimenti eius. Quia in Christo nil postremum credidit, nil iudicauit extremum; quia nec minoratur Deus in homine, nec uirtus attenuatur in fimbria, nec celestis natura membrorum uariatur officiis. Hinc est quod mulier  per dorsum peruenit ad faciem, per uestimentum penetrauit interna, et per fimbriam capitis tetigit summitatem. Nec hoc sine mysterio; audite prophetam dicentem: Sicut unguentum quod descendit in oram uestimenti eius . uidetis, fratres, in fimbriam uestimenti huius totam plenitudinem diuini chrismatis, totam diuini capitis transisse uirtutem. Scienter ergo mulier sacram Christi fimbriam gestiuit attingere, ut de occulto mysterio uulneris posset sumere medicinam. Fratres, magna hec mulier, et nimium permiranda, que scientia doctores legis uicit, sacramento omnes Iudeos superauit, fide precessit apostolum. Nam Iudea cum scribis et doctoribus suis Deum totum despexit in corpore: Thomas apostolus ut Christum Deum crederet, immisit manus,  iniecit digitos, patefecit uulnera; et ut Christum crederet, [h 1Kb] iterum pati compulit Christum . Sed hec mulier quam personam teneat, cuius typum preferat, cuius presentet imaginem, spirituali intelligentia perquiramus. Que est ista quam sic genuinus sanguis, naturalis debilitas, originalis morbus, ad causas mortis, ad lethale uulnus, ad fedi languoris adduxit angustias? et quam sic sordidauit uitiis, fedauit criminibus, secretis uulneribus sauciauit, ut eam ars curare, non solum uidere oculus, non solum honestas pateretur, non preualeret lex ipsa mundare, immo quam lex iusserat arceri templo, prohiberi sacris, sanctis omnibus abstinere: et quam sic dixerat immundam, ut quidquid tetigisset, haberetur immundum. Ista est, fratres, ista est Ecclesia, que primi  hominis uulnerata peccato, tota fluebat sanguine, tota originaliter decurrebat in mortem.



SERMO XXXuI. De Hemorrhoissa, et filia archisynagogi. Hoc loco D. Petrus obmutuit, cuius silentii ratio abunde redditur sermone 86.

uerecundi debitoris est mox promissa dissoluere, nec creditoris animum, aut deludere moris, aut longa exspectatione suspendere. Cum archisynagogi uel Hemorrhoisse mulieris connexa sibi et producta narratio a consueta sermonis nostri breuitate discederet, maluimus dimidiare tractatum, ne non recrearetur tantum, quantum uester oneraretur auditus. Domino archisynagogus occurrit, et totus prolabitur in terram, causam refert, insinuat dolorem, mouet prestantis affectum, imperat ut properet et accedat ad curam; e contra mulieri Dominus non quesitus occurrit,  preteriens, occasionem salutis ingessit, tacens causam tacentis agnouit, occultum uulnus etiam celantis aspexit. Inter Dominum et mulierem furtiue salutis agitur tam grande commercium: et dum publica petitione uiam facit rogatus, fidei cogitatio diuinum penetrat, et peruenit ad secretum. Felix mulier, que in tanta multitudine est sola cum Christo, ut sola sit conscia et salutis reddite, et uirtutis excelse! Beata, que talem reperit accessum, cui nullus possit obsistere! Beata, que tali uia ad suum proripuit et irrepsit auctorem; que antequam de uulnere suo confunderetur ab homine, careret ipsius uulneris feditate, sciens sibi apud homines et per homines interclusum totius aditum sanitatis, qui horrere magis quam curare uulnera consueuerunt! Deus abstergit  uulnera humana, non despicit; neque horret languores hominum, sed depellit; nec detestatur immunditias humani corporis, sed emendat: quia creature sue ad tactum nescit Deus, Deus non potest sordidari. Sed euangelista generat questionem, cum dicit: Et statim iehsu in semetipso cum cognouisset uirtutem que exierat de eo, conuersus ad turbam aiebat: Quis tetigit uestimenta mea ? Dum interrogat, [a 1Kb] uelut ignorantiam profitetur: exiisse uirtutem de se sentit, ad quam exierat nescit? quod prestiterat nouit, cui prestiterit ignorat? de persona dubitat, qui certus est de salute collata? uerum non ignorantis errore, sed maiestate Dominus hic scientis et prescientis interrogat; nec quod occultum sibi esset requirit, sed et ipsum sibi bene esse cognitum sic demonstrat, dum  taliter querendo cunctis ignorantibus solus aperit quod latebat. Interpellatricem tacitam, et suggerentem cogitationibus solis, ac post tergum uirtutis sue consiliis adherentem, non ut discussor nescius, sed ut prescius inquisitor producit in medium, suisque facit astare conspectibus, ut que sibi portarat salutem,  omnibus reportaret et [b 1Kb] fidem; et que uirtutem probarat, agnosceret maiestatem; nec rediret, ut putabat, incognita, que plenam [c 1Kb] sui dederat notionem. Dum erubescit uulnus, dum in tali cura ipsum ueretur ut Deum, fidei sue mulier non parua nubila sustinebat, et mentis sue lumine confusionum nebulis ipsa caligabat. uox ergo inquirentis Domini, uelut flatus salutaris, fugauit nubes, dispersit nebulas, illustrauit fidem, et illam que noctis latebat in tenebris ipso sole reddidit clariorem. Aut minor est ista sole, que toto orbe radiat, que toto Ecclesie fulget et resplendet in cetu? si sic rediisset inuisa, date ueniam, eluserat medicum, non probarat; et sibi quod consecuta fuerat, ascribere potuit, non sananti; que se curam rapuisse [d 1Kb] de fimbria curantis crediderat, non de sensu:  aut quid illius esse crediderat, cuius in se uirtutem senserat, uoto tamen iudicabat extraneum? Que utique, et si ante curam uerecundie fuerat quod latebat, humilitatis quod se iudicabat indignam, cur post curam non sponte, ut ageret gratias, ut honorem redderet, ut gloriam tanti operis referret, occurrit? sed posteaquam uidit Dominum in inquisitione persistere, et discipulis excusantibus et compressionem turbe opponentibus, non posse conspicit se latere, postquam illam timor et tremor conscientie cepit arguere, uenit in medium, ut quem occulte senserat medicum, [e 1Kb] palam profiteretur, et adoraret ut Deum, et tam presentibus quam futuris fieret de tanto suo languore medicina, dicente euangelista: Mulier autem timens, ac tremens, sciens quod factum esset in se, uenit et  procidens ante pedes eius, dixit ei omnem ueritatem. uerum, quia historica relatio ad altiorem semper est intelligentiam sublimanda, et figuris presentibus futura sunt noscenda mysteria, archisynagogus, uel eius filia, siue mulier in fluxu sanguinis constituta, quid sub harum specie personarum teneant sacramenti allegorico nunc sermone pandendum est. Archisynagogi filia, ad quam uenit Christus, uadit, et properat, et humano gradu iter facit, qui diuinitus loco non potest promoueri, sine dubio synagoga est, dicente Domino: Non sum missus, nisi ad oues que perierunt domus Isrel . Sed dum ad illam Christus tendit, Ecclesia, que in cunctis gentibus posita, amisso nature bono, perdebat et profundebat sanguinem generis humani; cuius languorem peritia humana dum  curare nititur, ipsum cumulabat: nam censura fragilitatis humane, ac mundane districtio discipline, et populorum semper sanguinem fudit, et tamen nec hostes abolere, nec ciuium bella compescere, nec criminum potuit dementiam perdelere; hec ergo talibus confossa curis, ubi quidquid sue fuerat [f 36Kb] et  erat substantie, uidit esse consumptum, id est, animum, mentem, sensum, ingenium, laborem, industriam, rationem, que utique rectoribus ad profectum uelut medicantibus commodamus, ubi Christi pretereuntis sensit presentiam, retro accessit, quia uidere eum sanguine polluta non merebatur. Accedit retro, hoc est, fidei sequitur auditum, et extrema Christi uelut ipsam tangit fimbriam, dum non honoratur in patribus, non sanctificatur in lege, non se iactitat in prophetis, non Dominico ipso honoratur in corpore, dum ab illo generationis Christi ordine habetur extranea. Post tergum, hoc est nouissimo tempore Christum sequitur, et sancitur occulto fidei sacramento, et uere tetigit uestimentum, quod in sepulcro reperit, per quod resurgentis Domini credidit, et predicauit  [a 1Kb] insignia. Sed dum circa hanc Christus suis uirtutibus occupatur, in archisynagogi filia deficit, et moritur Synagoga: ut et ipsa ad uitam per fidem redeat, que per legem mortua fuerat, et perierat per naturam. Inter hec ueniunt de domo archisynagogi, et dicunt, Noli uexare magistrum, mortua est puella. Hodieque Iudei nolunt uexari Christum, quem cupiunt non uenire, et mortem pronuntiant, qui spem resurrectionis infideliter perdiderunt; sed et illud huic assertioni nostre quam conuenit, quod archisynagogi filia duodecim annos egisse refertur in uita, et hec duodecim annos perseuerasse memoratur in uulnere, cum utriusque nouissimo et expleto tempore salus redderetur et uita. Nam iste numerus tempus humane uite concludit: qui ut annum faciat, duodecim distinguitur  et numeratur in mensibus: unde et propheta [b 1Kb] sub annum Domini acceptum Christum indicat aduenisse; et Apostolus temporis plenitudine Christum uenisse approbat, dicens: Postquam uenit temporis plenitudo, misit Deus Filium suum . Orate, fratres, ut sicut sibi et legi, ut Christo uiueret, defuncta est Synagoga; ita et nos peccatis moriamur, et carni, ut uiuere possimus in Christo.



SERMO XXXuII. De Ione prophete signo.

Fratres, sanctorum gesta casibus non sunt deputanda, sed signis: et que uitia putantur illorum, mysteriis sunt applicanda, non [c 1Kb] lapsibus, sicut hodie Dominica signauit et patefecit instructio, dicens: Turbis autem concurrentibus cepit dicere iehsu: [d 1Kb] Generatio  hec nequam est; signum querit, et signum non dabitur ei, nisi signum Ione prophete; sicut  enim Ionas signum fuit Niniuitis, ita erit et Filius hominis generationi isti . Ecce prophete fuga ipsius Domini uertitur in figuram, et quod celebratur ferale naufragium, hoc sacramentum Dominice resurrectionis existit. Nam quemadmodum Ionas typum per omnia tenuerit et impleuerit Saluatoris, historie, que de ipso scripta est, textus ostendit. Fugit, inquit, Ionas [e 1Kb] a facie Dei . Nonne Dominus, ut hominis faciem preferret, et formam, faciem formamque proprie deitatis aufugit? Apostolo sic dicente: Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens . Formam suscepit serui Dominus, ut lateret mundum, ut diabolum preueniret, in hominem  [f 1Kb] se fugat ipsum. Et bene typus Christi ipsius Ione seruatur in uerbis. Non dixit: Fugio Deum, sed A facie Dei ego fugio. Deus qui ubique est, quo seipsum fugiet non est; sed Christus non ut loco, sed sicut specie faciem deitatis aufugeret, totum nostre seruitutis confugit ad uultum. Descendit, inquit, Ionas in [g 1Kb] Ioppen, ut fugeret in [h 1Kb] Tharsis. Audi descensorem: Nemo, inquit, ascendit in celum, nisi qui de celo descendit . Descendit Dominus de celo ad terram, descendit deitas ad humana, descendit ad nostram superna dominatio seruitutem. Et tamen qui descenderat ad nauem, nauem nauigaturus ascendit: sic Christus, qui in hunc mundum descendit, uirtutibus et mirabilibus, Ecclesie sue conscendit in nauem. Quid sibi uult [i 1Kb] autem confusa uentis procella, nisi  diabolum qui cor Iude penetrans, reges, gentes, populos, militiam, iudices, marinos eleuauit, et inflauit in fluctus, ut ascendentes et cadentes unde auctorem suum seculi peterent ad quietem? Audi undas seculi, audi prophetam dicentem: [i 1Kb] Quare fremuerunt gentes, et populi meditati sunt inania? Astiterunt reges terre, et principes conuenerunt in unum aduersus Dominum, et aduersus Christum eius . Et quia sors Ionam proditura non defuit, implet super Christum Dauidicam prophetiam, que dicit: Et super uestimentum meum miserunt sortem . Quod autem Ionas auctor sue demersionis existit, cum dicit: Tollite me, et mittite in mare, uoluntariam Domini indicat passionem; nam quare sibi illi sustinent hec iuberi, qui sibi in periculo tali sponte poterant subuenire? Quando enim  multorum salus petit unius mortem, mors in intereuntis arbitrio collocatur, quia et moriturum retardare potest ad mortem uoluntas, et [a 1Kb] periclitantis mors periculum [b 1Kb] preuenire: sic hic ubi totum Domini geritur in figuram exspectatur morientis auctoritas, ut mori non sit necessitas, sed potestas. Audi Dominum dicentem: Potestatem habeo ponendi animam meam: et potestatem habeo iterum sumendi eam: nemo tollit eam a me . Quomodo? quia Christus etsi emisit spiritum, non amisit, quia qui omnium in sua manu recipit et tenet animas, ipse animam suam quemadmodum possit perdere non uidetur. Audi prophetam dicentem: Anima mea in manibus tuis semper . Et alibi: In manus tuas commendo spiritum meum . Sed quid plura? Currit, occurrit, adest [c 1Kb] bellua de profundo totum Dominice resurrectionis impletura et proditura,  immo conceptura et paritura mysterium; adest bellua, adest imago horrida et crudelis inferni, que dum fertur auidis faucibus in prophetam, uigorem sui sensit et degustauit auctoris, incurrit namque ieiunium deuorando. Sed domicilium cordis sui tremens ad superni hospitis aptat et preparat mansionem: ut ipsa que fuerat tota causa discriminis, ipsa fieret necessarie nauigationis inaudita uectura, uectorem suum seruans, et post triduum referens ad superna; et hoc daret gentibus quod abstulerat Iudeis, quibus signum querentibus solum dandum Dominus esse signum hoc decernit, per quod scirent gloriam quam in Christo sperauerant, totam esse gentibus conferendam. Generatio, inquit, hec nequam est; signum querit, et signum non dabitur illi, nisi signum  Ione prophete. Sicut enim Ionas signum fuit Niniuitis, ita erit et Filius hominis generationi isti. Quia Iudaica perfidia fluctuante inferni Christus demersus est in profundum; et triduano cursu tota tartari occulta percurrens, et Iudaice crudelitatis, et maiestatis sue ac perempte mortis dedit indicium cum resurgeret. Merito ergo surgent Niniuite in iudicio, et condemnabunt illam generationem, quia illi unius prophete naufragi, aduene, ignoti, preconio corriguntur; isti post uirtutes tantas, mirabilia tanta,  cum toto resurrectionis corusco, [d 1Kb] ad fidem non ueniunt, ad penitentiam non mouentur. Ipsum namque [e 1Kb] resurrectionis signum non credunt, sed gestiunt infamare, dum pretio militum claudunt oculos, corda corrumpunt, quod scierant, quod uiderant, ut tacerent; redimentes mendacium, ut tollerent ueritatem. Facinus suum in Christi retorsere discipulos, cum dicunt: Dicite quia discipuli illius nocte uenerunt, et furati sunt . Erras, Iudee: hoc discipuli non tulerant, sed magister; et [f 1Kb] ipse se furatus est, qui uidebatur occisus. Sed miror quod Iudeus Christum requirit, quem inter duos latrones feraliter collocarat: committit male, custodit impie, iniquius querit. Iudee, Christus perire non potest, sed tu eum tibi tuo scelere perdidisti, ueniet, [g 1Kb] ueniet in  iudicium [h 1Kb] regina austri et eo ipso, qui furatus putabatur, iudice, te [i 1Kb] condemnabit: quia illa uenit ab extremo terre audire sapientiam Salomonis, [i 1Kb] et tu ad te uenientem sapientiam Dei infelicissimus occidisti. Niniuite crediturarum gentium, regina austri Ecclesie tunc prouisa est in figuram. Beati sumus, fratres, quia quod precessit in typo, quod promissum est in figura, nos specie, ueritate ueneramur, cernimus et habemus.



SERMO XXXuIII. De iniuria equo animo toleranda.

Quanta sit celestis philosophie magnitudo, quanta uirtus militie Christiane, hodie docuit Dominus, sic dicendo: Si quis te percusserit in dexteram maxillam tuam, prebe illi et alteram . Hoc putat  arduum, qui premia patientie quanta sint nescit. Putasne potest ille uulneribus inuenire uictoriam, qui nec ictu palme acquirere uult coronam? Potest iste morte inquirere gloriam, cui pro honore diuino humana grauis uidetur iniuria? Homo, nonne preceptis talibus infantie tue rudimenta componuntur? Palme, paruulorum sunt uerbera, non uirorum. Hinc est quod leuibus mandatis pueritia Christi animatur, ut ad grauia toto iam robore euangelica iuuentus accedat; ut hoc laboribus, penis, morte se gaudeat  obtinere, quod per infantiam paruis iniuriis acquirere non ualebat. Ut autem dura non esse que precepta sunt approbentur, mandatorum series ipsa replicetur. Audistis, quia dictum est antiquis, oculum pro oculo, et dentem pro dente; ego autem dico uobis non resistere malo: sed si quis te percusserit in dexteram maxillam tuam, prebe illi et alteram; et qui uult tecum in iudicio contendere, et tunicam tuam tollere, remitte illi et pallium; et qui te angariauerit mille passus, uade cum illo et alia duo . Audistis quia dictum est antiquis. Quibus antiquis? utique Iudeis, quos antiquos plus [a 1Kb] malitia fecerat quam uetustas, quos furor uindicte cupidos sic tenebat, ut pro oculo caput, pro dente animam postularent. Hinc est quod eos lex ad uindicte uicissitudinem  refrenabat, ut qui ueniam culpe sapere non ualebant, uel modum saperent ultionis, et [b 11Kb] tantum uindicte exigerent quantum lesionis intulerat uis furentis. Sed hoc antiquis, nobis autem per gratiam innouatis diuina quid imperet bonitas, audiamus. Ego autem dico uobis. Quibus? utique Christianis. Non resistere malo. Sic cum dicit, uult nos uitia non repensare uitiis, sed superare uirtutibus, et in ipsis scintillis adhuc exstinguere iram, que si peruenerit ad totum furoris incendium, sine sanguine non sedatur. Ira uincitur lenitate, mansuetudine exstinguitur furor, malitia bonitate palpatur, credulitas pietate prosternitur, impatientia patientia punitur, contentio superatur [c 1Kb] blanditiis, superbiam humilitas sternit. Ergo, fratres, qui uult uitia uincere, pietatis arma teneat,  non furoris. Et quamuis possit lucere sapienti quid sit quod instituuntur iniuriis primordia Christiana: tamen quia non intelligunt quidem esse hoc uirtutis, esse hoc bonitatis culmen, pietatis esse hoc fastigium, hoc esse diuine philosophie non humane, non resistere malo, sed [d 1Kb] uincere in bono malum, maledicenti benedicere, percutienti iterum [e 1Kb] percutiendi licentiam non negare, tollenti [f 1Kb] tunicam dimittere pallium, et rapienti predam facere largitatem, [g 1Kb] angarianti mille passus addere suam ad alia duo millia seruitutem; ut uincat necessitatem uoluntas, impietatem pietas; et hoc sic patientis uirtus, quod imperat uis cogentis: ergo quamuis ista doceant quale miles Christi ad uirtutem roboretur iniuriis,  tamen ut plus pateat, qua ex causa sint precepta altius requiramus. Fratres, ubi se peccatorum morbus, uitiorum scelus, impietatis phrenesis mentibus infudit humanis, et quidquid erat scientie, sensus et rationis exstinxit, furore uesano fecit per orbem diffusas gentes Deum fugere, sequi demones, creaturas colere, contemnere Creatorem, desiderare uitia, horrere uirtutes, agi gladiis, uulneribus ruere, uiuos [h 1Kb] mortibus deperire. Unde sanari aliter homines non ualebant, nisi celestis medici armati pietate tota et patientia niterentur, qui sic laborantium phrenesi paterentur iniurias, maledicta portarent, sustinerent uerbera, uulneribus scinderentur, donec eos [i 1Kb] ad sobrietatem sensus, ad sinceritatem spiritus, ad mentium reducerent sanitatem; ac sic Deum querere,  fugere demones, languores sentire, sapere sanitatem, abiicere uitia, capere uirtutes, declinare uulnera, horrere sanguinem, recusare mortem, uitam desiderare [i 1Kb] perficerent. Et si uultis ut quod diximus plenius innotescat, carnalium medicorum loquamur exempla. Nonne quoties miserum hominem cholere inflammauerit incendium, et dominante febre uesanum reddiderit egrotantem, turbatur sensus, mens deperit, feritas accedit, recedit humanitas, et ne multis, moriente homine furor uiuit? Hinc est quod frendit dentibus, parentes laniat, scindit proximos, cedit pugno, morsu agit, atque afficit obsequentes. Tunc medicus ad uirtutis laudem, ad artis gloriam, ad fame cumulum armatur patientia: tolerantiam sumit, iniurias despicit, morsus sustinet, fert labores,  et non leues penas patitur, ut a pena liberet laborantem; fouet oleo, insistit curis, erogat medicinam, certus quod mercedem honoris obsequiis repenset egrotus dum receperit sanitatem. Rogo, [k 8Kb] que maior phrenesis, que grauior uis furoris, que par dementia sancti hominis percutere maxillam? mansueti fratris faciem uerberare? placidi uultus gratiam tristi liuore perfundere? nudare hominem solo quo tegitur uestimento? et ob uilem predam nil Deo, nil homini, nil nature relinquere, nil pudori? angariare hominem [l 1Kb] suis actibus occupatum? et alienam penam suum solatium computare? Ergo, fratres, si talia perpetrantes grauissima phrenesi laborare cognouimus, obediamus Christo, et furentium fratrum  morsus, uerbera, onera, tota pietatis uirtute portemus, ut et fratres nostros liberemus a pena, et nos eternum patientie premium consequamur. Nec dedignetur seruus hoc accipere a conseruis, quod Dominus a seruis et pro seruis dignanter accepit: palmis faciem non negauit, tollenti tunicam et pallium dimisit et corpus; angariantem se ad laborem, gratus ac libens est secutus ad mortem. Ergo, fratres, si dignum Dominus pati duxit, pati seruum quomodo, quomodo uidetur indignum? Erramus, erramus, fratres; qui non facit quod iussit Dominus, gratis sperat Dominus quod promisit.



SERMO XXXIX. De perseuerantia orationis.

Per se semper sibi diuina sufficiunt, sed ob hoc  hominibus humanis frequenter insinuantur exemplis, quia celestis prouidentia non quid ipsa dicere, sed quid auditor capere possit, attendit. Sic fons per tenues uenarum primitus erumpit meatus, atque angustis sensim serpit in riuulis donec digno successu in totam se fluuiorum latitudinem prorumpat, et ualenter effundat. Et ut uobis de nobis loquar: nato paruulo, mox ceuum preparat succum natura, escam commutat in potum, et stupentes adhuc fauces, torpentesque internorum meatus, ad usum solidioris cibi, longa lactis infusione componit. Sic nos Dominus ad capienda diuina uernaculis eregit, et informat exemplis, dicendo: Quis uestrum habebit amicum, et ibit ad illum media nocte, et dicet illi: Amice, commoda mihi tres panes quoniam amicus meus uenit de  uia ad me, et non habeo quod ponam ante illum; et ille de intus respondeat, Noli mihi molestus esse, quia iam ostium clausum est, et pueri mei mecum sunt in cubili, non possum surgere et dare tibi? Dico uobis, si non dabit illi surgens, quia amicus eius est, propter improbitatem tamen eius surget, et dabit illi quotquot habet necessarios . O quam dare uult, qui se inquietari taliter, taliter patitur suscitari! O quam necessitatis esse sue, quod sue potestatis est, uult uideri! O quam pulsanti iste gestiuit occurrere, qui sic [a 6Kb] secreti sui cubile ipsam collocauit ad ianuam! O quam negare noluit, qui sibi etiam neganti qualiter extorqueretur, ostendit! O quam non ad ianuam tantum Dominus, sed ipsa ianua Dominus fuit! Ego sum, inquit, ianua , qui, dormientibus seruis,  pulsantis necessitatem solus et primus audiui. O quam pius, quam misericors, qui quod mandatis docet, probat et informat exemplis! Cum facis, inquit eleemosynam, noli tuba canere. Et iterum: Nesciat sinistra tua quid faciat dextra tua .  Quis uestrum habebit amicum, et ibit ad illum media nocte? Parum est quod facienti misericordiam nox uelabat, quod largitatem dantis petentis obtegebat improbitas, nisi ad cumulum pietatis uelande ascriberetur et somnus. Indicit in hac humanitate geminam necessitatis speciem, petentis et dormientis, ut illum petere hospes, dare compellat hunc somnus: utpote qui propterea se daturum ei dicat in tempore, quod non occurrere amico, sed recurrere uideatur ad somnum; et ut ei magis dormire liceat, quam dare libeat sic petenti. Quid plura? ecce pulsanti illi plus somnus, quam sonus exstitit suffragator. Nec otiosum reor esse quod horam petendi sic aperit, sic designat, dicendo: Quis uestrum habet amicum, et ibit ad illum media nocte? [b 11Kb] Quasi non et prima, et secunda  et tertia hora noctis, cum se sopor blandus dormientibus primum fundit in corpora, et uisceribus diurno labore fessis dulcis, ac totus illabitur, molesta et aspera sit inquietantis improbitas. Sed hoc tempus est quod deuotum et iuge pernoctantis demonstrat iudicium; hoc tempus est quo inter preteritos et futuros labores ardens animus, sed ad diuina, nil indulget corpori, nil quieti: sed antequam finiat transacti diei opera, inchoat et anticipat iam futuri. Ista satis hora est efficax impetrandi. Hoc sciens propheta, ipsum tempus sue supplicationis asserit exstitisse, cantando: Media nocte surgebam ad confitendum tibi . In hac hora uigilantibus, semper sponsus ille celestis occurrit, qui dicit: Media nocte clamor factus est, ecce sponsus uenit . Non  potuit non impetrare quod uoluit, qui ut reciperet hospitem, hospitem reficeret, totam sibi requiem denegauit. Aut quomodo sic petenti, sic pulsanti non responderet ille, qui se in hospite suscipi confitetur, cum dicit: Hospes fui, et suscepistis me ? Aestimo hoc dixisse pulsantem, aut forte aliter conuenisse: Feci quod iussisti, redde quod promisisti; tibi credidi dicenti: Nolite solliciti esse in crastinum . Unde hesterno hospiti quod apponerem non reliquit: si tibi ego sic habenti molestus sum, quanto mihi ille exstitit molestior non habenti? Et tamen ego illi me excusare non potui, quia tibi obedire contendi. Plus hic iubentis quam non habentis uerecundia nunc laborat. Hospes in domo est, et tu dormis, immo tu dormis, qui non dormis. Ego suscepi  hospitem, nisi dederis panem, panem hospiti tu negasti. Merito sic pulsanti, petenti taliter, quotquot necessarios habuit euangelicus iste fenerator largitus est panes. Quid faciunt qui se non in cubili, sed ipso [c 1Kb] collocant in sepulcro? qui se non somno,  sed morti tradunt? quos gallus non commonet, lucifer non suscitat, sol ipse non reuocat et producit ad lucem? Isti et tempus supplicandi, et hospitis mercedem, et ipsa diei opera perdiderunt. Contristamur, fratres, quando nos diluculo stamus ante Dominum, et nobiscum nostros filios non uidemus. Ille noctis medio sic pulsauit, in cuius domo hospes uenerat. Rogo, tu quare non uel diluculo uigilas, cui est hospes in domo? quod ille gratie, tu tribue uel pigritie; quod ille humanitati, tu necessitati saltem, plus somni quam tui amator, impende. Certe ut possis uigilare ad uitam, qui dormis ad mortem, que sequuntur, ausculta: Et ego dico, inquit, petite, et dabitur uobis; querite et inuenietis; pulsate, et aperietur uobis. Omnis enim qui petit, accipit; et qui querit,  inuenit; et pulsanti aperietur. Sed dicis, Esto quod petere possim, pulsare quomodo potero celeste secretum? Quemadmodum? Iterando preces, et exspectando iudicium largitoris, moras dantis patientissime sustinendo; quia quicumque cum semel pulsauerit, indignatur mox si non fuerit auditus, iste non est petitor supplex, sed est imperiosus exactor. Audi prophetam dicentem: Exspecta Dominum, uiriliter age, et confortetur cor tuum . Et si iterum distulerit in futurum, tu Dominum tuum patienter exspecta. Ubi autem quid querere debeas uis nosse, sunt diuitie in sinu pauperis, et regnum celorum intra te est. Intra uos est regnum celorum, dicit Dominus . Quis sit autem amicus qui dormit, et quis amicus qui de uia uenit, et qui sunt  pueri qui dormiunt, et quis est iste qui pulsat, et cur sub certo numero tres tantum postulat panes,  cum petiero, quesiero, pulsauero, et peruigil inquietator accipere meruero, uobis amicis mei Domini [a 1Kb] non negabo. Sed dicitis mihi, Ecce amicus Domini tui [b 1Kb] uenit ad te; iste dare, non accipere, consueuit; hanc denique [c 1Kb] sitarciam [d 1Kb] de uiatici sui copia pastor auidus expleuit, ut de nostre paupertatis uilissima preparatione gustaret; nec passus est intempesta nocte me sibi aliunde petere [e 1Kb] hospitum locupletissimus quod habebat. Nec mirum, fratres; semper dare uult diues ad pauperem, cum declinat. Iste illius euangelici amici semper manet in ianua; in istius cubili ille cum pueris suis largitor euangelicus perseuerat, in cuius corde Pater et Filius, et Spiritus sanctus faciunt semper et collocant mansionem. Quid plura? Pater est: ab ipso petere, in ipso querere,  per ipsum pulsare me credidi; et ideo me uobis daturum non incautus promissor asserui.



SERMO XL. De bono pastore.

Ubi uernalis aure tempus annuos ouium ceperit partus aperire, ubi per campos, prata, uias ceperit fecundi gregis germina copiosa dispergere, pastor bonus [f 1Kb] seponit, et cantus, et [g 1Kb] discursu anxio teneros querit, legit, colligit fetus, atque eos collo, humeris, ulnis, letus uector imponit, ut saluos omnes perferat, et [h 1Kb] tutas perducat ad caulas. Sic nos, fratres ubi Quadragesime arridente uerno, ecclesiasticum gregem uidemus fundere uberes partus, [i 1Kb] tractatus nostri cantus et [i 1Kb] consueti sermonis epulas seponentes totam curam in colligendo et comportando celesti  germine, anxii grauissimo labore dependimus. Sed quia [k 1Kb] agnos redditos gregi, et totos intra Christi  uidemus esse iam septa, diuinos letissimi reuocamur ad cantus, Dominici uobis cibi exsultatione tota uitales copias apponentes: ut quos socios senserimus in labore, participes in gaudiis habere possimus. Et quia prefatio hec nostra pastoris boni fecit et intulit mentionem de ipso qui solus bonus, solus pastor, solus pastorum pastor est, tota sermonis nostri et tractatus repleatur et habeatur intentio. Pastor inquit, bonus, animam suam ponit pro ouibus suis . Fortem facit uis amoris, quia nil durum, nil amarum, nil graue, nil lethale, computat amor uerus. Quod ferrum? que uulnera? que pena? que mortes, amorem preualent separare perfectum? Amor impenetrabilis est lorica, respuit iacula, gladios excutit, periculis insultat, mortem ridet, si amor est, uincit omnia.  Sed queramus utrum sit ouibus commoda mors ista pastoris, que destituit oues, que lupis tradit inerme pecus, que sic charum gregem ferinis morsibus derelinquit, direptioni dat, et exponit morti, sicut ipsius pastoris Christi probatur ex morte. Ex quo namque posuit ipse animam suam pro ouibus suis, seque Iudaico furore permisit occidi, oues eius gentilium, uelut predonum, diripiuntur incursu; mactande in carceribus, uelut latronum clauduntur antris; a persecutoribus quasi seuientibus lupis sine cessatione laniantur, ab hereticis quasi ab extraneis canibus rabido dente carpuntur. Hoc apostolorum peremptus probat chorus, hoc martyrum toto orbe diffusus clamat sanguis, hoc Christianorum membra data bestiis, consumpta ignibus, demersa fluminibus, patenter demonstrant:  quod utique totum sicut mors intulit, ita uita potuit prohibere pastoris. Ideo pro te pastor amorem morte probat, quia cum uideat ouibus imminere discrimen, cum gregem defensare non possit, mauult mori antequam mali de suis ouibus quid uideat. Sed quid faciamus, quia uita mori non poterat, nisi uoluisset? datori anime animam quis tollere potuisset nolenti? dicente ipso: Potestatem habeo ponendi animam meam, et potestatem habeo iterum sumendi eam; nemo tollit eam a me. Ergo mori uoluit, qui se, cum mori non posset, permisit occidi. Queramus ergo huius que uis, que ratio sit amoris, que huius causa mortis, que huius sit utilitas passionis. Et plane uis certa, uera ratio, causa lucens, utilitas tanti sanguinis peraperta: namque pastoris una ex  morte uirtus emicuit singularis; pastor pro ouibus morti, que ouibus imminebat, occurrit; ut auctorem mortis diabolum nouo ordine captus caperet, uictus uinceret, puniret occisus, et ouibus moriendo uiam uincende mortis aperiret. Nam et diabolus, dum in hominem tendit, prosiliuit in Deum; dum in reum seuit, incurrit in iudicem; inuenit supplicium, dum ingerit penam; ipse accipit, dum dat sententiam; et  uiuens mortalium pastu mors moritur, dum deuorat uitam; absorbens reos mors, absorbetur, innocentie dum deglutit auctorem; et perit mors ipsa, que perdebat omnes, dum omnium perimere uult salutem. Ergo tali forma precessit oues pastor, pastor ab ouibus non recessit; nec illas dedit lupis, sed tradidit lupos illis quibus donauit suos eligere sic predones, ut occise uiuerent, laniate resurgerent, sanguine suo tincte fulgerent regali purpura, niueo uellere perlucerent. Sic bonus pastor pro ouibus cum posuit animam, non amisit; et oues taliter tenuit, non reliquit; nec destituit oues taliter, sed inuitauit, quas per mortales campos, per iter mortis, uitalia uocauit et perduxit ad pascua. Sed dicit aliquis, Quando hec erunt? Ecce interim oues, id est, apostoli, prophete,  martyres et confessores iacent sepulti: discerpti toto sparguntur in orbe, inuoluti sanguine, tetris clauduntur sepulcris. Et quis dubitat quod resurgant, uiuant, regnent occisi martyres, quando Christus [a 1Kb] illis resurrexit, uiuit et regnat occisus? Audi uocem pastoris huius: Oues mee uocem meam audiunt et sequuntur me. Necesse est ut que sunt ad mortem secute, sequantur ad uitam; que ad contumeliam comitate sunt, comitentur ad honorem; et sint participes glorie, que passionis participes exstiterunt. Ubi sum, inquit, ego, ibi erit et minister meus .Ubi? utique super celos, ubi Christus est ad dexteram Dei sedens. Homo, non te turbet fides, spes te longior non fatiget: quia certa tibi res est, que in ipso tibi rerum seruatur auctore. Mortui, inquit, estis, et uita uestra abscondita  est cum Christo in Deo; cum autem apparuerit Christus uita uestra, tunc et uos cum illo apparebitis in gloria . Laborans messor quod in semine non uidet, uidebit in messe, [b 1Kb] et qui in sulco deflet, gaudebit in fructu.



SERMO XLI. De ieiunio et eleemosyna.

Bella gentium legimus superasse quamplurimos, quos tamen pugnas carnis legimus non uicisse, et audiuimus eos dedisse delictis pectora, qui dorsa hostibus non dederunt. Proh dolor! uictores gentium uitiorum fuisse captiuos, nationum dominos turpi seruisse criminibus seruitute; stetisse inter seuientes gladios, et inter eneruata lenocinia corruisse; regnis fuisse terrori, ludibrio fuisse peccatis;  aduersas acies contriuisse ieiunos, et crapulatos suarum castra dissoluisse uirtutum; iacuisse effuso uino, qui iacere effuso sanguine nescierunt. Unde est hoc? unde? quia hoc non est ratio, sed languor; non uita, sed febris; phrenesis, non natura. Nam quotiens ciborum cruditas uitalia deiicit, infirmat stomachum, corrumpit sanguinem, uitiat humores, succendit choleram, extremum [c 1Kb] febris gignit incendium  toties eger mentem perdit, amittit sensum, fertur desideriis, contrariis urgetur, salutaria respuit, querit noxia, fugit curam. Tunc medici [a 1Kb] satagunt abstinentie remedio subuenire ut sanetur, ut sanet abstinentia quod uoracitas sauciarat. Et si pro temporali cura egri medicis obediunt, seruant arduam parcitatem; quare pro sempiterna salute sit durum Christo moderatis obedire ieiuniis, corpus gubernare mensura, mentem regere parcitate, sensum sobrietate frenare? Sicut terre nubes caligant celum, sic obscurant animas intemperata conuiuia; sicut uentorum turbines elementa confundunt, sic fercula congesta stomachum conturbant; ut nauem fluctus, corpus ebrietas sic demergit, hominem dat in profundum, lucra uite aufert, mortis facit subire naufragium.  Est ergo febris, est febris quam beatus Apostolus anhelare in humanis uisceribus sic deplorat: Scio quia non habitat in me, hoc est, in carne mea, bonum : si non bonum, utique malum. Quod malum? Fragilitas certe, que dum serpit in carne, in uenis estuat, intrat ossa, conditur in medullis, feruet in sanguine, in uitiorum phrenesim sic erumpit. Fragilitas febris nature, languorum mater, genitrix passionum; fragilitas est, que nobis [b 3Kb] eiusmodi necessitates imponit: et ubi necessitas, non uoluntas; ubi exstat de conditione captiuitas, iudicium de potestate non constat. Fragilitas est per quam uadit homo, non quo inuitat uoluntas, sed quo necessitas ducit. Audi Apostolum dicentem: Non quod uolo hoc ago . Fragilitas dum  parat homini necessaria, facit illum ad non necessaria peruenire; dum parat cibum, perducit ad crapulam; ebrietatem suadet, dum potum ministrat; offert somnum, ut inertiam tradat; curat uentris onera, ut salutis auferat curam; dat carni totum, ut anime nil relinquat: facit corpus passionum pompam; facit ut sit homo sui mors, uita uitiorum. Unde si se homo taliter sentit egrotum, [c 1Kb] medico se  celesti tradat, secure eius monitis acquiescat, a cibis se temperet, mensuram seruet [d 1Kb] in potu, ut possit sic fragilitatis superare languorem, fragilitatem fugere passionum, febrim ac phrenesim uitare uitiorum. Abstinentia est hominis prima medicina; sed ad plenam curam, [e 1Kb] misericordie requirit expensas. Abstinentia exstinguit febrem, sed arefacta membra longe febris incendio, nisi largo infundantur unguento, nisi blandissimis rigentur fomentis, nisi iuuentur medicine sumptu, ad integram sanitatem redire non possunt: sic ieiunium quamuis excludat uitiorum morbos, carnis amputet passiones, criminum causas propellat; tamen sine misericordie unguento, sine pietatis riuo, sine eleemosyne sumptu, perfectam salutem mentibus non reponit. Ieiunium  sanat uulnera peccatorum, sed cicatrices uulnerum sine misericordia non emundat. Audi Dominum dicentem: Date eleemosynam, et ecce sunt uobis omnia munda . Ieiunium singulari cultu euellit uitia, eradicat crimina, ad fructus bonos agrum parat et mentis et corporis: sed nisi misericordie fecerit fundamenta, [f 1Kb] senium est studium ieiunantis. Ieiunium est sanctitatis hostia, sacrificium castitatis; sed sine misericordie incenso ad diuinum non potest conspectum in odorem suauitatis ascendere. Quod anima est corpori, hoc misericordiam constat esse ieiunio: quando ieiunium ex misericordia uiuit, tunc uiuificat ieiunantem. Ieiunium, uirtutum nauis, portat questum uite, lucrum salutis aduectat. Sed qui intrat carnis pelagus, scindit uitiorum  fluctus, inter scopulos criminum transit, preterit littora passionum; nisi cito portum pietatis intrauerit, exercere uirtutes non potest, lucrum non potest habere uirtutum. Qui se stare nouit in huius uite lubrico, qui se intelligit carnis uiam transire per lapsum, qui se sentit incursionibus ignorantie, negligentie casibus subiacere, sic ieiunium teneat, ut misericordiam non relinquat. Ieiunium nobis aperit  celum, ieiunium nos intromittit ad Deum; sed nisi tunc adfuerit nobis misericordia nostrarum patrona causarum, qui de innocentia constare non possumus, securi de uenia non erimus, dicente Domino: Iudicium sine misericordia illi qui non fecerit misericordiam . Dies gratus, sed gratior est serenus: erit ergo ieiunium nostrum illo clarius, si nobis Quadragesime dies splendor misericordie dat serenos. Clamat Deus: Misericordiam uolo . Homo, da Deo quod uult, si uis tibi dari a Deo quod uis. Misericordiam uolo Dei uox est, Deus a nobis misericordiam petit, et si dederimus quid dicturus est? illud quod hodie lectum est: Esuriui, et dedistis mihi manducare; sitiui, et dedistis mihi potum. Et quid? uenite, benedicti Patris mei, percipite regnum quod  uobis paratum est ab origine mundi . Qui dederit esurienti panem, dabit sibi regnum; negabit sibi fontem uite, sitienti aque calicem qui negarit. Amore pauperis Deus suum regnum uendit: et ut emere illud omnis homo possit, fragmentum panis ponit in pretium, quia uult habere omnes, qui tantum petit pretii quantum hominem scit habere. Deus regnum suum fragmento panis uendit; quis excusare poterit non ementem, quem tanta uilitas uenditionis accusat? Fratres, prandium nostrum sit pauperis cena, ut mensa Christi nostrum paretur in prandium, promittente ipso, cum dicit: Manducabitis in mensa mea in regno meo . Fratres, sint delicie pauperum nostra ieiunia, ut temporale ieiunium nostrum in eternas possit nobis delicias immutari. Homo,  dando pauperi das tibi; quia quod pauperi non dederis, habebit alter. Tu solum quod pauperi dederis, hoc habebis.



SERMO XLII. De eisdem.

Ieiunii bona, fratres, prout potuimus, superiori sermone perstrinximus; et quod esset oratio cognata ieiunio, patefecimus ipsa conclusione sermonis. Sed quia ieiunium sine misericordia deficit, ieiunium sine pietate ieiunat, sine miseratione infirmatur oratio, oratio sine largitate lassescit, reficiamus nostrum misericordie exhibitione ieiunium, orationem nostram pietatis erigamus auditu, adhibeamus ieiunio misericordiam patronam: quia fames est auaritie  ieiunium sine misericordia, cupiditatis pena est sine pietate ieiunium; [a 1Kb] ultio, non deuotio est, non Deo ieiunare, sed sacculo; atterere se abstinentia, et hydropi [b 1Kb] cupiditati inflari; exonerare uentrem cibis et mentem pecunie pondere pregrauare. Ipsum se redigit in sacculum, qui pecuniam nescit prorogare, sed claudere: iste alienorum custos, non dominus est suorum; quia parat alii, negat sibi, cum misericors eroget quod auarus oppressit. Est ager cultus sine semine, sine miseratione ieiunans. Ager cultus  caret sentibus, uitat gramina, euadit totum quod est negligentie, quod est squaloris. Sed sicut sine semine fit sterilis, ipso cultu fructum non dat, dat laborem, et ad bonam frugem non ualet peruenire; ieiunans ita recolit animam, purgat sensus, cor mundat, abscindit uitia, eradicat crimina, dat menti cultum, corpori dat decorem; sine misericordia ad fructum uite non peruenit, ad salutis premium non uadit. Quod est sine rege aula regia, hoc est sine largitate ieiunium. Aula regis fulget auro, mitet marmore, picturis splendet, grandescit spatiis, leuatur culmine, [c 1Kb] amenatur uiretis, [d 1Kb] ipso terribilis est secreto: sed sine rege honorem non habet, caret gloria, est uacua solitudo, est clausa eremus, est horribilis solitudo. Sic ieiunium lucet innocentia, radiat castitate, fulget  actu, [e 1Kb] pingitur moribus, incessu micat sanctitatis toto magnificatur ornatu; sed sine misericordia gloriam non habet, mercede caret, palmam non tenet, perdit fiduciam supplicandi, impetrandi meritum non capescit, attestante Scriptura, que dicit: [f 1Kb] Qui claudit aurem ne audiat infirmum, et ipse clamabit, et non erit qui exaudiat . Quomodo petet misericordiam, qui negauit? Iudicium, inquit, sine misericordia fiet illi, qui non fecerit misericordiam . Misericordiam, qui non dat alteri, tollit sibi. Misericordia sibi erit, qui spargit pauperi. Dispersit, inquit, dedit pauperibus, iustitia eius manet in seculum seculi . Misericordiam qui seminat inopi, sibi metet. Qui seminant, inquit, in lacrymis, in gaudio metent . Non sic imber infundit  terram, quomodo ieiunium lacryme rigant pauperum. Homo, in lacrymas pauperum iacta semina ieiunii tui, quia siccantur ieiunii uirtutes, arescunt ieiunantium messes, que pauperum fletibus non fuerint irrigate. Celi pluuia infundit terram, lacryme pauperis celum rigant; ergo sitit celum, et exspectat de ploratu pauperum uicem roris, quia misericordia arat celi campos, sulcos ducit pietas per superna, illic misericordia seminat; quia que susceperit manus pauperis, ibi metit; ibi segetem colligit, qui semen suum pauperi commiserit hic serendum. Beatus cui seminanti sic eterna horrea perpetem preparantur ad uitam. Hunc serentem B. Apostolus perscribebat, cum diceret: Hoc autem dico: Qui parce seminat, parce et metet: et qui seminat in benedictionibus,  de benedictionibus et metet: unusquisque sicut proposuit cordi suo, non ex tristitia aut ex necessitate; hilarem enim datorem diligit Deus . Magna sunt opera Domini, sed magnitudinem precellit misericordie magnitudo: nam cum dixisset propheta: Magna opera Domini , adiecit alibi: Misericordie eius super omnia opera eius. Misericordia, fratres, implet celum, replet terram. Domine, inquit, in celo misericordia tua . Et idem ipse: Misericordia Domini plena est terra  . Et reuera, fratres, periisset totum quod Deus fecerat, nisi misericordia subuenisset. Culpa et ultio quidquid in hunc mundum uenerat, auferebant; quia et fragilitas semper tendebat ad lapsum, et cogebatur ad uindictam semper censura iudicantis. Sic angelus deiicitur e celo ; sic de paradiso exsulat homo ; sic mundus diluuio deletur ; sic gentes confunduntur linguis , dantur gladio ; sic exuruntur urbes incendio diuino ; sic ex Aegypto plebs educta in eremo occulebatur ; sic terra hians uorat populum ; et ne multis, sic Iudeam ultor Christi sanguinis Romanus [a 1Kb] deleuit exercitus . Hec est Christi magna, larga, sola misericordia, que iudicium omne in  diem seruauit unum, et homini totum tempus ad penitentie deputauit inducias; ut quod de uitiis infantia suscipit, rapit adolescentia, inuadit iuuentus, corrigat uel senectus; et de peccato uel tunc peniteat, quando sentit iam se non posse peccare; et tunc saltem reatum deserat, quando illum reliquerit iam reatus; faciat de necessitate uirtutem, moriatur innocens, qui totus uixit in crimine. Hinc est quod propheta ad misericordiam currit totus, quia fiduciam de sua iustitia non habebat: Miserere, inquit, mei, Deus, secundum magnam misericordiam tuam . Et quare magnam? Quia misericordia tua, inquit, magna est super me; et eruisti animam meam ex inferno inferiori . Et si Deus reddit per misericordiam quod per iudicium deperierat,  homo, tibi quid stare, quid constare sine misericordia tu putabas? Probatum est ergo tibi non ieiunium solum, sed omnes sine misericordia nutare uirtutes. Abraham celestis conuiuii principem, humanitas ardens, Deo impensa, perficit : nam quia duos cum Deo terrenam suscepit ad mensam, Orientis et Occidentis populum mensam suscepit ad celestem. uenient, inquit, ab Oriente et Occidente, et recumbent cum Abraham, Isaac, et Iacob in regno celorum . Loth, quia hospitio suscepit angelos, iudicium preuenit . Hinc gehennam uicit in carne, misericordem nescit diuinus ignis exuere. Facit ergo misericordiam, qui uult gehenne incendium non timere. Denique ueniens Christus ante de misericordia disputat quam iudicet de reatu.  Cum sederit, inquit, super thronum glorie sue dicet: Esuriui, et non dedistis mihi manducare . Non dixit, Occidistis, furtum fecistis; sed Esuriui ego, et non dedistis mihi manducare. De crimine non [b 1Kb] prestabit causas, cui de misericordia causa constabit. Quare? quia Date eleemosynam, et ecce sunt uobis omnia munda . Non iudicabitur de culpa, cui de largitate laus defertur a iudice; uindictam non  exigit, humanitatis debitum qui fatetur. Esuriui, inquit, et non dedistis mihi manducare . Manducat Deus in celo panem quem perceperit pauper in terra. Quamdiu fecistis uni ex minimis istis, mihi fecistis . Da ergo panem, da potum, da uestimentum, da tectum, si Deum debitorem, non iudicem uis habere; nichil nos nocebit in terra, si nobis in celo misericordia sit patrona.



SERMO XLIII. De oratione, ieiunio et eleemosyna.

[c 1Kb] Populis populariter est loquendum; communio compellanda est sermone communi; omnibus necessaria dicenda sunt more omnium; naturalis lingua chara simplicibus, doctis dulcis: docens loquatur  omnibus profutura; ergo hodie imperito uerbo ueniam dent periti. Tria sunt, tria, fratres, per que stat fides, constat deuotio, manet uirtus. Oratio, ieiunium, misericordia. Quod oratio pulsat, impetrat ieiunium, misericordia accipit. Oratio, misericordia, ieiunium, sunt hec tria unum, dant hec sibi inuicem uitam. Est namque orationis anima ieiunium; ieiunii uita misericordia est. Hec nemo rescindat, nesciunt separari. Horum qui unum [d 1Kb] tantum habet, uel ista qui simul non habet, nichil habet. Ergo qui orat, ieiunet; qui ieiunat, misereatur: audiat petentem, qui petens optat audiri; auditum Dei aperit sibi, qui suum supplicanti non claudit auditum. Ieiunium ieiunator intelligat; esurientem sentiat, qui uult Deum sentire quod esurit; misereatur, qui misericordiam  sperat; pietatem qui querit, faciat; qui prestare sibi uult, prestet. Improbus petitor est, qui quod alii negat sibi postulat. Homo, esto tibi misericordie [e 1Kb] forma; sic quomodo uis, quantum uis, quam cito uis, misericordiam tibi fieri; tam cito aliis tantum, taliter ipse miserere. Ergo oratio, misericordia, ieiunium, sint unum patrocinium pro nobis ad Deum, pro nobis hec aduocatio sint una, una hec pro nobis oratio sint triformis. Hec sunt, fratres, hec sunt que tenent celi arcem, que [f 1Kb] secretum Dei iudicis pulsant, que ante tribunal Christi causas humani generis exsequuntur, que iniustorum petunt indulgentiam, reorum ueniam promerentur. Hec cui in celestibus non assistunt, ipse non subsistit in terris; hec cum teneant in celestibus principatum, in terris  rerum summam moderantur; hec regunt prospera, hec aduersa propellunt; uitia exstinguunt ista, uirtutes ista succendunt; hec reddunt casta corpora, corda pura, hec pacem membris, mentibus dant quietem; humanos ista sensus scholam faciunt discipline, per hec in templum Dei pectora humana consurgunt; hec hominem prestant angelum, homini Deitatis deferunt hec honorem. Hinc est, quod fit  horum suffragio [a 1Kb] Moyses Deus , et ad triumphos militares sibi omnia mandat elementa: iubet mare discedere, durari undas, profunda siccari , celum pluere; dat frumenta, uentos spargere cogit carnes ; noctem splendore [b 1Kb] solis illustrat, solem nubis temperat uelamento ; petram percutit, ut de recenti uulnere frigida sitientibus [c 1Kb] det fluenta ; primus dat terris legem celi, scribit uite normam, figit terminos discipline . Per hec Elias nescit mortem, relinquit terras, [d 1Kb] celos intrat, commoratur angelis, conuiuit Deo: et terrenus hospes supernas possidet mansiones . Per ista Ioannes [e 1Kb] fit angelus in carne, celestis in terra, et auditu, uisu, tactu, totam solus capit, tenet, [f 1Kb] complectitur  Trinitatem. Et nos, fratres, si uolumus Moysi glorie, Elie uite, Ioannis uirtutibus, omnium sanctorum meritis applicari, insistamus orationi, uacemus ieiunio, misericordie seruiamus. Qui in his uixerit, qui per ista fuerit communitus, iacula peccati, diaboli tela, mundi machinas, [g 1Kb] uitiorum cuneos, mala carnis, uoluptatum laqueos, arma mortis, Christianus armiger, bellator Dominicus non timebit. Sed nos qui ad incerta consurgimus, qui inter insidias diem ducimus, qui horarum uarietates, momentorum motus, uerborum lapsus, actuum pericula sustinemus, quid est quod ecclesiam mane nolumus intrare? Quid est quod [h 1Kb] matutina prece totius diei custodiam nolumus postulare? quid est quod homini astare toto tempore libet, et Deo assistere nec puncto  libet? Non est nostrum, fratres, non est nostrum; inimici est ista surreptio, decipere parat quos non patitur orationibus communiri. Quid de aduersis queritur, qui sibi prospera non precatur? Audiamus uocem Dei monentem: Orate, ne intretis in tentationem . In tentationem uadit, qui ad orationem non uadit. Hoc sciens propheta, cantabat: uenite adoremus, et procidamus ante eum: et ploremus coram Domino qui fecit nos . Putasne ante Deum lacrymas fundere dignatur, qui uerba non  dignatur expromere? [i 1Kb] Manicemus, oremus, uel humano timore, si non amore diuino; si non inuitati bonis, uel coacti malis. Mala tempora facit nobis contemptus Dei, temporum cursus non facit. Quod ergo contemptu perdidimus, ieiuniis conquiramus: animas nostras ieiuniis immolemus, quia nichil est quod Deo prestantius offerre possimus, probante propheta, cum dicit: Sacrificium Deo spiritus contribulatus; cor contritum et humiliatum Deus non spernit . Homo, offer Deo animam tuam, et offer oblationem ieiunii, ut sit pura hostia, sacrificium sanctum, uiuens uictima, que et tibi maneat, et data sit Deo. Hoc qui non dederit Deo, excusatus non erit, quia daturus se non potest non habere. Sed accepta ut sint ista, misericordia subsequatur; ieiunium non  germinat, si de misericordia non rigetur, siccatur ieiunium misericordie siccitate: quod imber terris, hoc ieiunio misericordia est. Quamuis cor excolat, carnem mundet, eradicet uitia, uirtutes serat; si misericordie fluenta non dederit, fructum non colligit ieiunator. Ieiunator, ager tuus misericordia ieiunante ieiunat; ieiunator, quod tu in misericordia fuderis, tibi in horreo hoc redundat. Homo ergo, ne seruando perdas, collige prorogando; homo, dando pauperi, da tibi: quia quod tu alteri reliqueris, non habebis.



SERMO XLIu. De consilio impiorum, uia peccatorum, et cathedra pestilentie, in psalmum I.

Peritus medicus, quoties uario languore defessis  plenam desiderat conferre medicinam, altas aperit morborum causas, latentes pestilentie exponit incursus, pestiferas caueri commonet regiones, quamplurima remediorum genera demonstrat, herbarum uires pandit, medicamentorum loquitur qualitates, obedientibus promittit longissimam sanitatem: sic egros arduas et asperas suadet et perducit ad curas. Hinc est quod propheta sanctus, corporis animeque medicinam celitus prolaturus, impietatis profundos [i 1Kb] patefacit recessus, opertos peccatorum nudat morbos,  iniquitates ostentat, secretum uirus, uitiorum naturas, origines delictorum, radices criminum mirabili ratione depromit. Sic egras mortalium mentes moderatione pia, pro etate, pro sexu, pro tempore, pro uiribus ad salutem perpetim diuina curatione perducit. Psalmus quem hodie cantauimus, [a 1Kb] Psalmorum prefatio est, immo et Psalmorum psalmus, titulorum titulus; est argumentum generans argumenta, est tota causa sequentium canticorum. Et sicut clauis aule regalis, ubi primam ianuam patefecit, [b 1Kb] penetrabiles reddit intimas ac multiplices mansiones; ita psalmus iste, ubi reserauerit aditus intelligentie primos, psalmorum omnium pandit mysterium, pandit secretum. Beatus uir qui non abiit in consilio impiorum, et in uia peccatorum non stetit,  et in cathedra pestilentie non sedit Beatus uir: sicut dimicaturo cum bestiis, et grauissimorum certaminum discrimina subituro, pronuntiantur ante brauia, premia, corone; propheta beatitudinem sic premisit, ut prouocaret hominem, [c 1Kb] totam, quam post enumerat, criminum uincere feritatem. Beatus uir qui non abiit in consilio impiorum, et in uia peccatorum non stetit. Quod in consilio abire, et in uia stare dixit, forsitan uideatur absurdum, cum in consilio consistere et in uia abire, magis hominum sit in usu. Peruersa quidem sunt uniuersa peruersis, nec possunt tenere ordinem, que per ordinem non aguntur. Tamen hic propheta non de corporis loquitur, sed mentis incessu; neque prohibet pedum lapsus, sed ruinas arcet animarum. Beatus  uir, qui non abiit in consilio impiorum. Abiit, abiit a se, a Deo impius cum recessit; nec stat in consilio, impiis cogitationibus qui uagatur. Iste [d 1Kb] modo fertur ad celum, modo refertur ad terras, iactatur per maria, leuatur fluctibus, mergitur in profundo: cumque sua semper mente uolutetur ut ebrius, non se computat, et [e 1Kb] computat celum. Qui [f 1Kb] se scire existimat totum, se nescit; qui si sciret se, numquam celum, solem, lunam, ligna, lapides adoraret, que sunt omnia sue data et subdita seruituti; sed adorat lapidem, seruit ligno, qui Deo uiuo, Deo uero seruire contempsit. Et ut ab ipso principio rerum, impietatis facta replicemus, [g 1Kb] impietatis consilium perduxit ad inferna, angelum de supernis, nuntium celestis secreti in diabolum commutauit, hominem de regimine uite  ad mortalis habitaculi transmisit exsilium, de paradisi deliciis erumnosos seculi pepulit ad labores; mulierem de uirginitatis gloria gemitus conscios deiecit ad partus. Inde est quod antequam gaudeat, non ignorat dolores, et soluit ante de reatu penam, quam  sobolis gaudeat de processu. Multiplicans, inquit, multiplicabo tristitias tuas et gemitus tuos; in tristitia et gemitu paries filios . Qualis finis est, ubi est origo penalis? in uita letitia quem tenebit, qui uite sumit exordium de merore? Hoc propheta nouerat qui dicebat: In iniquitatibus conceptus sum, et in delictis peperit me mater mea . Si sic, fratres, ab utero in uiam proiicimur peccatorum, et delictorum iter totas currimus per etates, cogitemus infantie uanitates, adolescentie lapsus, iuuentutis ruinas, senectutis morbos, et tunc nos non uiam uite, sed peccatorum uiam carpere sic uidebimus. Hanc uiam notat Christus, sic dicendo: Quam lata et spatiosa uia que ducit ad perditionem, et multi sunt qui intrant per eam . Delictis lata, diffusa fluctibus, criminibus  spatiosa, et uere uia est uita presens, in quam uenit et uadit homo. Generatio, inquit, uadit, et generatio uenit, et terra in eternum stat . Et ideo ante dixit: Beatus uir qui non abiit in consilio impiorum, et in uia peccatorum non stetit. Non dixit, Non uenit; nemo enim in uiam non uenit peccatorum, in qua nos lex ipsa nature perducit et mortis; sed Beatus ille qui non stat in ea. Stat ille, ille demoratur in ea, qui leuat onera peccatorum, et onustus uiator tarde peruenit, et celestem clausam sibi inuenit mansionem. Istis ponderibus impeditus flebat propheta, dicens: Iniquitates mee superposuerunt caput meum, et sicut onus graue grauate sunt super me. Et quia toto uite tempore has ferebat, exclamat: Miser factus sum, et incuruatus sum usque in finem  . Peccatorum uiam uiator ille pertransit, qui mala huius uite uidet, sed despicit; sentit, sed calcat; patitur, sed uincit; et dum fugit illa, plus currit: unde illi occurrit celestis ianitor, celestis illi mansio se non claudit. Sed quid est quod peccatorum uie impietatis consilium sic premisit: Beatus uir qui non abiit in consilio impiorum, et in uia peccatorum non stetit? Quia etsi natus homo mox peccatorum uenit in uiam, iacet tamen primum: non mox peccati currit in uiam, sed ubi ceperit impietatis uenena gustare, tunc [h 1Kb] saporem trahit de pinguedine peccatorum. Impius in Deum tendit, a Deo uadit cum delinquit; peccatores Deus contemnit, qui ante mandauit non debere peccare. Lucem tenebre fugiunt, tenebre luce redeunt abscedente: ubi Deus, peccatum  nullum; ubi peccatum, non ibi Deus. Et ut scias, homo, a conspectu Dei hominem uiam cursitare peccatorum, audi prophetam: Non est Deus in conspectu eius, polluuntur uie eius in omni tempore . Grauius ergo homo tunc in uia labitur peccatorum,  quando in ea per prerupta impietatis illabitur. Et in cathedra pestilentie non sedit. Impietatem probat qui facit, amat; qui amat, non potest non docere: hinc est quod docens impietatem, pestilentie [a 1Kb] residet in cathedra, et sermone mellito uirus doctrine lethalis [b 1Kb] audientibus sic diffundit. Pestilentie cathedram philosophiam posuit, que docuit, aut deos multos; aut eum qui est, uel non esse, uel [c 1Kb] non posse docuit inueniri; qui ipsam creaturam nature dedit, ut nature negaret Auctorem. Cathedram pestilentie Phariseus proposuit, [d 1Kb] qui traditiones humanas decretis celestibus anteponens, uastam [e 1Kb] lucem fudit populo Iudeorum. In cathedra pestilentie hereticus sedit, qui sub specie fidei, scindit, rumpit, distrahit unitatem. Beatus ergo uir qui non abiit  in consilio impiorum, et in uia peccatorum non stetit, et in cathedra pestilentie non sedit. Et plane beatus, quia ista tria declinando ad Trinitatis beatitudinem meruit peruenire. Meditetur ergo in lege Domini, et meditetur die ac nocte, ut que sequuntur mereatur uidere in futuro, et audire latius tempore competenti.



SERMO XLu. De homine fragili Deum orante, ne se arguat in ira; in psalmum uI.

[f 1Kb] Responsorium quod hodie propheta supplicante cantauimus, opportunum tempori, aptum malis presentibus mecum uestra probat et cognoscit affectio. Domine, inquit, ne in ira tua arguas me, neque in  furore tuo corripias me . Et Deus tumescit ira? calescit furore? absit, fratres. Deus nec subiacet passioni, nec ira accenditur, nec furore turbatur: sed ira Dei est delinquentium pena, furor Dei est supplicium peccatorum. Fratres, puluere concreti, plasmati luto, calcamur uitiis, subdimur delictis, curis conficimur, arescimus membris, morte dissoluimur, fetidis horremus sepulcris, et sic inhabiles ad uirtutes, ad uitia habiles inuenimur. Propheta ergo memor fragilitatis  humane, et carnalis substantie conscius, quia non confidebat de meritis, ad auxilium misericordie conuolauit, ut Dei constaret circa eum de pietate, non de seueritate iudicium. Domine, ne in ira tua arguas me. Hoc est dicere, argue me, sed non in ira; corripe me, sed non in furore: argue me ut pater, non ut iudex; corripe me non ut dominus, sed ut parens; argue me, non ut perdas, sed corripias; corripe me, non ut interimas, sed emendes: et hoc quare? quoniam infirmus sum. Miserere, inquit, mei, Domine, quoniam infirmus sum. Quid infirmius homine, [g 1Kb] quem sensus fallit, ignorantia decipit, circumuenit iudicium, pompa ledit, tempus deserit, mutat etas, hebetat infantia, iuuentus precipitat, senectus frangit? Huic ergo Deum irasci in ira, indignari in furore, non est  creatoris pii, sed est seuerissimi cognitoris. Miserere mei, Domine, quoniam infirmus sum. Et quid uis? [h 1Kb] Sana me, Domine. Sentit iste status sui uulnera, sentit morsum serpentis antiqui, sentit primi parentis ruinam, agnoscit se ad has infirmitates uenisse nascendo, agnoscit se ad mortem naturaliter peruenisse: et quia mortem remouere non poterat ars humana, diuinam cogitur expetere medicinam; et ut facilius egritudinis sue impetret curam, ipsius egritudinis causas aperit, qualitates narrat, magnitudinem pandit, exprimit uim doloris. Sana me, Domine. Quare? Quoniam conturbata sunt ossa mea. Totam structuram corporis [i 1Kb] ossa portant; et si ossa turbantur, que membrorum firmitas? que fortitudo neruorum? ubi carnis  miseranda substantia? Turbantur ossa, fratres, peccatorum pondere, metu mortis, terrore iudicii. Audi ipsum alibi hoc dicentem: Non est, inquit, sanitas in carne mea a facie ire tue, non est pax ossibus meis a facie peccatorum meorum . Et post: Anima mea impleta est illusionibus, et non est sanitas in carne mea. Merito ergo addit: Et anima mea turbata est ualde. Inter Dei precepta et cordis passiones, inter uirtutes et uitia, inter aduersa et prospera, inter  penas et premia, inter uitam et mortem, stans in acie, bella sustinens, suscipiens uulnera, raro stans, occumbens sensu, turbatur anima, [a 1Kb] turbatur ualde, quia carnis impedita ponderibus, priusquam ad uirtutes ueniat, uitiorum fit ante captiua. Hec bella describit Apostolus, cum dicit: Caro concupiscit aduersus spiritum, et spiritus aduersus carnem: ut non que uultis, illa faciatis . Et alibi: uideo aliam legem in membris meis, repugnantem legi mentis mee, et captiuum me ducentem in lege peccati . Allegans ergo beatus propheta has infirmitates, hec bella, has animorum turbationes, Deum tali uoce conuenit: Et tu, Domine, usquequo? [b 1Kb] Hoc est, quousque pateris? quousque dissimulas? quousque non subuenis? quousque dissipari opus tuum, deleri imaginem tuam,  tuam tibi creaturam perire permittis? Ubi est Christus tuus toties nuntiatus per legem, per nos, per prophetas multifarie repromissus? ueniat, ueniat, priusquam pereunte seculo, in seculo nil inueniat quod resaluet. ueniat, ueniat, ut carnem reparet, innouet animam, ipsam naturam in celestem commutet substantiam. ueniat, ut peccatum tollat, mortem deleat, destruat infernum, uitam reddat, donet celum, ne amplius terrena labes possit in nobis inuenire quod perdat. Hoc autem petere prophetam, sequens sermo demonstrat, Conuertere, Domine. Homo Deo, reus iudici, addictus sic loquitur cognitori? Conuertere, Domine. Homo peccat, et Deus conuertitur? Ita, fratres, quia iuxta prophetam: Iste peccata nostra  portat, et pro nobis dolet. Et beatus Ioannes: Ecce Agnus Dei, ecce qui tollit peccata mundi . Suscepit peccatum, ut peccatum tolleret, non haberet. Conuertere, Domine. Unde? ubi? De Deo in hominem, de domino in seruum, [c 1Kb] de iudice in patrem, ut pium conuersio te demonstret, quem potestas terribilem comminatur. Conuertere, Domine; libera animam meum. De inferno inferiori. Saluum me fac propter misericordiam tuam. Non propter meritum meum, quem labor afficit, gemitus sauciat, soluunt lacryme, ira turbat, impugnat inimicus. Sed hoc ut clareat, ipsa prophete decantetur oratio. Saluum me fac propter misericordiam tuam. Quare? Quia non est in morte qui memor sit tui, in inferno autem quis confitebitur tibi? Laboraui in gemitu  meo, lauabo per singulas noctes lectum meum: lacrymis meis stratum meum rigabo. Hoc dicebat sanctus Dauid in regali uertice constitutus: qui sic agebat principatum potestatis humane, ut in se sanctitatem spiritus, prophete gratiam custodiret, et  nos in ira tota Dei positi nescimus dicere: Domine, ne in furore tuo arguas me. Terra negat fructus, celum temperiem, er salubritatem: hinc [d 1Kb] pestilentia ubique diffusa per urbes, per agros uario morborum genere consumit genus omne mortalium, et tamen nos non dicimus: Domine, ne in furore tuo arguas nos, neque in ira tua corripias nos. Ille post triumphos gemitibus, noctes et dies lacrymis occupabat; nos sub hostili gladio subiacentes, nulla tempora Deo damus, nullas uel ad horam lacrymas Deo fundimus: sed iugiter rapinis, fraudibus, periuriis, dolis, detractionibus nosmetipsos tradimus et donamus, ut magis magisque iram Dei in nos fomentis criminum suscitemus. uenite, fratres, uenite cum propheta: uenite, adoremus, et procidamus ante eum, et ploremus  coram Domino qui fecit nos ; [e 1Kb] uenite, dicamus; Domine, ne in ira tua arguas nos, neque in furore tuo corripias nos. Ut memor misericordie sue iram mutet in misericordiam, reddet perdita, captiua liberet; nosque sibi cum letitia seruire iam donet, qui uiuit et regnat in secula seculorum. Amen.



SERMO XLuI. De exsultatione spirituali et confessione peccatorum, in psalmum XCIu.

Sicut grauiter estuanti, et longo sitis ardore succenso, fons frigidus satis letus et satis salubris occurrit; ita nobis positis in merore, et nimium tribulationum pondere depressis, ad gaudia hodie prophetice  uocis [f 1Kb] excitat cantilena: uenite, inquit, exsultemus Domino . [g 1Kb] uenite: quo? uel unde? Ex te, homo, in te, ubi non locorum mutatio, sed conuersio sensuum aduersa depellit, merores fugat, desperationes abiicit, excludit angustias, et intrat domicilium sinceri pectoris, letitie diuine eternam preparat mansionem. Exsultemus Domino. Et ubi est illud: Beati qui lugent , et ue uobis qui ridetis ? Plane beati qui lugent mundo, et ue qui rident mundo: sed beati qui exsultant Domino, qui nesciunt de rapinis, nesciunt de fraudibus, nesciunt letari de lacrymis proximorum. Exsultemus Domino. Ille exsultat Domino qui uerbo, actu, opere, non sibi, sed suo exsultat auctori. Exsultemus Domino. Ille exsultat Domino, cui sola et tota  letitia semper est Deus. Iubilemus inquit, Deo salutari nostro. Non est ouium uox ista, pastoris est: qui [h 1Kb] dulci iubilo, et uaria modulatione, aut gregem producit ad pascua, aut sub nemore umbroso fessum pecus retinet ad quietem, aut alta collium salubrioris  graminis hortatur cupiditate conscendere, aut ad deuexa uallium sensim tota necessitate descendere. Sed beate sunt oues ille, que sui uocem admittunt pastoris, attrahunt, nutriunt, congregant, et uere pastori suo iubilant: que germina sui gregis Domino multiplicare moliuntur. Preueniamus faciem eius in confessione. Et quis preuenit peccatorum cognitorem, scrutatorem cordium, cogitationum conscium, futurorum prescium, presentem semper et ubique? Sed preueniendus est non sensuum uicinitate, sed ingenii sagacitate; non uelocitate pedum, sed prouido confessionis obsequio: siquidem non dixit, Preueniamus eum tantum, sed Preueniamus faciem eius in confessione. Hoc est, cum [a 1Kb] spes misericordie est, cum tempus est uenie, cum penitentie locus  est, confiteamur patri, ne iudicem sentiamus; prodamus que fecimus pietati, ne seueritati cogamur exsoluere que tacemus: [b 1Kb] dicamus indulgentie tempore delicta nostra, ne si tacemus, ad excipiendam sententiam defleamus. Et quid plura, fratres? non iudicem, sed iudicium nos hortatur propheta clementissimus preuenire. Et in psalmis, inquit, iubilemus ei. Ne indicta pectori nostro irrationabilis iubilatio crederetur. In psalmis iubilemus. Ut [c 1Kb] in psalmis diuinum resonet sacramentum, et quod ad prouectum salutis animos promoueat audientium. Quoniam Deus, inquit, magnus Dominus. Hic dominici corporis aperit sacramentum, quia Deus etiam in nostro corpore magnus Dominus. Et rex magnus  super omnes deos. Iuxta illud: Quis similis erit Deo inter filios Dei ? quia omnes superne [d 1Kb] uirtutes cum regant ceteros, ipse tamen reguntur a Christo. Quia in manu eius sunt omnes fines terre. Quia que in manu Dei sunt, sine Deo nequeunt obtineri si dilatare fines, si prorogare terminos, si desideramus amissa reuocare. Deum ergo fidei uiribus deprecemur, per cuius offensam nobis ista depereunt; et ipsius propitiatione redeunt ampliata, qui dat sicut uult, tollit, et cum uult; si reddere non potest, omnipotens non habetur; multa facit ad sue maiestatis indicium, ad nostre emendationis et correctionis exemplum. uacant aliena presidia, si nostri regis non subuenerint adiutoria. Quoniam ipsius est mare, et ipse fecit illud. Ne putetis  quesitum, inuentum, et non a Deo conditum. Ipsius est mare, et ipse fecit illud, et aridam manus eius formauerunt. Ubi sunt [e 1Kb] qui Deum de materia, et maxime de aqua [f 1Kb] mundum figurasse confingunt? Deus noster in celo, et in terra, non ut inuentor, sed ut conditor materie, ex nichilo cuncta perfecit. uenite, inquit, adoremus. Que sequuntur, fratres, ignorantibus ueluti immemorem prophetam exsultationis sue fuisse, demonstrant, dum prouocatos ad gaudia mox euocat ad ploratus. uenite, inquit, adoremus et procidamus ante eum, et ploremus coram Domino qui fecit nos. Dixerat: uenite, exsultemus; uerum hic propheta secum [g 1Kb] fletus suorum nos desiderat fundere gaudiorum: quia semper lacryme sicut  dolore magno, ita producuntur et gaudio, que utique interni pectoris exponunt, et testantur affectum. Qui ergo lapidibus prosternebantur, et lignis, uero tandem Deo cognito, uult nos adorare, procidere et [h 1Kb] repensare lacrymis, atque continuo deuotionis obsequio, quod diu et longo tempore negleximus. Plorat ergo, dum de preteritis penitet, gaudet de presentibus, estuat et metuit de futuris. Perfecte autem letitie fletus fuisse ex sequentibus sic demonstrant: uenite, adoremus et procidamus ante eum, et ploremus coram Domino qui fecit nos. Et quasi interrogaretur, quare? reddit causas, aperit rationes: Quia ipse est Deus noster, et nos populus pascue eius et oues manus eius. Ex hoc utique quantum deuotus est ille qui gaudet, tantum certe qui contristatur ingratus. Sed iam que  admonet audiamus intentius: Hodie si uocem eius audieritis, nolite obdurare corda uestra, sicut in irritatione secundum diem tentationis in deserto, ubi tentauerunt me patres uestri: probauerunt, et uiderunt opera mea. Quadraginta annis proximus fui generationi illi, et dixi: Semper hi errant corde; ipsi uero non cognouerunt uias meas quibus iuraui in ira mea, si introibunt in requiem meam. Cum dicit, hodie, te conuenit, ad te loquitur, quicumque homo es auditor, ne audita uoce eius, contemptus reatum, contumacie crimen incurras, quem non precepta, quem non correxit exemplum. Nam ob hoc Iudaicam duritiem longo sermone narrauit, ut te, Christiane, faceret cautiorem, cui non quadraginta annis tantum conuersatur, et cohabitat Deus, sed toto uite tempore paret, et militat ad salutem.



SERMO XLuII. De parabolis inuente margarite et sagene misse in mare.

Christus Deus noster, quod celum, terram, mare, et in eis magnas, multas, uarias condiderit creaturas, miranda potentie sue documenta monstrauit: quod uero humana suscipit, agit hominem, intrat tempora, [a 1Kb] transit etates, docet uerbo, uirtute curat, similitudines loquitur, proponit exempla, affectus nostri in se pondus aperit, inesse sibi dilectionis humane pandit ineffabilem caritatem. Hinc est quod celestia terrenis commendat exemplis, de presentibus sapere dat futura, inuisibilia uisibilibus insimulat argumentis; probant hoc similitudines quas nobis hodie euangelicus clamat auditus: Simile est regnum  celorum homini negotiatori querenti [b 1Kb] bonas margaritas: inuenta autem una pretiosa margarita, abiit, et uendit omnia que habuit, et emit eam . Neminem qui hoc audit nomen negotiatoris offendat: hic negotiatorem loquitur qui dat misericordiam, non qui dat fenoris semper usuram; prouidentem ornamenta uirtutum, non irritamenta uitiorum; grauitatem morum, non lapidum pondera perferentem; honestatis, non luxus monilia portantem, gestantem non uoluptatis pompam, sed insignia discipline. Iste ergo negotiator has cordis et corporis margaritas proponit, non humano commercio, sed diuino exercitio; non ad presens commodum, sed ut futurum mercetur; non ad terrenam gloriam, sed celestem: quatenus celorum regnum possit uirtutum premio comparare,  et innumeris bonis unam redimere perpetue uite margaritam. Adiecit autem similitudinem Dominus dicens: Iterum simile est regnum celorum sagene misse in mare, et ex omni genere piscium congreganti: quam cum impleta esset, educentes; et secus littus sedentes, elegerunt bonos in uasa, malos autem foras miserunt. Simile est regnum celorum sagene misse in mare. Similitudo hec prodit cur in apostolatum piscatores elegerit Christus, et captores piscium fecerit hominum piscatores, ut diuini iudicii typus arte piscatoria monstraretur. Pisces congregat [c 14Kb] captura confusos, sed in uasa discretio dat electos: sic uocatio Christiana iustos, et iniustos, malos, bonosque congregat; sed bonos, malosque electio diuina discernit.  Simile est regnum celorum sagene misse in mare. Ad huius seculi mare tumens pompa, elatum uertice, undosum sectis, inscitia fluctuans, clamosum litibus, fremens ira, seuum perfidia, peccatis naufragum, impietate demersum, misit piscatores suos Christus, hoc est, Petrum, Andream, Iacobum, Ioannem, probatos arte, cum dicit: uenite post me, faciam uos fieri piscatores hominum . Misit ergo piscatores suos retia portantes preceptis legalibus, et euangelicis innodata, monitis circumcincta, uirtutum donis et gratia dilatata, euangelico sinu congregantia sine fine capturam. Hoc tempus modo, hoc agitur, fratres: per gentes, per populos Christi retia nunc trahuntur, et ducunt confusas [d 1Kb] toto orbe capturas sine discretione personas. Sed quia seculi uicinus est finis, et ad  iudicii littus capture nostre retia iam propinquant, pisces, hoc est homines, qui profundo seculi discursu feriato ac libero uagabuntur, siccitate littoris, hoc est, finis propinquitate turbati, tota se rerum [e 1Kb] dispensatione collidunt: uidentes impias gentes triumphis succedentibus ampliari, angustiari captiuos toto orbe populos Christianos, impios prosperis gaudere successibus, pios malorum continuata successione calcari, subdi dominos seruituti, dominari dominis seruos, rebelles filios in parentes, senes iuuenibus esse contemptui, omnemque nature statum, uite ordinem deperiisse. Sed hec cum ita sint, fortes non turbant, immo [f 1Kb] infirmos turbant, fortes turbare non possunt, quia sumunt uires de similitudine, [g 1Kb] fortitudinem de figura. Eiecti de profundo pisces parum  quidem in littore sui confusione uoluuntur, sed citata discretio dum malos abiicit, eligit bonos; facit bonos, non turbat, breuis ista et cito [h 1Kb] transitura confusio. Ista discretio superna, que dat malos penis, bonos rapit ad honorem, impios deducit ad tartarum, pios transmittit ad regnum, patres, senes, iustos, electos, omnes de contumelia exigua perpetua gloria consolaturi. Probat hoc autem comparatio ipsa, cum dicitur: In consummatione seculi exibunt angeli Dei, segregabunt malos de medio iustorum. In consummatione seculi: qui consummationem seculi credit, qui de seculi minoratione causatur, qui confidit mansura succedere, habere quid querit transitura? Fratres, mundus de fine principium sumit; fine innouatur, non  deficit creatura; seculum deficit non Creatori, sed crimini; neque iustis, sed peccatoribus finiuntur elementa. In consummatione seculi exibunt angeli [a 1Kb] separare iustos. Nec quisquam dubitet sanctis angelos esse parituros, quibus obsequium suum promittit et Christus. Christi uox est: Precingam me, et ministrabo uobis. Exibunt angeli Dei et segregabunt malos de medio iustorum . Portate, iusti, [b 1Kb] portate, immo inducias iusti date, breuis ista mixtura longa separatione pensabitur. Separabunt malos de medio iustorum, et mittent eos in caminum ignis. Ecce qui [c 1Kb] eiiciunt uicinos, qui expellunt hospites, qualem sibi eligunt mansionem; ecce qui sibi hic delicias pauperis fame penis preparant alienis, ibi ignem sibi quantum de exigua uoluptate succendunt. Ibi  erit fletus et stridor dentium. Quam male stridet ibi, qui hic male ridet; et qui nunc malis pauperum gaudet, de bonis pauperum tunc lugebit, quia potuit cum paupere gaudere, sed noluit: uos autem fideles gaudete in Domino semper.



SERMO XLuIII. De Christo fabri filio appellato, et de inuidia.

Euangelista hodie Iudeorum circa Christum proditurus inuidiam, sic cepit: uenit, inquit, iehsu in patriam suam, et docebat eos in synagogis eorum, ita ut mirarentur et dicerent: Unde huic sapientia et uirtus? Nonne hic est fabri filius? Nonne mater eius dicitur Maria, et fratres eius Iacobus, et Ioseph, et Simon, et Iudas; et sorores eius nonne omnes apud nos sunt? Unde ergo huic omnia ista ? Non sic nubes  celum, nox diem, solem caligo, quomodo mentem cecat, et tenebrat inuidia. Liuor hoc Iudaicus probat, qui Christi sapientiam miratur, uirtutes stupet, attollit opera, dicta suscipit, et tamen ne in ipso uideatur diuinitas, deitas sentiatur, carnalium parentum nomina commonet et diuulgat. uenit, inquit, iehsu in patriam suam. Nemo miretur, si conditor rerum, celorum Dominus, Deus omnium, [d 1Kb] patriam locumque sortitur, quando se claudit utero, metitur cunis, uberibus occupat, arctat gremio, dat in ulnas;  et ut angustias tollat humanas, humanis se dedit at que aptauit angustiis. Homo, ad te Deus se per ista deponit, te per ista sequitur, per istas te perquirit angustias; ut quem formauit opere, reformet exemplo; quem iudicio repulit, reducat affectu, et in se seruet quem preter se [e 1Kb] conspicit deperiisse. uenit, inquit, iehsu in patriam suam, et docebat eos in synagogis eorum. Non in templo suo, sed [f 18Kb] in synagogis eorum. Synagoge non poterant eius esse, in quibus se turbe perfidie, non fidei congregabant; in quibus conueniebat inuidie populus, non amoris; in quibus considebat consilium malignantium, non bone consilium discipline. Docebat in synagogis eorum, ita ut mirarentur. Mirabantur indignatione, non gratia; stupebant [g 1Kb] liuore, non laude; furebant, quia quod sapere  non poterant superba subsellia, stans humilitas [h 1Kb] producebat, ita ut mirarentur, et dicerent: Unde huic hec sapientia? Sic dicit qui Deum, ex quo est sapientia, ex quo uirtus, ignorat; sic dicit qui Christum nescit esse Dei sapientiam, Dei esse uirtutem. Unde sit sapientia, Salomon probat, qui cum regni apicem paruulus suscepisset, ut creditum sibi populum regeret uirtute, non fastu; sapientia, non tumore; corde, non uertice; a Deo sapientiam uoluit, poposcit, accepit. Unde huic hec sapientia et uirtus? uirtutem que dat oculos quos natura non dedit, que auditum reddit debilitate conclusum, que in mutis sui soluit uincula sermonis, que claudos reducit ad cursum, que animas apud inferos iam deuinctas propria redire cogit ad corpora, a Deo esse, nisi salutis inuidus non  negaret. At Iudei sciebant Christi opera diuine uirtutis esse, non esse possibilitatis humane; sed [i 1Kb] liuoris nubilum, malitie fumus, uisum spectantium caligabant, ne lumen Christi, ne tempus Euangelii peruiderent dicendo: Nonne hic est fabri filius? Dicebant, Hic est fabri filius; sed cuius fabri filius non dicebant; dicebant fabri filius, ut arte uili ars lateret auctoris, et deitatis nomen fabrile nomen absconderet. Christus erat fabri filius, sed illius qui mundi fabricam fecit [i 8Kb] non malleo, sed precepto;  qui elementorum membra non ingenio, sed iussione compegit; qui massam seculi auctoritate, non carbone conflauit; qui solem non terreno igne, sed superno calore succendit; qui lunam, tenebras, noctem formauit, et tempora, qui stellas uariata luce distinxit; qui cuncta fecit ex nichilo, et fecit, o homo, tibi, ut opificem operis estimatione pensares. Sed tu, Iudee, huius fabri filium notas, cui pro tantis beneficiis repensare uicem deberes in filium: hinc est, quod non accipis futura, quia de presentibus existis ingratus. Nonne hic est fabri filius? Nonne mater eius dicitur Maria? Iterum, Iudee, matris nomen clamas, [a 1Kb] occultas Patris; patrem dicis, nomen non dicis; fabrum dicis, opus non dicis. Iudee, decipiunt te ista, non decipiunt credituros.  Nonne mater eius dicitur Maria, et fratres eius Iacobus et [b 1Kb] Ioseph, et Simon, et Iudas; et sorores eius nonne omnes apud nos sunt? Si mater, si fratres, si sorores apud uos sunt, pater ubi est? uobiscum non est, quia Deus odit fictos, inuidos deserit, declinat ingratos, sibi non sinit crudeles et impios commorari. Et fratres eius et sorores eius, nonne omnes apud nos sunt? Callide fratres ingeris, ostentas sorores, ut numeroso partu sancte matris [c 1Kb] uirginitas lateat, obscuretur integritas, et sentiatur de filio totum quod humanum est, nichil diuinum. Iudee, quos dicis fratres et sorores Christi, Cleophe [d 1Kb] sororis Marie filii sunt, [e 1Kb] non Marie; et fratrum et sororum filios fratres nuncupat et diuina lex et humana cognatio. Ergo Christi fratres fecit non matris uirginitas,  que permansit uirgo post partum, sed matertere eius: fecit propinquitatis assertio. Beata Maria, si alios filios habuisset a Christo mater in ipso crucis tempore, in articulo ipso mortis [f 2Kb] non discipulo traderetur, non commendaretur extraneo. Inuidia de celo abiecit angelum , de paradiso exclusit hominem . Ipsa primum contaminauit terras germano sanguine . Ipsa germanos compulit uenumdare germanum . Ipsa Moysen fugauit , Aaron in fratris excitauit iniuriam, Mariam maculauit liuore germani ; ac ne multis, quod pauet mens, quod uisus tremit, quod auditus non capit, [g 1Kb] ipsum Christi attendit et peruenit ad sanguinem. Inuidia omnibus malis peior: quos ceperit, liberari nequeunt; quos uulnerauerit,  ad curam non ueniunt, non redeunt ad salutem. Inuidia delictorum uenenum, criminum uirus, peccatorum mater, origo uitiorum: hanc qui non uiderit, bona uidet; hanc qui nescierit, mala nescit; hanc qui fugerit, uiuit. Inuidia uitari fuga potest, non potest superari conflictu. Sed iam quid Dominus responderit, audiamus: Non est propheta sine honore nisi in patria sua et in domo sua. Christus quidem uenit in patriam suam et in domum suam quia scriptum est: In sua uenit, et sui eum non receperunt . uerum dicendo: Non est propheta sine honore, nisi in patria sua et domo sua, docet quia inter suos posse morsus est, adustio est; inter ciues eminere proximos, proximorum urit [h 1Kb] gloriam: propinqui propinquo si honorem debeant, computant seruitutem.  Et non fecit, inquit, ibi uirtutes multas propter incredulitatem illorum. Non fit ibi uirtus, ubi incredulitas non meretur. Etsi mercedem cum sanat, non exigit Christus; indignatur tamen dum pro honore sibi fertur iniuria, qui est super omnia Deus benedictus et gloriosus in secula seculorum. Amen.



SERMO XLIX. De eisdem, secundum Marcum.

Quoties humana Dominum sanctus euangelista sustinuisse aut egisse commemorat, toties carnalium sensus tota uelut fluctuum commotione conturbat. Imbecilles namque mentes nesciunt Dominici corporis audire, discernere et dispensare mysteria, sicut hodierna lectio monstrat, que dicit: Egressus inde  iehsu, abiit in patriam suam . Egreditur unde, quo ingreditur, qui nullo continetur, nullo concluditur loco? Ad quam patriam uadit, orbem qui fecit et possidet uniuersum? dicente propheta: Tui sunt celi, et tua est terra: orbem terrarum, et plenitudinem eius tu fundasti . uerum non sibi per se, sed per te tibi egreditur, et ingreditur Christus, donec te intromittat expulsum, exsulem reuocet, reducat, et reportet eiectum. Abiit ergo iehsu in patriam suam. Non ut suam sibi, sed ut tuam tibi, quam Adam perdiderat, patriam redonaret. Abiit in patriam suam. Si natus, quomodo non homo? si homo, quomodo non ciuis? si ciuis, esse illi patriam quis miretur? Sed hic humanitatis modus, non diuinitatis ordo est, quem fatetur: quia qui est,  et qui erat ante secula Deus noster, parens noster, nouissima uoluit esse per secula; ut quos potestate fecerat, pietate saluaret; et compatiendo reciperet, quos extorres arguendo fecerat et iubendo. Quidquid enim per hominem susceptum legimus egisse, aut pertulisse Christum, non ad diuinitatis audiamus iniuriam, sed profecisse hominis ad gloriam. Et sequebantur, inquit, illum discipuli eius. Merito discipuli Christum redeuntem suam sequuntur ad patriam, quos iam in [a 1Kb] superni ordinis albo descriptos celestis patrie ciues, et municipes electio tanta, tante gratie perfecerat plenitudo, dicente Domino: Gaudete, quia nomina uestra scripta sunt in celis . Et facto sabbato, cepit in synagoga docere, et multi audientes mirabantur in doctrina eius, dicentes:  Unde huic hec omnia, et que est sapientia que data est illi? et uirtutes tales que per manus eius efficiuntur? Infelix Iudaice mentis et detestanda nequitia, ad discutiendum semper promptior quam ad  credendum; diuinis uirtutibus non ad fidem, sed ad calumniam sollicite commouetur, uel quia meruit audire sapientiam tantam. Sed unde sit malitiose curiosa, uel querula, in bonis suspicax, ad noxia satis facilis, doctrinam despicit quam miratur; que probat precepta, contemnit; ad Deum cunctatur, ad idola perprocliuis; in diuinis astuta, ligno, lapidibus tota resoluta; prophetie rebellis, contraria ueritati, auguriis, mendaciisque perdita. Rogo, cui cautum, quod cecus uidet? cui sollicitum quod mortuus surgit? cui dubium, quod loquitur mutus? certe, quis nesciat esse Deum, cuius sola curatur omnis debilitas iussione? Moyses signa fecerat multa, Elias maxima monstrauerat documenta uirtutum, nec dissimilia opera fecerat Eliseus: cur nemo personam  discutit? cur nemo status commouet questionem? cur nemo unde essent, quiue essent, unde ista, et per quem facerent curiositate sic requisiuit [b 1Kb] ingratus. Sed iudicatur hic solus qui solus iudicare noluit ne puniret; improba seueritate discutitur, qui ut largiretur ueniam, nil quesiuit: et cum solus innocens inuenerit omnes reos, [c 1Kb] ad indicium pietatis immense suspicere maluit, quam abrogare sententiam, ut uitam mortalibus olim perditam redderet, et repararet [d 1Kb] occisos. uere, sicut dixit Apostolus, Magnum pietatis est sacramentum, quod Christi nostri manifestatur in carne . Extendit tamen adhuc curiositatem suam carnalis ista emulatio, cui semper est [e 1Kb] inimica ueritatis cogitatio: nec patitur Christum uirtutibus et sapientia Deum credi,  sed proximorum, parentum, fratrum, affinium documento, [f 1Kb] hominem tantum asserit, gestit, optat, intelligit, dicendo: Nonne iste est fabri [g 1Kb] filius et Marie, frater Iacobi et Ioseph, et Simonis et Iude? [h 1Kb] nonne et sorores eius hic nobiscum sunt? Caiphas profano prophetat ore ; et cum sacerdos esset, falsitatis sue sensum uicit officio ueritatis; sententiam non suo, sed [i 1Kb] addicti probat imperio. Balaam maledico benedicit ore, et conductus ad nequitiam, tota loquitur mysteria ueritatis : et sicut in spinis rosa, hoc est, in frutice horrenti miri odoris flosculi germinantur; ita sensus aliquoties pessimorum ad bona diuinitatis impulsu aguntur inuiti, ut non sit meriti, sed mysterii, quod loquuntur. Quod tunc malitie Iudaice uidemus  euenisse, que in contumeliam Dominice generationis, cum per artem Ioseph prosapie Christi exaggerat ueritatem, ueri genitoris confitetur et loquitur qualitatem, dicendo: Iste est fabri filius. Bene personam  tacuit, ut proderet ex arte genitorem, dicendo, non Ioseph, sed fabri filius. Et quis talis faber, qualis est iste, qui ex nichilo tantum talem fabricatus est mundum? et quis faber talis, qui totius bone artis solus auctor, solus largitor existit? Dic ergo, Iudee, fabri filium, ut Dei filium fatearis inuitus; dic Marie, ut uerum hominem, sed uirginis filium confitearis impulsus; dic fratres, ut tantam dignationem tui predices et proferas creatoris. Et licet ipse genitricis sancte per hoc uirtutes moliaris abscondere; tamen euangeliste ueritas non Ioseph et Marie, sed Cleophe sororis eius filios, quos tu fratres appellas, probat et asserit exstitisse; usus enim temporis etiam presentis germanorum et germanarum filios fratres noscitur nuncupasse. Numquam  enim contra pietatis ordinem matrem Dominus extero, hoc est Ioanni, commendasset ex cruce, si alios ipsa preter illum filios suscepisset [a 1Kb] : sed uirgini uirginem tradit, ut inter tales cura sola sacramenti, sola societas religionis haberetur; nec mundane sollicitudini discipulus tantus iste seruiret, sed predicaturus uirginitatis partum [b 1Kb] , domi haberet unde hoc dubitantibus approbaret. At Iacobus [c 1Kb] unius femine et matris [d 1Kb] habere non potuit curam, qui inter primordia, et in illo Iudaico tunc furore Hierosolymitanam singulariter rexit Ecclesiam. Bene addidit Dominus: Non est Propheta sine honore, nisi in patria sua. Ecce qualiter carnales sapiunt ciues; ecce qualiter mundani parentes sentiunt et honorant. Beatus qui cum patrem meruit habere Deum, preter celestem  patriam nil requirit.



[e 1Kb] SERMO L. De paralytico curato.

Christum in humanis actibus diuina gessisse mysteria, et in rebus uisibilibus inuisibilia exercuisse negotia, lectio hodierna monstrauit. Ascendit, inquit, in nauiculam, et transfretauit, et uenit in ciuitatem suam . Nonne ipse est qui, fugatis fluctibus maris, profunda nudauit, ut Isreliticus populus inter stupentes  undas sicco uestigio, uelut montium concaua, pertransiret ? Nonne hic est, qui Petri pedibus marinos uertices inclinauit, ut [f 1Kb] iter liquidum humanis gressibus solidum preberet obsequium ? Et quid est quod sibi maris sic denegat seruitutem, ut [g 13Kb] breuissimi lacus transitum sub mercede nautica transfretaret? Ascendit, inquit, in nauiculam, et transfretauit. Et quid mirum, fratres? Christus uenit suscipere infirmitates nostras, et suas nobis conferre uirtutes, humana querere, prestare diuina, accipere iniurias, reddere dignitates, ferre tedia, referre sanitates; quia medicus [h 1Kb] qui non fert infirmitates, infirmitates curare nescit; et qui non fuerit [i 1Kb] cum infirmo infirmatus, infirmo non potest conferre sanitatem. Christus ergo, si in suis mansisset  uirtutibus, commune cum hominibus nil haberet; et nisi implesset carnis ordinem, carnis in illo esset otiosa susceptio. Sustinuit ergo has necessitates, ut homo uerus humanis necessitatibus probaretur. Ascendit, inquit, in nauiculam. Christus Ecclesie sue nauem, seculi fluctus semper mitigaturus ascendit, ut credentes in se ad celestem patriam tranquilla nauigatione perducat; et municipes ciuitatis sue faciat, quos humanitatis sue fecit esse consortes. Non ergo Christus indiget naui, sed nauis indiget Christo, quia sine celesti gubernatore nauis Ecclesie per mundanum pelagus tali et tanto discrimine ad celestem portum non ualet peruenire. Hec diximus, fratres, quantum ad intelligentiam pertinet spiritualem: uerum nunc ipsius historie ordinem prosequamur.  Ascendit, inquit, in nauiculam et transfretauit, et uenit in ciuitatem suam. Creator rerum, orbis Dominus, posteaquam se propter nos nostra angustiauit in carne, cepit habere [i 1Kb] humanam patriam, cepit ciuitatis Iudaice esse ciuis: parentes habere cepit, parentum omnium ipse parens, ut inuitaret amor, attraheret caritas, uinceret affectio, suaderet humanitas, quos fugarat dominatio, metus disperserat, fecerat [k 1Kb] uis potestatis extorres. uenit in ciuitatem suam, et  ecce offerebant ei paralyticum iacentem in lecto, et respiciens, inquit, iehsu fidem illorum, dixit paralytico: Confide, fili: dimittuntur tibi peccata tua. Audit ueniam, et tacet paralyticus, nec ullam respondet gratiam, quia plus corporis quam anime tendebat ad curam; et temporales erumnas [a 1Kb] resoluti corporis sic deflebat, ut eternas penas resolutionis anime non defleret, gratiorem sibi presentem uitam iudicans quam futuram. Merito Christus [b 1Kb] offerentium fidem non respicit, et uecordiam respicit sic iacentis, ut fidei aliene suffragio paralytici anima ante curaretur quam corpus. Respiciens, inquit, fidem illorum. Cernitis in hoc loco, fratres, Deum non querere insipientium uoluntates, non [c 1Kb] spectare ignorantium fidem, non infirmorum stulta desideria perscrutari, sed ad  alterius fidem subuenire, quod per solam gratiam conferebat, cum quidquid diuine uoluntatis est, non negaret. Et re uera, fratres, quando medicus languentium aut querit, aut respicit uoluntates, cum semper contraria desideret et requirat infirmus; hinc est quod nunc ferrum, nunc ignem, nunc amara pocula ingerit, et apponit inuitis, ut curam sani sentiant, quam non poterant sentire egrotantes. Et si homo iniurias despicit, maledicta contemnit, ut sauciatis morbo sponte uitam conferat et salutem; quanto magis Christus medicus bonitate diuina morbis saucios peccatorum, et phrenesi criminum laborantes, ad salutem etiam inuitos attrahit, et nolentes? O si uelimus, fratres, o si uelimus omnem mentis nostre paralysim  peruidere, animam nostram uirtutibus destitutam iacere in uitiorum [d 1Kb] stratis cernere; luceret nobis quemadmodum Christus, et nostras quotidie noxias respicit uoluntates, et ad salutaria nos remedia pertrahit, et [e 1Kb] perurget inuitos. Fili, inquit, remittuntur tibi peccata tua. Hec dicens, Deum se uolebat intelligi, qui per hominem oculis adhuc latebat humanis; uirtutibus enim et signis comparabatur prophetis, qui per ipsum fecerant et ipsi uirtutes: peccatis autem dare ueniam, quia penes hominem non est, et est singulare deitatis insigne, Deum illum pectoribus inserebat humanis. Probat hoc Pharisaicus liuor: nam cum dixisset: Remittuntur tibi peccata tua, responderunt Pharisei: Hic [f 1Kb] blasphemat,  quis enim potest peccata remittere nisi solus Deus? Pharisee, qui sciendo nescis, confitendo negas, cum testaris, impugnas: si Deus est qui remittit peccata, cur tibi Christus Deus non est, qui unius indulgentie sue munere totius mundi probatur abstulisse peccata? Ecce, inquit, Agnus Dei, ecce qui tollit peccata mundi . Ut autem possis maiora capere eius diuinitatis insignia, audi eum pectoris tui [g 1Kb] penetrasse secretum; aspice eum ad cogitationum tuarum latebras peruenisse; intellige eum cordis tui tacita nudare consilia. Et cum uidisset, inquit, iehsu cogitationes eorum, dixit: Quid cogitatis mala in cordibus uestris? Quid enim est facilius dicere, Remittuntur tibi peccata tua, an dicere, Surge et ambula? Ut autem sciatis quia Filius Hominis habet potestatem  dimittendi peccata, dixit paralytico, Surge, tolle lectum tuum, et uade in domum tuam; et surrexit, et abiit in domum suam. Scrutator animarum preuenit mentium maligna consilia, et deitatis sue potentiam operis attestatione monstrauit, dum dissipati corporis membra componit, neruos stringit, iungit ossa, complet uiscera, firmat artus, et gressus ad cursum suscitat in uiuo cadauere iam sepultos. Tolle lectum tuum. Hoc est, porta portantem, omnes muta uices, ut quod est [h 1Kb] infirmitatis testimonium sit probatio sanitatis, ut lectus doloris tui sit mee curationis indicium, ut recepte fortitudinis magnitudinem ponderis asserat magnitudo. uade, inquit, in domum tuam, ne Christiana fide curatus, in uiis Iudaice  perfidie iam moreris.



SERMO LI. De demoniaco surdo et muto curato.

Quia solito plus sese terris estus infuderat, diu tacui, ne compressio que ex desiderio nascitur audiendi, ipsa nobis [i 1Kb] cynocaumatum generaret incendium: nunc ubi erem temperies [i 1Kb] mitigauit autumni, Dominicum, iuuante Domino, reuocamur ad uerbum. Cum filium suum quidam surdi et muti spiritus furore possessum ingereret Domino [k 1Kb] curandum Dominum preter morem patientie sue euangelista sic retulit fuisse commotum, ut ante in patris uulnus ipse inueheretur quam ad filii moueretur curam. Respondens, inquit, unus de turba, dixit: Magister,  attuli filium meum ad te, habentem spiritum mutum: qui ubicumque eum apprehenderit, allidit eum et spumat, et stridet dentibus et arescit; et dixi discipulis tuis ut eiicerent eum, et non potuerunt. Qui respondens, eis dixit: O generatio incredula ! Respondens unus de turba: Quid est quod, uno interrogante, [a 1Kb] feriuntur multi? quid est quod, conquirente uno, incredulitatis notantur omnes? quid est quod ad unius uocem tota generatio superba perfidie nuncupatur? Quid est? Quia iste non ad Deum uenerat, sed ad magistrum uenerat; curam, non a uirtute exigens, sed ab arte; tarditatem cure non cause deputans, [b 1Kb] sed curanti; impossibilitatem discipulorum magistri imperitie assignans, Iudaico liuori inuidie Scribarum talem satisfaciens per clamorem, Et dixi discipulis tuis  ut eiicerent eum, et non potuerunt. Hoc est dicere, esse diabolum qui Christo non crederet, esse demonem qui parui possit Christi nominis habere uirtutem. Discipuli non suo, sed Christi nomine demones de obsessis corporibus effugabant. Quod ergo demon discipulis imperantibus non cedebat, iste ad infirmitatem Christi nominis, non [c 1Kb] discipulorum trahebat ad culpam. uidens ergo Dominus Iudeorum sic circumstantes sapere cateruas, in filiis patrum perfidiam sic inurit, et in genitoribus germina sic uenenosa percellit. O generatio incredula! ueniens, inquit, Dominus ad discipulos suos, uidit circa illos turbam magnam, et Scribas conquirentes cum illis; et confestim omnis populus uidens Iesum stupefactus est, et expauerunt.  Timentes utique ne quod insultauerant discipulis, ueniente magistro, hoc perderent; et, tanto demone fugato, ipsa fieret discipulis causa glorie, que fuerat confusionis occasio. Hinc est quod Dominus, uno omnibus interrogante, respondit: O generatio incredula, quamdiu apud uos ero? Quorum incredulitate neque unus demon captiuo fugatur ex corpore. Quamdiu apud uos ero? [d 1Kb] Et non ad gentes mittam? ubi ad unius discipuli mei uocem templa corruunt, simulacra fugiunt, consumuntur are, cadunt idola, ceduntur luci, tota demonum potestas antiquis et ueternosis sedibus suis gemens et tremens, et eiulans effugatur: commutantur in Ecclesias delubra, in altaria uertuntur are, pecorum uictime mortuorum in uiuam cordis hostiam  transferuntur, auguria, diuinationes, somnia, in solo Dei nutu, in Dei tantum constituuntur arbitrium. Quamdiu apud uos ero? quamdiu patiar uos? [e 1Kb] Patitur patientia non timore; non necessitate, sed misericordia; exspectatione, non metu hos patitur, portat, exspectat, qui redire uult impium, non perire. Afferte illum ad me, quasi longe positum curare non possit, sed afferte uos  incredulitatis uestre causam, infidelitatis titulum, perfidie documentum. Afferte illum. Ut qui saltem docenti Deo noluistis credere, uel demone confitente credatis, et sentiatis uos ipso diabolo nequiores, cum uideritis illum confiteri, tremere sui mox presentia cognitoris. Et attulerunt eum, et cum uidisset eum, statim spiritus conturbauit illum, et elisus in terra uoluebatur spumans. uoluebatur homo, sed diabolus torquebatur; inuasum uexabat cura, sed inuasorem maiestas iudicis arguebat; sistebatur captus, sed puniebatur hostis, diaboli pena cruciatu humani corporis apparebat. Opus est, fratres, opus est Dei lumine, ne in opere Dei oculi fallantur humani. Et interrogauit patrem eius, quantum temporis est,  ex quo hoc accidit ei? at ille ait, ab infantia. Requirit passionis tempus auctor temporis, medicus passionis tempus requirit, non ut nescius, sed ut sciens nescientibus prodat. Denique interrogatione tali tempus aperit, etatem pandit, reuoluit infantiam, ut tanti mali causa non tangat sobolem, sed parentem, quia a Deo sibi datum pignus ad diaboli gratiam, demonum retulit ad honorem, dicente Scriptura. Et obtulerunt filios suos et filias suas demoniis . Infantia ut in se diabolo locum faceret, quid criminis admiserat? quid reatus? sed replentur demone paruuli, quando a parentibus suis offeruntur diabolo, demonum ducuntur ad curam. Denique patris fide soluitur, quem patris infidelitas alligarat. Patris uox est: Si quid potes, adiuua nos misertus nostri. Hoc est, nos adiuua,  miserere nobis, quorum reatus aggrauat innocentem, ad quorum penam infantis periculum sic redundat. Et bene Dominus a parentibus fidem repetit, dicens: Si potes credere, omnia possibilia sunt credenti. Et pater, Credo, Domine, adiuua incredulitatem meam. Pater credit; et, sicut diximus, patris liberatur fide, qui patris fuerit infidelitate damnatus. Nam cui genitoris fides profuit, quomodo ei genitoris perfidia potuit non obesse? Quomodo autem sanatus sit, uel quare discipuli, qui multos eiecerant demones, hunc nequiuerint effugare, iuuante Domino secuturo sermone pandemus.



SERMO LII. De eodem.

[f 1Kb] Doctoris officium est lecta disserere, et mysticis  obscurata sensibus lucido astruere et demonstrare sermone, ne minor intelligentia inde perniciem generet auditori, unde scientiam conferre debuit et potuit salutarem. Hec est igitur hodierne consonantia lectionis. Et respondens unus de turba, dixit: Magister, attuli filium meum habentem spiritum surdum et mutum . Non dixit, Attuli filium meum surdum et  mutum, sed, Attuli filium meum [a 1Kb] habentem spiritum surdum et mutum. Numquid nequitia spiritalis humanis distinguitur membris, et sensibus angustatur humanis, ut debilitates nostras, nostras perferat passiones; nec uidere possit, nisi fenestris oculorum, et foraminibus aurium capere auditum; sermonem lingue aut oris officio proferre, et per hoc surdi mutique statum miserabilem sustinere, cum tenuis et erea natura carnem nesciat, refutet ossa, uelut aura spirans orbem totum [b 1Kb] temporis transeat in momento, diuersas species assumat, uarias mutetur in formas, corda penetret, illudat animabus, inspiret impias et turpissimas cogitationes, nec unde ueniat aut quo redeat sentiatur, ac sic innocuas mentes, uelut iaculum uolans, lethali uulnere et tota facilitate transuerberet? Parum esset si hoc pater solus sua supplicatione dixisset,  cum dixit: Attuli filium meum habentem spiritum surdum et mutum, nisi Dominus ipse immundum spiritum tali increpatione depulisset: Surde et mute spiritus, ego precipio tibi, exi ab eo. Sed iam que ad solutionem questionis pertinent prosequamur. Deus qui demones est [c 1Kb] perpetuo crematurus incendio, qui iam eos, et in presentia astringit uinculis, angit cruciatibus, urget penis, potest et cum iusserit tota debilitate truncare, atque eo modo quo uident, quo audiunt, quo loquuntur, cecos reddere, surdos et mutos facere ne loquantur. Sed in hoc loco quid diabolus homini fecerit declaretur. [d 1Kb] Antiquus refuga, ubi Deum terris reperit aduenisse, obstruxit aures hominum, uinxit linguam, et obseratis humanis sensus foribus, spelunce sue latebram pectus fecit et parauit humanum:  estimans quod illuc auditus uerbi, uirtus diuini nominis non ueniret: simul, ut est dolosus et callidus, patrem capere parentesque tali se credidit decipere figmento, ut desperarent curari posse eum qui audire  nec poterat, nec fari; et ut quod erat diabolici operis, esse crederent debilitatis humane, deputarent pignori, ascriberent nature, quod intulerat hostis inclusus. Denique, sicut Mattheus de eodem refert, et alia simulatione istius miseri fefellerat patrem; nam sibi sic supplicat: Domine, miserere filii mei, quia lunaticus est, et male torquetur . Aut humane nature aut celestis elementi demon, [e 2Kb] quod sue artis fuerat, uoluit tunc uideri, aptans [f 1Kb] lune cursibus hominis passiones; uexabat corpus lunaribus incrementis, ut esse lune crederent, quod erat diabolici criminis et furoris. [g 1Kb] Sic homines illusit, circumuenit ignaros, infamauit apud desides creaturam, que [h 1Kb] lumini tantum condita [i 1Kb] ledere nescit homines quos continua magis iuuare cogitur seruitute. uerum posteaquam uenit occultorum cognitor, inspector ualidissimus  secretorum, cui latentia diaboli non poterunt [i 1Kb] obuiare figmenta, adducitur puer sanandus preceptione diuina; ut quidquid diabolus uinxerat, solueretur a Christo. Egit, egit inimicus, ut hoc quod uidebatur, esset nature. Sed quare discipuli non potuerunt eiicere eum? Quia hic homo gentilis populi producitur in figuram: siquidem gentilis populus iuxta Apostolum, habebat spiritum eris huius. Aeris, inquit, spiritus, qui nunc operatur in [k 1Kb] filiis diffidentie . Hic ergo erat surdus et mutus, qui nec audire legem poterat, nec Deum poterat confiteri, sed in igne gehenne, et per aquas amari semper gurgitis iactabatur; nec poterat a discipulis, uel ullo homine sanari, quia Christus olim auditus fidei, confessio salutis, gentium redemptio dicebatur et uita.  Denique ubi imperio Christi fugatus est diabolus, patescunt clausa, uincula soluuntur, sermo redditur, auditus redit, homo reparatur, et solus diabolus deflet diuturna se possessione detrusum. Hinc est quod  ueniens ex gentious [a 1Kb] impositione manus et [b 1Kb] exorcismis ante a demone purgatur, et [c 1Kb] aperitionem aurium percipit, ut fidei capere possit auditum, ut possit ad salutem prosequente Domino peruenire.



[d 1Kb] SERMO LIII. De pace.

Beati pacifici, ait euangelista, karissimi, quia ipsi filii Dei uocabuntur . Merito Christiane uirtutes uirescunt in eo qui unanimitatem Christiane habet pacis, nec peruenitur ad uocabulum filii Dei, nisi per nomen pacifici. Pax est, karissimi, que spoliat hominem seruitute, dat nomen ingenuum, mutat apud Deum cum conditione personam, ex famulo filium, liberum facit ex seruo. Pax fratrum  uoluntas est Dei, iucunditas Christi, perfectio est sanctitatis, iustitie regula, magistra doctrine, morum custodia, atque in rebus omnibus laudabilis disciplina. Pax suffragium precum est, supplicationum facilis, atque impetrabilis uia, desideriorum omnium competens plenitudo. Pax dilectionis mater est, concordie uinculum, ac pure mentis indicium manifestum, que sibi exigit de Deo quod uelit; que quidquid uoluerit, petit; quidquid petierit, sumit. Pax preceptis regalibus conseruanda est, ipso Domino Christo dicente: Pacem relinquo uobis, pacem meam do uobis ; hoc est dicere: In pace uos dimisi, in pace uos inueniam: proficiscens uoluit dare quod desiderabat rediens in omnibus inuenire. Celeste mandatum est seruare quod  dedit: una uox est, inueniam quod dimisi. Plantare pacem radicitus est Dei; euellere penitus, inimici. Nam sicut amor fraternitatis ex Deo est, ita odium ex diabolo; quapropter damnanda sunt odia, quoniam scriptum est: Qui odit fratrem suum, homicida est . uidetis ergo, fratres dilectissimi, quare pax amanda est, et diligenda concordia; ista sunt enim que generant et nutriunt caritatem. Scitis autem, secundum apostolum, quia caritas ex Deo est ; sine Deo ergo est, qui non habet caritatem. Pax plebis karissimi est gloria sacerdotis, et pacis plena letitia est perfecta caritas filiorum. Sacerdotis est admonere quod decet, plebis est audire quod monet; quidquid non licet, pastoris est  prohibere, gregis audire ac uelle ne fiat: utraque si conueniant, salua sunt omnia; nec Deus inuenit in plebe quod puniat, nec sacerdos potest habere quod doleat. Seruemus ergo, fratres, mandata, que uite sunt; teneat se profunde pacis nexibus colligata fraternitas, et salutari uinculo caritatis mutua se dilectione constringat, que operit multitudinem peccatorum. Dilectio ergo omnibus desideriis amplectenda est, que tot bona potest habere quot premia. Custodienda pre omnibus uirtutibus pax est, quoniam Deus semper in pace est. Locum non demus inimico, ne in tritici segete ualeat seminare zizania, et, securo iam rustico, et spe longi laboris eluso, exspectatos fructus ipsa messis maturitate perdat;  aut uinum uetustate suaue in liquorem perfidie demutatum infusa fecis permixtione conturbet; aut inter dulcia mella felle uenena amariora confundat. Procul contentiones, procul lites, procul maledicta mittantur: et quia laqueus est mortis lingua susurronis et bilinguis, parcat unusquisque anime sue, ne in supplicium suum uincula sibi mortis innectat. Amate pacem, et tranquilla sunt omnia: ut et nobis premia, et uobis gaudia reseruetis, ut Ecclesia Dei in pacis unitate fundata, perfectam in Christo teneat disciplinam.



SERMO LIu. De Zacheo.

Beatus euangelista [e 1Kb] proxime dum diuitis inhumani uitam describit et finem, humanos mouit et mestificauit  affectus: sed hodie Zachei diuitis humanitatem fidemque referendo, celeste nos extulit, et prouexit ad gaudium. Et ingressus, inquit, iehsu, perambulabat Iericho . Quare perambulat, non ambulat? Quia [f 1Kb] quod Moyses ambulauerat, perambulabat Christus; et populum quem Moyses induxit in uia, iehsu ad quietem promisse mansionis adduxit. Perambulabat Iericho. Iericho ciuitas ipsa est, quam iehsu Naue septeno tubarum clangore subuertit . Sed quia Christus uenit saluare quod perierat, ingreditur Iericho, ut quod lex terribili uociferatione deiecerat, iehsu clamore pie predicationis attollat. iehsu, inquit, ingressus perambulabat Iericho, et ecce uir nomine Zacheus, et hic erat  princeps Publicanorum, et ipse diues. [a 1Kb] Princeps publicanorum in ciuitate perdita, perditi operis Zacheus egisse scribitur principatum: ex loco, persona, officio, reatus magnitudo monstratur, ut ex magnitudine criminis remittentis luceat magnitudo. Et querebat Iesum uidere. Qui Christum uidere querit, celum unde Christus est, non terram, de qua aurum est, intueatur. Diues ergo, qui sursum respicit, non portat diuitias, sed proculcat; nec incuruatur diuitiis, sed leuatur; atque [b 1Kb] agit diuitias ad largientis obsequium, non ad diuitiarum auaritie seruitutem; [c 1Kb] diuitiarum seruus, non dominus est auarus: at misericors tot seruos se probat habere quot nummos. Querebat Iesum uidere, et non poterat pre turba, quia statura pusillus erat. Satis hic animo magnus  erat, qui pusillus uidebatur in corpore; nam mente tangebat celos, qui corpore homines non equabat. Nemo ergo de breuitate corporis, cui addere nil potest, curet; sed ut fide [d 1Kb] emineat, hoc procuret. Et precurrens, ascendit in arborem. Quibus putas iste gradibus altissime arboris peruenit ad ramos? Iste calcauit terram, superascendit aurum, transcendit auaritiam, et totam diuitiarum supergressus est molem, ut prosiliens in [e 1Kb] arborem uenie, misericordie apprehenderet fructum, et de [f 1Kb] specula confessionis indulgentie cerneret largitorem. Ascendit in arborem sycomorum. Mysterio, non causa; ascendit in arborem [g 1Kb] sycomorum, ut unde Adam texerat nuditatem corporis, Zacheus inde uelaret  feditatem auaritie. Ascendit in arborem sycomorum, ut uideret Iesum, quia inde erat transiturus. uere dixit transiturus, quia Christus per terrenas uias et humanos labores non mansurus uenerat, sed uenerat transiturus. Cum autem iehsu uenisset ad locum, suspiciens, uidit eum. Quasi si illuc non uertisset oculos, non uideret, qui Nathanel cum absens esset, sub eadem arbore longe uidit : sed uidit eum, uidit ad ueniam, respexit ad gratiam, intendit ad uitam, contemplatus est ad salutem. Deus quem uidet, non ut ignorans agnoscere cupit, sed ut sciens ad gloriam uult uidere. uidit eum, et ait ad illum: Zachee, festinans descende, quia hodie oportet me in domo tua manere. Si bene ascenderat, quare ei dicitur  descende? Superius dixit: Precurrens ascendit  arborem. Precurrit seruus Dominum, et ante Zacheus ascendit arborem quam crucem Dominator ascenderet; hinc est quod dicitur ei: Festinans descende. Si sapis, festinans descende: descende ante Dominum de Adamatica arbore, ut post crucem Dominice passionis ascendas. Nisi quis tulerit crucem suam, et secutus me fuerit ; non dixit, precesserit me. Descende ergo, ut deponas tante fraudis onera, pondera cupiditatis, usurarum molem, magisterium publicani, exactionis crudelissime principatum, expeditus intres paupertatis scholam, discipulatum misericordie, pietatis usum, patientie disciplinam, studia uirtutum, scientiam diuinitatis, tolerantiam passionum, philosophiam mortis, atque inter uitalis ligni ardua iam perfectus ascendas. Descende,  quia hodie in domo tua oportet me manere. Cuius domum non intrauerit Christus, ille ad diuinam non perueniet mansionem; et cuius hic ad mensam non sederit Christus; ille celestem non accumbet ad mensam. Et festinans descendit, et suscepit eum gaudens. Gaudet, quia suscepit susceptorem suum, quia pastorem suum pascit, quia reus iudicem suffragio humanitatis inclinat, quia cibi et potus fenore debitorem suum sibi facit et acquirit; et sic fit, ut questum non perdat publicanus iste, sed mutet. Et cum uiderent, inquit, omnes murmurabant dicentes, quod ad hominem peccatorem diuertisset. Et quis sine peccato? Et si nemo, ipse sibi ueniam negat, qui Deum, quod ad peccatores ingreditur, accusat. Deus, quando peccatorem  querit, non peccata, sed hominem querit: ut peccatum, quod est opus hominis, despiciat, ut opus suum, quod homo est, non amittat. Audi prophetam dicentem: Auerte faciem tuam a peccatis meis , hoc est, ab operibus meis. De se autem: Opera manuum tuarum ne despicias . Iudex, cum uult ignoscere, hominem respicit, non culpam; pater, cum misereri uult filio, affectum cogitat, non delictum: sic in homine Deus sui memor est operis, ut operis obliuiscatur humani. Tu ergo qui reprehendis, qui murmuras cur ad peccatorem diuerterit Christus, uiam salutis, exemplum uenie, misericordie spem de tali ingressu cape, et caue ne hoc tibi sit blasphemandi materia, quod tibi occasio est salutis. Quo  medicus nisi ad egrum? Non est opus, inquit, sanis  medicus, sed male habentibus . Quo anhelus pastor, nisi ad ouem perditam? Quando [a 1Kb] se rex hostibus immiscet, nisi cum uult liberare captiuum? Et qui pretiosam perdit margaritam, loca squalida non dedignatur intrare, et eam inter stercora ipsa perquirere non abhorret. In quod preceps post filium non se dat mater? Et arguitur Deus, qui creauit hominem ad imaginem et similitudinem suam , quare hominem inter peccata caritate conditoris inquirit? Murmuras, homo, quare hominem Deus inter peccata querat: quid facies cum uideris eum propter hominem ipsas tenebras tartari penetrare? Audi tamen quid ingressus ad peccatorem fecerit Christus. Stans, inquit, Zacheus dixit.uides quomodo erectus est, qui iacebat. Iacemus in uitiis, et  iacemus oppressi; stamus, cum bonis operibus, erigimur ad profectum. Stans, inquit, Zacheus, dixit, Dimidium bonorum meorum do pauperibus. Iste post mortem se credit esse uicturum, qui dimidium bonorum iam futuram transmittit ad uitam. Sit licet ille perfectus, qui totum quod habet illuc, ubi uicturus est, semper hinc premittit; est iste tamen uirtutum socius, consors prudentie, fidei particeps, qui ad Deum uel dimidium mittit, quia homo quod hic reliquerit, hoc amittit. Et reuera, fratres, sicut se iste ibi credit uiuere, qui illuc transmittit sua; ita ille se tibi non credit esse uicturum, qui sibi illic quod habere debeat nil pararit. Nam si paupertatem uix ferre possumus temporalem, in eternum mendicus fieri  quis durabit? Quis militans non ad patriam mittit, quidquid bellico sudore conquirit, ut adolescentie labores senectus deliciosa compenset? Et Christianus cui militare est id, quod uiuit in seculo, quomodo non cogitat ut pericula terrena otiis celestibus consoletur? Qualiter hec faciat Christianus, Zacheus ipse et uerbo docet et monstrat exemplo. Dimidium bonorum meorum do pauperibus, et si cui aliquid fraude abstuli, reddo quadruplum. [b 1Kb] Qui aliena prorogat,  plus dando diripit quam furando; nec compescit inde dolentum gemitus, sed producit. Audeo dicere, qui de fraude Deo offert, cumulat crimina, non emundat; quia Deus in tali munere exuuias suorum pauperum, non [c 1Kb] misericordias intuetur. Sine causa Deo plorat, contra quem iuste causa pauperis plorauerit Deo. Dei uox est: Si pignus tuleris fratri tuo tunicam, ante solis occasum reddes illi . Sicut furem lucerna prodit, ita sol eos qui fraudantur, accusat. Si uolumus Deo offerre nostra, si apud Deum que nostra sunt possidere uolumus, mereamur et nos audire talia, qualia Zacheus audiuit: Hodie domui huic salus aduenit, quia et hic filius est Abrahe. Inhumanus diues cum esset filius Abrahe, factus est gehenne filius; iste cum esset rapine filius, dando sua, aliena  reddendo, [d 1Kb] Abrahe adoptatur in filium. Ne quis tamen putet Zacheum offerendo dimidium bonorum perfectionis tenuisse fastigium, qui post omnia sua et seipsum sic dedit Domino, ut [e 2Kb] episcopatus honore fultus, a mensa publicani questus ad mensam dominici corporis perueniret; et fraudulentas seculi diuitias derelinquens, in paupertate Christi ueras seculi diuitias inueniret.



SERMO Lu. De paterna Dei in nos dilectione, de patrum in filios caritate, et de Iudeorum pena.

Posteaquam precepta legis diffusa uoluminibus, congesta libris, amorem nobis non suffecerunt commendare diuinum, duris hominum precordiis, comparationibus,  exemplis, inseritur Dei et insinuatur affectus. Quis, inquit, ex uobis patrem petit panem, numquid lapidem dabit illi? aut piscem, numquid pro pisce serpentem dabit illi? aut si petierit ouum, numquid porriget illi [f 1Kb] scorpionem? Si ergo uos, cum sitis mali, nostis bona data dare filiis uestris, quanto magis Pater uester celestis spiritum bonum dabit petentibus se ? Quis ex uobis patrem petit panem, numquid lapidem dabit illi? Charitas dolum non habet; fraudem  pietas, affectio non recipit falsitatem. Si pater est, non potest non amare; si amat, nisi quod bonum est dare nescit. Negat patrem, qui de patris suspectus est largitate; ignorat se filium, quem data [a 1Kb] paterna sollicitant. Totum quod est pietatis excludit, qui salutare non credit quidquid dederit pater; aut quomodo pater poterit filiis dare mala pro bonis, qui mala semper pro filiis paratus est sustinere, qui pro filiis mortem non refugit, pericula non declinat? Ideoque te Deus patrem fecit, ideo a te uoluit hominem procreari, qui utique quod te de terra fecerat, poterat fecisse quamplurimos: sed egit ut generando scires quanta esset generantis affectio, et in te amorem tui tantum probares auctoris, quantum ipse auctor pignoris tuo pignori conaris impendere. Certe  non solum in te quid esset generantis affectio, sentire te Deus uoluit, sed in feris, et in pecudibus, et auibus, hoc Deus uoluit te uidere: que cum de terra produxerit sola iussione, postea laborem sentire compulit generandi, mutare patrias, loca cubilibus apta conquirere, fetus locorum difficultatibus communire, gemitibus edere, maximis laboribus enutrire, ac se morti, si natos suos capi uiderint, non negare. Unde si non hominis, uel ferarum comparatione, pecudum similitudine, exemplis auium, disce quanta sit in paterna caritate sinceritas. Si ergo Deum credis, et confessus es patrem, quidquid iusserit, quidquid in te elegerit, crede tibi satis esse salutiferum, crede satis esse uitale. Matris data discutere non  licet, patris monita retractare non conuenit; sic licet paterni mandati species tristior, res tamen ipsa salutifera et uitalis. Sic Abraham ubi Deum patrem credidit, mandatorum formas non attendit asperas et acerbas; circumcisionem recipit uerecundam ; et que celestis Pater iubet, non discutit, sed iudicat gloriosa: parricidium considerat perscelestum; sed quia Deus imperat, totum pietati committit. Hinc Isaac patris super se gladium cum uideret, hostiam se esse, cum horrere, cum dolere poterat, est gauisus . Hinc Iephte filia patris munus, patris uota, sua morte tota gratulatione persoluit . Quare ergo iam sciens Deum de patris disputat datis, cum paruulus et innocuus querit a patre, non sibi  bona et profutura percipit? Sed cur has similitudines Dominus fecerit, perquiramus. Quis, inquit, ex uobis patrem petit panem, numquid lapidem dabit illi? Potuit dicere, numquid zizania, numquid lolium, quod ex  uicinitate et similitudine mentitur panem, sed generat angustias? Sed Christus uenerat filiis, id est Iudeis, quos genuisse tali clamore querebatur: Filios genui et exaltaui; ipsi autem spreuerunt me ; uenerat ergo filiis, uenerat panis de celo, qui dixit: Ego sum panis qui de celo descendi . Sed Iudeis est conuersus in lapidem offensionis , et petram scandali , dicente Domino: Ecce pono in Sion lapidem offensionis, et petram scandali . Quare petram? Quia mordere petram, non panem a patre querere gestiebant.

Circumdederunt me, inquit, canes multi . Denique posteaquam illi ex hominibus in canes probantur esse conuersi, celestis illis in petram conuersus est panis, non dantis uitio, sed accipientis nequitia, qui  illos non reficeret, sed necaret; nec in fundamento positus promouerat ad culmen, sed eos qui sui patris tendebant ad necem, in profundam daret et uolueret in ruinam. Adiecit aliam similitudinem: Numquid pro pisce serpentem dabit illi? Erat [b 34Kb] et piscis Christus Iordanis leuatus ex alueo, qui carbonibus impositus passionum, post resurrectionem suis, id est discipulis, escam prebuit tunc uitalem; sed Iudeis in serpentem piscis iste commutatur, dicente Domino: Sicut Moyses exaltauit serpentem in eremo, ita exaltari oportet Filium Hominis . Iudei in serpente uidebant Christum, quia impius oculus Deum uidere non potest, non potest uidere pietatem. Dixit et tertiam similitudinem: Numquid si petierit ouum, porriget illi  scorpionem? Consuetum est et solemne semper paruulos ouum petere, et parentes ouum pusillis petentibus non negare: sed quia Christus uenerat congregare sicut gallina pullos suos , ouum protulit uerbi, per quod Ecclesie germina sancta nutrirentur. Sed quia Iudeus per inuidiam effundere magis quam sumere ouum id uolebat, reperit ibidem scorpionem, ut iuxta Apostolum, Mandatum quod erat illis in uitam, hoc illis esset ad mortem . In commendationem pietatis tria Dominus protulit, et demonstrauit exempla, ut tribus testimoniis, sicut tribus testibus, et pios ad fidem sui amoris animaret, et confutaret impios, non patris, sed suo uitio caritatis gratiam non cepisse.



[c 1Kb] SERMO LuI. De symbolo apostolorum.

Sollicitaret me acerbi partus subita et confusa  tempestas, et immatura germinum me pullulamenta turbarent, nisi crebro disruptis temporum moris, et [a 1Kb] rudi latrocinio, et [b 1Kb] effractis uiscerum claustris, repentina uiuendi lucra quererent et raperent nascituri. Hinc est quod homo sepe [c 1Kb] mensis decimi despiciens terminum, septimo mense angustas prime domus et arctas uteri abiicit et deserit mansiones, ut preliator nouus ante se [d 1Kb] tempus euicisse gaudeat quam dependat ipse suam temporibus seruitutem. Et si hoc humane licet nature, nature celesti quid obsistere poterit et diuine? Aut quid sanctus Spiritus non potest, si hoc potest caro? Aut quomodo gratia superna non efficit, quod fragilitas obtinet, et implet humana? Nonne sic Paulus acerbo dolore uiam nostre uexauit, et uiscera genitricis, ut celesti  turbine, ac tota tempestate Ecclesie preueniret tempora parientis, ut subito, et [e 1Kb] in uia nasceretur , qui erat ad fidem uiam gentibus prebiturus? Merito se [f 1Kb] abortiuum nuncupat , et miratur se fuisse natum, qui nouit se nulla conceptus tempora pertulisse. Namque cum adhuc hostis ipse cederet extrinsecus sancte matris uterum, et in ipso ortu pignora ueneranda collideret, repente sanctum mutatur in germen, qui ipsius germinis fuerat ferocissimus persecutor. Eunuchus etiam [g 1Kb] generatur in uia . Ut quem castrauerat humana teneritas ad hominis seruitutem, et intra [h 1Kb] regis aulam inuita castitas collocarat, uoluntaria castitas, et uotiua ad celestis aule gloriam, ad eterni regis promoueret  et transferret obsequium. Beatus iste cui datum est ut palatii infulas non amitteret, sed mutaret. Hec dicit ratio, filioli, ut uos quos [i 1Kb] tristes suscepimus ad matris uterum, letissimos perducamus uno eodemque momento. Audite fidem, orationem discite. Sed quia, impediente tempore, nec nos uobis possumus [i 1Kb] aperire mysterium, nec uos nobis potestis [k 1Kb] solemniter reddere que traduntur, agite ut et nunc symboli  [l 1Kb] simpliciter uerba discatis, et paschali tempore quo plenius hec traduntur, sacramenti ipsius interiora possitis agnoscere. Accipite quod uultis, quod desideratis inuadite, quia regnum celorum uim patitur, et qui uim faciunt diripiunt illud . Accipite quod uultis; et quod uis potest tollere, gratia largiatur. Ingressus uite, ianua salutis, introitus fidei, singularis, innocens et pura confessio perdocetur, dicente propheta: Intrate portas eius in confessione. . Unde idem propheta taliter admonitus, Dei in se loquentis [m 1Kb] aditum domorum postulat, dicens: Aperite mihi portas iustitie, et ingressus in eas confitebor Domino . uidetis quia non potest confiteri, qui non fuerit ingressus hanc domum salutis et fidei, in quam sicut intromittit  confessio, ita negatio de ea indubitanter excludit. Sed quomodo confitendum sit audiamus. Corde, inquit Apostolus, creditur ad iustitiam, ore autem confessio fit ad salutem . Et quid crederetur ostendit. Si credis, inquit, Dominum Iesum in corde tuo, et ore confessus fueris, saluus eris. Corde creditur ad iustitiam, ore confessio fit ad salutem. Magnum, filioli, per hoc fidei nostre uidemus esse compendium, quando inter cor et linguam totum salutis humane uersatur et geritur sacramentum. Habes homo unde credere debeas, corde creditur ad iustitiam; habes unde debeas confiteri, ore confessio fit ad salutem. Et quid dicam? Totum in se habet homo, qui se habet; ipse autem se habet, qui Deum habet; Deum uero habet,  qui eum suum credit, et confitetur auctorem. Signate uos. Fides que capitur auditu, corde creditur, ore promitur ad salutem, in secreto mentis est collocanda: et ipsis est nostri pectoris committenda uitalibus, [n 1Kb] ne dum chartis, et atramento describitur incaute, non reseruetur credulis ad uitam, sed prodatur perfidis ad ruinam. In te, homo, custodire debes, quod tibi extra te positum poterit deperire.



 SERMO LuII. In symbolum apostolorum.

Beatus Isaias, [a 1Kb] euangelista non minus quam Propheta, immunda labia se habere et in medio populi habentis labia immunda se habitare deplorat, dicens: O miser ego, quoniam compunctus sum, quia cum sim homo, et immunda labia habeam, in medio quoque populi habentis labia immunda ego habitem, regem Dominum Sabaoth uidi oculis meis . Super humano percellitur hic dolore, quia quod de Deo sentit et uidet, loqui non ualet, annuntiare non potest, non potest confiteri. Quantum caro angusta est, animo suo arcta sunt labia tantum, lingua tantum breuis est sue mentis interpres. In carne ignis anhelat inclusus, uaporat uenas, inflammat uiscera, exestuat  in medullis, totaque hominis interna semper incendit, quia quod mentis contemplatur affectu, ore depromere, effundere labiis, lingua distinguere, et in totum non sufficit euaporare sermonem. Hinc est quod Isaias, ubi uidit regem celi, hoc est Christum, ipsumque esse Dominum Sabaoth, clara uisione conspexit, sua suique populi labia immunda defleuit; quia sicut illustrat corda, purgat ora, labia emundat Christi confessa diuinitas, ita Christi polluit negata maiestas. Sed quid iste profecerit prophete gemitus audiamus. Et missus est, inquit, ad me unus de seraphim, qui in manu habebat carbonem, quem forcipe tulerat de altari, et tetigit os meum, dicens: Ecce hoc tetigit labia tua, et abstulit iniquitates, et peccata circumpurgauit.  Non est huius temporis dicere cur unus mittitur, et quis sit iste qui mittitur, et quantus est qui carbonem superni ignis sic manu gestat intrepidus, immo sic suo [b 1Kb] temperat attactu, ut prophete purget labia, non perurat; sed nunc nos etiam toto cordis compungamur affectu, nosque in hac miseria carnis miseros esse fateamur, immunda quoque labia nos habere piis gemitibus defleamus, ut unus iste de seraphim legis gratie forcipe, acceptum de superno altari nobis ignitum fidei deferat sacramentum, talique moderamine nostrorum tangat ora labiorum, ut iniquitates auferat, peccata depurget, et ora nostra sic in flammam plene confessionis accendat, ut sit ista salutis adustio, non doloris. Petamus etiam, ut  ad corda usque nostra perueniat calor iste carbonis, ut de tanta suauitate mysterii, non solum labiis gustum,  sed ipsis totam satietatem sensibus et mente capiamus; et sicut Isaias post emundationem labiorum ineffabilem partum uirginis est locutus, dicens: Ecce uirgo in utero accipiet, et pariet filium , sic nos passionis sacramentum et resurrectionis referamus gloriam: [c 1Kb] Credo in Deum Patrem omnipotentem. In Deum uos hodie merito confitemini credidisse, quando deos deasque sexu dispares, numero confusos, turba populares, uiles genere, fama turpes, impietate maximos, primos scelere, crimine singulares, ipsis etiam sepulcrorum suorum [d 1Kb] uultibus accusatos, letamini uos fugisse; quia miserie, doloris et infelicitatis est tantos et tales habuisse seruulos, quantos uos et quales dominos hactenus pertulistis. Sed ad unum uiuum, uerum, solum, sed non solitarium  Deum uos peruenisse gaudete, dicendo: Credo in Deum Patrem. Iam confiteatur Filium, qui nominat Patrem: quia qui uocari Pater, Pater dici uoluit, habere se Filium clementer ostendit, quem non accepit ex tempore, non genuit in tempore, non suscepit ad tempus. Diuinitas nec initium capit, nec recipit finem, nec admittit posterum, que non agnoscit occasum. Deus Filium non doloribus parturit, sed uirtutibus esse manifestat; nec preter se facit quod ex se est, sed generat; dumque in se est, aperit et reuelat. De Patre processit Filius, non recessit; nec successurus patri prodiuit ex Patre, sed prodiuit mansurus semper in Patre. Audi Ioannem dicentem: Hoc erat in principio . Et alibi: Quod fuit ab initio  . Quod erat utique non accessit; quod fuit, apparet utique non cepisse. Ego sum, inquit, primus, et ego nouissimus . Qui primus est, non est iste post alterum; qui nouissimus, post se alterum non relinquit; sed ista cum dicit, non excludit Patrem, sed in se et Patre uniuersa concludit. Sed [e 1Kb] ad ea, que sequuntur accedamus: Et in Christum Iesum Filium eius unicum Dominum nostrum. Sicut reges triumphorum suorum [f 1Kb] titulis nuncupantur, et subiectarum gentium nominibus conquirunt numerosissima cognomenta; ita Christus bonorum suorum titulis nuncupatur: a chrismate enim uocatus est Christus, qui diuinitatis unguentum aridis iam mortalium membris pius medicator infudit;  et ut a chrismate Christus, sic iehsu uocatus est a salute, qui ob hoc nos diuino infudit unguento, ut  egris certam salutem, perditis perpetuam redderet sanitatem. Et in Christum Iesum Filium eius unicum. Quia etsi sunt multi filii per gratiam, iste unus et singularis est per naturam. Dominum nostrum. Qui nos de tantorum, tam crudelium, tam turpium liberatos seruitio dominorum, ut non ad conditionem pristinam uindicet, sed ut ad perpetuam libertatem manumittat, inquirit. Qui natus est de Spiritu sancto. Ita et taliter tibi nascitur Christus, donec tibi homo nascendi ordinem mutet, ut sit tibi nouus ortus in uita, cui uetustus semper in morte manebat occasus. Qui natus est de Spiritu sancto ex Maria uirgine. Ubi spiritus generat, uirgo parturit, totum diuinum geritur, nil humanum; nec ullus infirmitati locus est, ubi uirtus est sociata uirtuti. [a 1Kb] Soporatus est Adam,  ut de uiro uirgo sumeretur ; nunc [b 1Kb] stupuit uirgo, ut uir repararetur ex uirgine . Quid sibi de tanto, de tali partu natura poterit uindicare, ubi dum uidet nouari ordinem suum, tota sua conspicit iura mutari, uenisse in suam sobolem suum sentit et miratur auctorem? uideatur hoc perfidis uile, magnum est credentibus sacramentum. Qui sub Pontio Pilato crucifixus est et sepultus. Audis iudicis nomen, ut [c 1Kb] tempus etiam passionis agnoscas; audis crucifixum, ut nobis salutem perditam per quod perierat [d 1Kb] reparatam esse agnoscas, et ibi uideas pendere credentium uitam, ubi [e 1Kb] mors pependerat perfidorum. Audis sepultum, [f 1Kb] ne mors putetur illusa. Hoc est diuine uirtutis insigne, cum mors morte moritur,  auctor mortis proprio mucrone truncatur, predo capitur sua preda, infernus uita dirumpitur deglutita. Tertia die resurrexit a mortuis. Tres dies sepulture sue tribus impendit Christus habitationibus profuturus, inferis, terre, celo; instauraturus que in celo sunt, et que sunt reparaturus in terra, et que apud inferos redempturus, simul ut Trinitatis gratiam tridui sacramento datam panderet hominibus ad salutem. Ascendit in celos. Ascendit, non ut se referret in celum, qui semper mansit in celo, sed ut te perferret, quem taliter uinctum absoluit et subtraxit inferno. Intellige unde, ubi, homo, per Deum sis leuatus, ut esses in celestibus stabilis, qui eras lubricus, ac [g 1Kb] semper nutabundus in terra. Sedet ad dexteram  Patris. Sed suis Pater nil habet a sinistris. Confessio nostra non diuini consessus loca, sed uirtutis assignat indicia: Deus loca nescit, Diuinitas recipit nil sinistrum. Inde uenturus est iudicare uiuos et mortuos. Esto uiuos, mortuos quemadmodum poterit iudicare? Sed illi uiuunt, qui nobis mortui computantur. Ergo resurrecturos eos confitemini ad iudicium, quos infidelitas [h 1Kb] existimat deperiisse; ut qui mortui fuerint, et qui reperientur uiui, pariter suorum reddant actuum uiteque rationem. Credo in Spiritum sanctum. Postquam suscepte carnis confessus es sacramentum, oportet te deitatem spiritus confiteri, ut Trinitatis unitas equa, Patris, Filii, sancti Spiritus per omnia, et in omnibus, uirtutis integram fidei in nostra confessione custodiat et teneat ueritatem.  Sanctam Ecclesiam catholicam. Quia neque a capite membra, neque sponsa separatur a sponso: sed tum tali coniunctione spiritus fit unus, fit omnia, et in omnibus Deus. Ergo ipse in Deum credit, qui in Deum sanctam Ecclesiam confitetur. Et remissionem peccatorum. Ipsi sibi donat ueniam, qui sibi peccata per Christum remitti posse confidit. Carnis resurrectionem. Bene credis, si te per Deum credis resurgere ex morte posse, cui resurgunt semper elementa: sic tempus ex tempore, sic ex nocte dies, sic de sepultura sua semina. Nec tu perire poteris, cum illa reuiuiscant: nec difficile est Deo facere de te sene quod tu facis semper ipse de semine. uitam eternam. Hec fides, hoc sacramentum non est, [i 40Kb] committendum  chartis, non scribendum litteris, quia charte et littere magis cauta quam gratiam proloquuntur; ubi uero Dei gratia, donatio diuina consistit, ad pactum fides, altitudo cordis sufficit ad secretum: ut hoc salutis symbolum, hoc uite pactum, diuinus arbiter nouerit, testis falsus ignoret. Signate uos. Ipse autem Dominus Deus noster sensus uestros, corda uestra custodiat; et in his que precepit uobis, ipse uobis fautor assistat.



SERMO LuIII. In idem.

Qui fidem querit, [i 1Kb] rationem non querit; qui diuina postulat, [k 1Kb] seponit humana; qui Deo genitore nascitur, transcendit naturam, et tempori nil debet,  qui temporis meretur auctorem. Ecce pia [a 1Kb] fidei germina uidemus ante nasci uos uelle quam concipi, ante percipere celi regnum quam uentris angustias sustinere; sic tendere ad patris gaudia, ut matris transeatis languores; nec putatis abortiuum, quod maturum creditis esse per Christum. Sic Paulus apostolus per fidem maturus nascitur, qui se abortiuum clamat esse per tempus . Accipite ergo fidem sola fide; nec queratis aperiri uobis ipsius fidei rationem, quam uos ne requireretis intra fidem uestra festinatione clausistis. Ad fidem uos, Filii, hodie fides uestri auctoris inuitat, qui promissionis sue ante fidem implet quam fidem uestre percipiat sponsionis; et hoc restituit rebus humanis, ut olim uerbo promiserat per prophetam. Dilata, inquit, os tuum et adimplebo  illud . Hoc est, tu dilata in confessione, et ego illud ipsius confessionis replebo sacramento, et mystico sermone ditabo, et replebo illud toto eloquio celestis arcani. Et reuera, Filii, quidquid audientis, quidquid respondentis obedientia profitetur, hoc donantis et docentis Dei redundat ad gratiam. Accepturi ergo symbolum, hoc est, pactum uite, salutis placitum, et inter uos et Deum fidei insolubile uinculum pectora parate, [b 1Kb] non chartam; sensum acuite, non calamum; et audita non atramento, sed spiritu ministrante describite: quia committi non potest caducis et corruptibilibus instrumentis eternum et celeste secretum, sed in ipsa arca anime, in ipsa bibliotheca interni spiritus est locandum; ne profanus arbiter, ne improbus quod dilaceret  discussor inueniat, et fiat ad contemnentis et ignorantis ruinam, quod confitentis et credentis donatum est ad salutem. Sed dicenti tibi prophete: Dilata os tuum et adimplebo illud , tu respondere possis: In corde meo abscondi eloquia tua, ut non peccem tibi . Credo in Deum Patrem omnipotentem. Qui confessus est Patrem, confitetur et Filium, quia sine Filio Pater dici non potest; et quia Deo augeri, Deo addi nil potest. Semper fuit Filius, quia fuit semper et Pater; nescit inchoari Filius, quia deficere Pater nescit; nec crescit Genitus, ubi Genitor non senescit: eterna et ceterna Patris et Filii substantia non gradibus humanis, sed diuinis est estimanda uirtutibus. In Christum Iesum Filium eius unicum, Dominum nostrum. Christum  unctum accipe non communi oleo, sed sancto, quo natus est Spiritu. Qui natus est de Spiritu sancto. Tali natiuitate consecrata est in Deo humanitas, non tali dignatione minorata est [c 1Kb] in homine deitas. Qui natus est de Spiritu sancto ex Maria uirgine. uirginitas Deum credidit, quia non nisi per Deum ipsa uirgo esse potuit et mater. Qui sub Pontio Pilato crucifixus est, et sepultus. Iudicem indicat ut tempus designet; crucifixum memorat, ut passionis conferat qualitatem:  et inde fides argumentum diuine uirtutis et uere resurrectionis colligat, unde impietas materiam contumelie et occasionem presumpsit erroris. Crucifixus in cruce, in edito coram omnibus inimicis, et tota crudelitate spectantibus, et tota acerbitate obseruantibus, mortem suscepit. Sepulturam patitur, ne mortem non adiisse ut uinceret, sed simulasse ut eluderet, ab impiis iactaretur. Sepultus, tertia die resurrexit. Et si in passione nostre se carnis ueram probauit habuisse substantiam, per trium dierum figuram totam Trinitatis resurgit in gloriam. Ascendit in celos. Ascendit nos perferens, non se referens, qui numquam recessit e celo. Sedet ad dexteram Patris. Ordo ibi diuinus est, non humanus; sic a dextris sedet Filius, ut Pater non sedeat a sinistris: unica et  singularis est diuina consessio, ubi superna uirtus recipit nil sinistrum. Inde uenturus est iudicare uiuos et mortuos. Desinant homines, desinant heretici iudicare iudicem suum; sperent ueniam, ne incurrant de tali presumptione sententiam. Credo in Spiritum sanctum. Nunc perfecta est tua in Trinitate confessio, quando Spiritum sanctum unius cum Patre et Filio substantie fideli uoce confessus es. Et sanctam Ecclesiam. Quia sic coniuncta Christo est, ut totam diuinitatis transferatur in gloriam. Remissionem peccatorum. Acquire tibi tua fide ueniam: quia satis sibi inimicus est, qui hoc sibi dari non credit, quod tota benignitate largissimus promittit indultor. Carnis resurrectionem. Crede carnis resurrectionem: quia qui hoc non credit, fidem non habet in predictis, dicente  Apostolo: Si mortui non resurgunt, neque Christus resurrexit . Quos iudicabit quibus regnabit Deus, si uite, si iudicio resurrectio non reddiderit quos seculo mors ademit? uitam eternam. Manifestum est, quia uita eterna ipsa morte moriente succedit.



SERMO LIX. In idem.

Audistis uocem Patris, uocem uocantis audistis: uenite, filii, uenite, uenite, quia uenit tempus fidei, credulitatis dies, confessionis hora. uenite, petitores fidei, afferte sincerum pectus, cor mundum, puram uocem, ut quod per nos sermo salutaris insinuat, uos sancto capiatis auditu. Fides ex auditu, auditus ex uerbo constat. Placitum fidei, pactum gratie, salutis  symbolum tota simplicitate sensus audite, quatenus illud confessionis tempore et audire possitis et reddere: quia istud reddere est habere; diuinum munus qui reddiderit, non amittit. Daturus legem Deus, iussit ut populi lauarent uestes, lauarent corpora sua, totosque se ab omni carnis contagione mundarent, quia appropinquare Deo homo non potest fece corporali, mundano squalore pollutus. Lex illa, que gratie umbram tenuit et figuram, [d 9Kb] purificationem merito  querit tantam, tantam merito exigit puritatem. Audituris Diuinitatis sacramentum totum, quanta mentis, quanta corporis opus est puritate? Mundemus ergo corda, purificemus corpora, aperiamus oculos, reseremus sensum, anime ianuas patefaciamus totas, ut symbolum quod est fidei pactum, audire, capere, tenere, et in ipso cordis nostri secreto semper seruare possimus. Credo in Deum Patrem omnipotentem. Credimus in Deum, si negamus deos, si renuntiamus idolis, si diabolum et eius angelos abnegamus. Audi, inquit, Isrel, Dominus Deus tuus unus est . Et iterum: Non erunt tibi dii alii absque me . Habebit ergo Deum uerum, unum Deum, qui Deum alterum non habebit. Credimus in Deum, et eumdem confitemur Patrem, ut eumdem  semper habuisse Filium nos credamus: habuisse autem Filium, non conceptum, non inchoatum, non separatum partu, non auctum tempore, non minoratum gradu, non etatibus immutatum, sed intra eternum Genitorem germen permanens in eternum. Ego, inquit, in Patre et Pater in me est . Audiuimus Patrem, credamus Filium uirtute diuina, ordine non humano, arcano Dei, non ratione mundana, non lege seculi, sed potentia superna. Quod scire licet, discutere non licet; credere conuenit, non conuenit perscrutari: nam ob hoc omnipotentem Deum diximus, ut Deo impossibile nil putemus. Et in Iesum Christum Filium eius unicum, Dominum nostrum. Ab unctione Christus, iehsu uocatus est a salute: quia et unctio, que per reges, prophetas et sacerdotes  olim [a 1Kb] cucurrerat in figuram, [b 1Kb] in hunc regem regum, sacerdotem sacerdotum, prophetarum prophetam, tota se plenitudine Spiritus diuinitatis effudit; ut regnum et sacerdotium, quod per alios premiserat temporaliter, in auctorem ipsum refunderet et redderet sempiternum. Et iehsu quidem, id est, saluator, recte dicitur salus, quia et dedit rebus esse, et [c 1Kb] idem pereuntibus dat salutem. Filium eius unicum. In se est unicus Filius, qui quod aliis per suam gratiam donat, ipse sibi unicam possidet [d 1Kb] per naturam. Dominum nostrum. Sicut supra diximus, Dominus Deus: Deus  unus constat in Christo: quia quidquid est, et deitate et humanitate Deus unus est. Desiit in Christo [e 2Kb] substantiarum diuersitas, ubi caro cepit esse quod spiritus, quod Homo Deus, quod nostri corporis et deitatis una maiestas. Qui natus est de Spiritu sancto, ex Maria uirgine. Quid terrenum nascitur, ubi auctore spiritu uirgo uocatur in partu? quis non diuinum credat, quando que peperit nil sensit humanum? Deum mulier uirgineo portabat in templo: hinc est, quod et acquisiuit honorem matris, uirginitatis gloriam non amisit. Qui sub Pontio Pilato crucifixus est et sepultus. Nomen iudicis dicimus, ut passionis tempus, ut rei geste ueritas sic patescat. Crucifixus est. Ut quia per lignum mors uenerat, rediret uita per lignum. Et sepultus. Ut officia tota mortis impleret,  ut mors morte moreretur, ut ex illius semine corporis, omnis humanorum corporum satio uitalem surgeret et leuaretur in messem. Tertia die resurrexit a mortuis. Ut tribus in diebus Trinitatis beneficium panderetur, ut per triduanum tempus humana trium temporum generatio saluaretur, id est, ante legem, in lege et in gratia. Ascendit in celos. Non ut petens, sed ut repetens celos. Nemo ascendit in celum, inquit, nisi qui de celo descendit . Sedet ad dexteram Patris. Sed Patrem non habet ad sinistram. Diuinitatis consessus recipit nil sinistrum. Sedet ad dexteram Patris, ut patris deitate una. Sedet ad dexteram, ne sit minor gradu, posterior ordine, sed Patri diuinitate una, equa potestate conregnet: Ego, inquit, et Pater unum sumus . Inde uenturus  est iudicare uiuos et mortuos. Si credimus uenturum iudicem, innocentes iudici nos preparemus: iudicem negat esse, qui aduenire non credit: iudicandum se satis iste diffidit, qui male uiuit. Iudicat uiuos, iudicat et mortuos, quos utique iudicaturus exsuscitat. Credo in Spiritum sanctum. Hucusque Dominice natiuitatis, passionis, resurrectionis, ascensionis, aduentus mysterium confitentes, ad confessionem sancti Spiritus iam uenimus: ut sicut in Patrem, et Filium, in sanctum Spiritum sic credatur, ut unam in Trinitate deitatem, uirtutem, gloriam predicemus. Et sanctam  Ecclesiam. Credimus et Ecclesiam, quam Christi receptam, confirmatam credimus, et confitemur in gloriam. Remissionem peccatorum. In nouum hominem nasciturus, antiqui reatus, peccati ueteris quid habebit? qui preterita sibi remissa non credit debita, dubitat percipere se futura. Carnis resurrectionem. Crede, homo, de morte resurgere te posse, quia antequam uiueres nil fuisti: aut quare dubitas quod resurgas, cum tibi totum quod in rebus est quotidie sic resurgat? [a 1Kb] Sol occidit, et resurgit: dies sepelitur et redit: menses, anni, tempora, fructus, semina, cum transeunt ipsa moriuntur, cum redeunt sua ipsa morte reuiuiscunt, et ut resurrecturum te iugi et uernaculo instruaris exemplo, quoties dormis et uigilas, toties moreris et resurgis. uitam  eternam. Amen. Necesse est ut qui resurgit uiuat in eternum, quia si in eternum non uiueret, non uite resurgeret, sed morti. Signate uos. Hoc spei pactum, hoc salutis placitum, hoc uite symbolum, hanc fidei cautionem mens teneat, conseruet memoria, ne diuinitatis pretiosum munus [b 1Kb] depretiet charta uilis, ne mysterium lucis atrum tenebret atramentum, ne secretum Dei habeat indignus et profanus auditor. Si mihi silentium semper uestra caritas sic preberet, ad omnes tractatus mei sermonis uester perueniret auditus: sed Deus noster et mihi fiduciam dicendi, et uobis audiendi desiderium donare dignetur.



SERMO LX. In idem.

 Si Cananitis mulier clamore subito, repentina fide, iuuante Christo, et quod petebat accepit, et quod negabatur extorsit ; si Aethiops spado arcanum uitalis lauacri preteriens inuenit in uia, rapuit in transitu ; si Cornelius centurio antequam intraret baptisma, peruenit [c 1Kb] ad Christum ; si latro in ipso momento mortis paradisum inuasit , et uitam uobis, in articulo temporis quam queritis, quis negabit? Ex fide ergo accipite fidem, et ut fidei mysterium scire possitis, accessu temporis laborate. Moyses laturus legem celum uocat et terram: sacerdos quid inuocabit gratiam prolaturus? Ille dixit: Attende ad celum, et loquar, et audiat terra uerba ex ore meo ; ego dicam, Attende, Deus, loquar; et audiat homo uerba ex ore meo. Ille dixit: Exspectetur sicut pluuia  eloquium meum, et descendant sicut ros uerba mea; Ego dicam, ueniat sicut ros spiritus tuus, et inundet sicut flumen gratia tua, fiatque nunc celestis uerbi  unda saliens in uitam eternam. Ille dixit: Quia nomen Domini inuocauit, date magnificentiam Deo nostro; ego dicam, Quia fidem inuocaui, date credulitatem Deo uestro. Et quia nauigia corporum nostrorum Quadragesime sunt [d 1Kb] curata ieiunio, necesse est ut placitum fidei, symbolum celestis commercii iam dicamus, quatenus sub certa spe per tota mundi equora, per infidos seculi fluctus lucra mansura seculis conquiramus. Accipite ergo fidem, exspectate rem: quia cui fides non precedit in semine, res ei non sequitur in fructu. Signate uos. Sermo creat auditum, auditus concipit fidem, credulitatem parturit fides, confessionem credulitas nutrit, confessio perpetuam dat salutem. Hinc est quod meo, uestroque ore occurrit; sic sibi fides, credulitas sic amplectitur se; salus se confessionis  osculo sic salutat. Credo in Deum Patrem omnipotentem. Hec uox totum Trinitatis fatetur et aperit sacramentum. Deum dicit, non deos, quia unum Deum in Trinitate credit Christiana fides: scit Patrem, scit Filium, scit Spiritum sanctum, deos noscit. Diuinitas in personis trina est, sed una est in Trinitate diuinitas: personis Trinitas distincta est, non est diuisa substantiis: Deus unus est, sed trinitate; Deus solus est, sed non solitarius; diuinitas nec trinitate diuiditur, nec confunditur unitate: hec sentit fides cum dicit, Credo in Deum. Mox addidit, Patrem. Qui credit Patrem esse, Filium confitetur; qui credit Patrem et Filium, etates non sentiat, gradus non cogitet, non tempora suspicetur, non conceptum querat, nesciat partum: qui Deum credit, diuina confessus est, non humana.  [e 1Kb] Sed dicit hereticus: Quomodo Pater, si non precedit? quomodo Filius, si non sequitur? quomodo non dat initium, qui generat? quomodo quod generatur, principium a generante non sumit? Hoc ratio docet, hoc natura probat. Erras, heretice, hoc habet humana ratio, non habet hoc diuina; hoc accipit natura mundi, deitatis non recipit hoc natura; fragilitas humana concipitur, et concipit, parturitur et parturit, generatur et generat, accipit initium et dat finem, mortem suscipit et refundit, et reseruat in sobole quidquid sue conditionis est et nature. Deus uero Pater non genuit in tempore, quia tempus ignorat; non dedit initium, qui initium nescit; non transfudit finem, [f 1Kb] qui non habet finem: sed sic genuit ex se Filium, ut totum quod in se erat esset et maneret in Filio. Honor geniti generantis honor est, perfectio  geniti generantis forma est, minoratio geniti reuelat ad generantis iniuriam. Sed hec audiens, heretice, non dicas, Quomodo ista sint? dixisti Deum,  credidisti Patrem, omnipotentem confessus es; si dubitas, mentitus es; credo si dicis, quomodo non credis, si discutis? si putas impossibile, omnipotentiam quam confessus es sustulisti; sed nos qui Patrem, et Filium, et Spiritum sanctum unius maiestatis et glorie confitemur, fidem Dominici corporis iam loquamur. Et in Iesum Christum Filium eius unicum Dominum nostrum. Postquam Dei Filius sicut pluuia in uellus toto diuinitatis unguento nostram se fudit in carnem, ab unguento nuncupatus est Christus: et huius nominis exstitit solus auctor, qui sic Deo superfusus est, et infusus, ut homo Deusque esset unus Deus. Hoc ergo unguenti nomen effudit in nos, qui a Christo dicimur Christiani; et impletum est illud quod cantatur in Canticis Canticorum. Unguentum effusum est nomen  tuum . Et in Christum Iesum Filium eius. Illud sacramenti nomen est, hoc triumphi: nam sicut a Deo unctus nomen sortitur ex unguine, ita cum salutem perditam mundo reddidit, a saluando nomen saluatoris assumit. Sepe iam diximus, quod iehsu Hebraica lingua dicitur, Saluator dicitur hoc Latina. Et in Christum Iesum Filium eius. Cuius? utique Dei Patris; cum dicis ergo in Iesum Filium eius, confiteris Iesum qui natus est de Maria Dei esse Filium. Caue ergo ne amplius sentias in Christo [a 1Kb] quod homo fuit, sed semper quod Deus sit confitere, Apostolo sic dicente: Et si nouimus Christum secundum carnem, sed iam non nouimus . Unicum Dominum nostrum. Hoc conuenit ad utrumque, quia et unicus Patris est, et unicus Dominus noster est: alii  filii, alii domini esse per gratiam perceperunt; solus Christus esse filius, esse Dominus habet et possidet per naturam. Qui natus est de Spiritu sancto ex Maria uirgine . Si iuxta euangelistam  quod in ea natum est de Spiritu sancto est, quia Deus spiritus est, hereticus iam Deum natum uirginea confiteatur ex carne; neque amplius celeste mysterium, uirginitatis partum, trahat [b 1Kb] ad conceptum mundi, ad terrene fragilitatis iniuriam. Qui sub Pontio Pilato crucifixus est et sepultus. Nomen iudicis audis ut tempus passionis agnoscas; audis crucifixum, ut ex mortis ignominia magnitudinem sentias caritatis; mortemque que per lignum uenit, mortificatam scias esse per lignum; et credas maiora tibi esse reddita per crucis arborem, quam perdidisse  te per paradisi arborem suspirabas. Sepultum dicis, [c 1Kb] ut ueram carnem Christi mortemque non perfunctoriam probet confessio sepulture, mortem suscepisse et uicisse, intrasse inferos et rediisse, uenisse in iura tartari, et tartari iura soluisse, non est fragilitas,  sed potestas. Confiteris die tertia resurrexisse, ut intelligas resurrectionem Christi totius Trinitatis fuisse uictoriam. Dicis Ascendisse in celos, ut celi Dominum credas, ut unde uenerat rediisse fatearis, quia superato diabolo, calcata morte, liberato mundo, super celos triumphat Christus, qui uictus putabatur in terris. Clamas, Sedet ad dexteram Patris. Ut quia Patris et Filii una est deitas, par potestas, in celesti consessu nulla sit sinistre sessionis iniuria. Inde uenturus est iudicare uiuos et mortuos. Quia ueniente Christo, resurgent mortui, sistentur uiui, ut pariter causas reddant de suorum ratione factorum. Et quia Dominici corporis iam diximus sacramentum, ad confitendum deitatem Spiritus perueniamus. Credimus in Spiritum sanctum. Quem Deum nobis inclamat  uox diuina, cum dicit: Quia Deus spiritus est . Credimus in sanctum Spiritum. Quem propheta cooperatorem Patris et Filii decantat: uerbo Domini celi firmati sunt, et spiritu oris eius omnis uirtus eorum . Totus Deus, totaque Dei uirtus est, qui creator celestium probatur esse uirtutum. Credimus sanctam Ecclesiam. Quam sic in se suscepit Christus, ut eam diuinitatis sue faceret esse consortem. Credimus remissionem peccatorum. Quia qui per Christum et Ecclesiam in nouum hominem fuerit natus, [d 1Kb] ueteris delicti nil habebit. Credimus carnis resurrectionem. Ut credamus passionis, mortis, resurrectionis Christi hanc fuisse causam, ut nos resurgeremus ex mortuis. Resurget caro, resurget, ut ipsi sumus, ut agnitio maneat personarum, ut et  martyr de persecutoris pena letitiam sumat, et persecutor sumat de martyris honore supplicium. Credimus uitam eternam. Quia post resurrectionem nec bonorum finis est, nec malorum. Signate uos. Fidem quam credimus et docemus, non atramento, sed spiritu, committamus pectori, non charte; demus memorie, non libro, ne diuinum munus uiolent res humane, ne celeste secretum arbiter profanus assumat, ne quod est credentibus ad uitam, existat perfidis ad ruinam. Sol lippientibus oculis non lucem tribuit, sed tenebras; uinum uires febrientium non reparat, sed eneruat; sine medico uite poculum fit lethale, sic perfidis perniciosum est sine fide fidei sacramentum. Sicut dicit Apostolus, Capiatur fides ex auditu, auditus autem capiatur ex uerbo ; et uite placitum,  pactum fidei, lex salutis non hereat morituris, sed uiuis sensibus affigatur.



[e 1Kb] SERMO LXI In idem.

Nisi me solaretur beati Pauli subita et inopinata  conuersio , uix crederem tam facile uos de terrena labe in celestem posse gloriam commutari. Illum namque de persecutore mox apostolum prestitit repentina confessio, et Ecclesie dedit insignem magistrum, quem furentem Christiani nominis inuenerat uastatorem. Nec minus animat me [a 1Kb] illius spadonis exemplum, quem fides ante rapuit ad gratiam, quam currus [b 1Kb] ad Indiam domumque reuocaret . Accedit illud etiam latronis mirabile documentum, qui tunc rapuit paradisum, quando latrocinii sui penas est appensus, ut solueret . Unde nos, filioli, quia sic tempus uestre regenerationis aptastis, ut neque nos possimus dicere quod necesse est, neque uos possitis quod oportet audire, fidem fidei committentes, tradimus breuiter quod [c 1Kb] latius commendare non possumus. Nam quemadmodum  exponentibus nobis potestis cognoscere symboli sacramentum, qui ipsum symbolum memoria capere uix ualetis? Hoc monemus solum, ne quis committat litteris, quod est cordi mandaturus ut credat, Apostolo sic monente: Corde creditur ad iustitiam, ore autem confessio fit ad salutem . Audituri formam fidei, credulitatis normam, confessionis ordinem, parate simul corporis et cordis auditum. Sicut fons ore angusto manans magnis fluuiorum laticibus ampliatur, sic fides symboli breuiato sermone credulitatis latissimos dat meatus. Et sicut radix alte fixa in excelsum germen se protendit, fides sic radicata pectoris in profundo in excelsum credulitatis cacumen attollitur. Ergo de cordibus uestris expurgate perfidie cenum, ut pura per uos fidei fluenta percurrant;  incredulitatis fruteta in uobis radicitus amputate, ut excrescant ad alta credulitatis uestre robusta plantaria. Et quia, auctore Apostolo, corde creditur ad iustitiam, ore confessio fit ad salutem , in confessionis uocem modo date quod iam corde creditis. Credo in Deum Patrem omnipotentem. Qui credit in Deum, Deum discutere non presumat; Deus quod sit, sufficit scire; qui requirit unde sit, quantus sit Deus, Deus quid sit, hic nescit; sol importunum tenebrat aspectum, ad Deum inconcessus cecatur accessus; Deum qui uult uidere, uisionis eius discat tenere mensuram; Deum suum qui uult scire, nesciat gentium deos; qui deos dicit,  contradicit Deo. Seruire uni libertas est, captiuitas multis. Quem Deum confessus es, crede Patrem; ut credens Patrem, esse Filium discas; dicens Filium, genitum cognoscas esse de Patre; cognoscens de Patre genitum, quomodo sit genitus non requiras, quia dixisti, Credo in Deum Patrem omnipotentem. Omnipotens potest omnia, et si omnia potest quod in se, ex se, et semper secum habeat Filium quis negabit? Generatio Dei initium non habet, nescit finem, non admittit excessum, quando in Genitore Genitus permanere persistit, dicente ipso Domino. Ego in Patre, et Pater in me est . Ego et Pater unum sumus . Confessus es Patrem, confessus es Filium, confessus es diuinitatis arcanum, confitere incarnationis Dominice sacramentum. Et in Christum Iesum Filium eius. Christus a superno uocatur unguento,  est enim tota plenitudine diuinitatis infusus; iehsu nomen est a salute, quod nomen omne quod in celo, quod in inferno est, tremens, genuflexum, summisso uertice confitetur . Et in Christum Iesum Filium eius unicum Dominum nostrum. Ut Patris et Filii est nobis una deitas, ita [d 1Kb] dominatio una sit nobis. Qui natus est de Spiritu sancto ex Maria uirgine. Spiritus et uirgo copula terrena non est, celeste sed est secretum: hinc est, quod nascitur est diuinum. Ergo quod natus est confitendum est, quomodo natus est tacendum est; quia quod secretum est sciri non potest, quod clausum est nescit aperiri, quod singulare est non refertur exemplo. Qui sub Pontio Pilato crucifixus est et sepultus. Iudicis nomen audis, ne tempus ignores; crucifixum audis,  ut tibi mortis qualitas innotescat; et intelligas quid impenderit tibi, qui propter te penam tante mortis excepit. Audis sepultum, ut scias mortem non fuisse perfunctoriam, [e 1Kb] sed ueracem. Mori nolle est timoris humani, diuine uirtutis est surrexisse de morte; hic ergo non offendat mortis auditus, ubi resurrectionis gloria abscondit mortis iniuriam. Tertia die resurrexit. Quia hominis est quod moritur, Trinitatis est quod resurgit. Ascendit in celos. Hominem ferens illo, ubi semper mansit. Sedet ad dexteram Patris. Ad dexteram sedet, quia habet deitas nil sinistrum. Inde uenturus est iudicare uiuos et mortuos. Iudicabit uiuos et mortuos, quia resurgent ad iudicium, qui  non putantur esse post mortem, quos gentilitas existimat periisse cum seculo. Credo in Spiritum sanctum. Ut in Patre et Filio, et Spiritu sancto unam credas et intelligas esse deitatem. Credo sanctam Ecclesiam. Ut confitearis Ecclesiam Christi sponsam in perpetua Christi societate mansuram. Credo remissionem peccatorum, carnis resurrectionem. Qui remissionem peccatorum, qui carnis resurrectionem non credit, aufert ueniam sibi, ipse subtrahit uitam. Quod audistis et credidistis, quod confessi estis, cor habeat, memoria teneat, charta nesciat, scriptor ignoret, ne sacramentum fidei diuulgetur in publicum, ne ad infidelem fidei deriuetur arcanum. Deus qui uobis sacramentum fidei et audire dedit, et credere, ipse uos eternam peruenire faciat ad salutem.



SERMO LXII In idem.

[a 1Kb] Nutritor pius nisi totus fuerit redactus in paruulum, numquam paruulum perfectum perducit in uirum; denique tunc uocem tenuat, uerba ponit, agit nutibus, sensus seponit, infirmat uiscera, abiicit uires, membra dissoluit, gressum tardat, gestit non ambulare, sed repere: ridere simulat, timere fingit, flere mentitur, quia est in illo mendacium pietas, desipuisse prudentia est, est infirmitas uirtus. Hoc reor beatum Paulum fecisse, cum dicit: Factus sum paruulus in medio uestri, tamquam si nutrix foueat filios suos . Sed forte aliquis stupeat, cum uideat nutriculum ista facientem: non irridet si est parens, si pater est non miratur: hoc stultitiam dicere non  potest qui scit amare. Unde uos iam patres, iam fortes, iam prudentes deprecor ut me patiamini paruulis Domini mei dependere debite [b 1Kb] nutritionis obsequia: et blandimentis hodie magis congrua quam peritie uerba depromere; non quadrare, sed liquare sermones, et eos adhuc teneris faucibus in modum lactis effundere, docente Apostolo, Lac uobis potum dedi, non escam , mutare uoces, amare uarios affectus, et quid plura? mente, corde, corpore, imbecillis paruulorum mentibus occupari. Sed iam uos Ecclesie pia germina prophetico sermone compello. uenite, filii; audite me , immo per me, et per meam uocem, iussa ueri genitoris audite, quia uos meo ore Deus uocat. uenite, filii. Quo uenite? et ad quid? Timorem Domini, inquit, docebo uos.  Et quis ueniat ad timorem? ille qui uult uitam, ille qui cupit uidere dies bonos; ille qui uult bonum facere, fugere malum; ille qui post carnis et spiritus conflictum quietem diuine pacis desiderat obtinere. uenite, filii; audite me: timorem Domini, inquit, docebo uos. Quis est homo qui uult uitam, et cupit dies uidere bonos? Prohibe linguam tuam a malo, et labia tua  ne loquantur dolum. Sicut autem uitiant crimina conscientiam, sic dolus labia polluit, linguam maledicta contaminant; ac sic Deo confiteri non potest labiis inquinatus et lingua. Et quia corde creditur ad iustitiam, ore confessio fit ad salutem , sanctificate corda, mundate labia, iustificate linguam, ut uox fidei baiula de puro pectore toto sanctitatis procedat exemplo. Signate uos. Placitum uel pactum, quod lucri spem uenientis continet, uel futuri, [c 1Kb] symbolum nuncupari contractu etiam docemur humano: quod tamen symbolum inter duos firmat semper geminata conscriptio, et in stipulatione cautum reddit humana cautela, ne cui surrepat, ne quem decipiat perfidia contractibus semper inimica. Sed hoc inter homines, inter quos fraus, aut a quo facta est, aut cui facta  est, semper ledit; inter Deum uero et homines symbolum fidei sola fide firmatur: non littere, sed spiritui creditur: et mandatur cordi, non charte: quia diuinum creditum humana non indiget cautione. Deus facere fraudem nescit, pati non potest, quia non excluditur tempore, non etate uincitur, occultatione non fallitur, uidet abscondita, furata tenet, negata possidet. Deo salua est ratio sua semper, quia ille, quod credidit, ubi pereat non est; ac si homini, non Deo, neganti perit, non perit feneranti. Sed dicis: Qui falli non potest, quid est, quod exigit placitum? quid symbolum querit? Querit ille propter te, non propter se; non quia ille dubitat, sed ut tu credas: querit symbolum, quia qui ad tuam sortem uenit, ad tuum non dedignatur uenire contractum; querit symbolum, quia  qui cum totum semper ipse commodat, uult deberi; querit symbolum, quia te modo non ad rem conuocat, sed ad fidem et per placitum presens futurum pertrahit et inuitat ad lucrum. Hoc Apostolus commemorat, cum dicit: Ex fide in fidem . Et alibi: Iustus ex fide uiuit . Nemo ergo immemor symboli sit, nemo initi cum Deo placiti sit oblitus; nemo cum fidem modo susceperit, rem requirat; cum ad spem uenerit, quare non mox sperata percipiat conqueratur. Audi Apostolum dicentem: Spe salui facti sumus, spes autem que uidetur non est spes; quod enim uidet quis, quid sperat ? Si autem quod non uidemus speramus, per patientiam exspectamus. Spes ad futura tendit, fides ad promissa transmittit; cum res uenerint, aduenerint  et promissa, spes desinit, fides cessat. Dulcis est epistola, sed usque dum ueniat ipse qui misit; necessarium chirographum, sed usque ad debiti redditionem; grati flores, sed usque dum ueniatur ad poma. Sed presentia epistolam delet, rumpit solutio cautionem, flores consumuntur a pomis: et ideo te superni Patris filium, heredem Dei, coheredem Christi,  participem regni celestis, confessorem diuini iudicis, celi incolam, paradisi possessorem modo designatum te fide noueris; modo spe, non re noueris te promotum. Et ideo suscipite fidem, tenete spem, dicite symbolum, ut ad rem et ad illa ualeatis bona que prediximus peruenire. Signate uos. Hodie, homo, representata est Deo anima tua. Credo in Deum. [a 1Kb] Que diu ante dicebat Deum, sed nesciebat; uocabat Deum, sed ignorabat; ignorabat utique, quem taliter per lapides et ligna requirebat. Dicat ergo modo, dicat: Credo in Deum Patrem omnipotentem. [b 1Kb] Que diu cum uideret lapides, cui crederet non uidebat: sed est uere Deus, qui te prestitit non uidendo uidere, quem uidendo dii gentium fecerant non uidere. Audi dicentem Dominum: In iudicium ueni in hunc mundum,  ut qui non uident, uideant, et uidentes ceci fiant . Credo in Deum Patrem. Inest Deo pietas est in Deo semper affectio, paternitas permanet apud illum; semper ergo Filium fuisse credas, ne Patrem semper non fuisse blasphemes. Sed dicis: Si genuit, quomodo semper habuit? quomodo genuit? Qui sic interrogas, fidem negas, quam fateris. Credo dixisti: si credis, unde uenit quomodo? quomodo sermo dubitantis est, non credentis. Credo dixisti in Deum Patrem omnipotentem: si est, quod non [c 1Kb] potest, omnipotens non est; sed tu illum genuisse ex aliquo Filium putas, quem totum fecisse confiteris ex nichilo; ex aliquo utique, si ex tempore: quod si [d 1Kb] Pater tempus non capit, Filius initium nescit. Sed quam miserum, ut tu illum facias temporalem, qui te prestitit  sempiternum. Non ergo conceptione temporum, non passione uiscerum, sed Pater Filium generat, nobis dum reuelat. Et in Christum Iesum Filium eius unicum Dominum nostrum. Attende, homo, qua reuerentia tibi fides insinuatur et traditur: audi Patrem, ut sentias, intelligas, credas, non discutias Filium; et quia est confitearis, non unde, et quando, et quomodo sit, temerarius perscrutator inquiras. Hinc est, quod tibi celestis sermo ut annuntiet Patrem, mox te ad Christum, ad Iesum, ad Filium, ad unicum Dominum nostrum tota mente transmittit, ut cum uideris eius que sunt humana, te nec assequi posse, nec estimare, nec capere, non audeas eius que sunt diuina contingere. Quia natus est de Spiritu sancto ex Maria uirgine. Age, homo, [e 1Kb] si tamen homo,  progredere corde tuo, consurge mente tua, dilatare sensibus tuis, [f 1Kb] arrige ingenii tui acumina, excita  scientie tue uires; quidquid in te rationis est, exsuscita, examina, discute, perscrutare, et nunc [g 1Kb] stupenti modo solus aperi quid est quod Spiritus generat, uirgo concipit, uirgo parit, permanet uirgo post partum; quemadmodum fit uerbum caro, Deus homo, homo transfertur in Deum; quemadmodum cunabula capiunt quem non capit celum; quemadmodum portatur humeris orbem qui sustinet totum; quare ipse qui fecit omnia, instituit uniuersa, cuncta moderatur, de te nasci, a te regi uoluit, instituit nutriri, ut te parente uiueret, cuius ante despexerat seruitutem. Et si hoc potueris de reposito diuinitatis attingere et proferre de deitatis arcano, tunc interius accede, ascende altius, licentius intuere, et tunc Patris tempora, initia Filii, explorator nouus, singularis  inuentor, proditor diuinitatis expone. Esto maior Isaia, qui dixit: Sicut ouis ad occisionem ductus est, et sicut agnus coram tondente se sine uoce, sic non aperuit os suum; in humilitate iudicium eius ablatum est, generationem eius quis enarrabit ? Cuius? Huius generationem qui sicut ouis ad occisionem ductus est. [h 1Kb] Si Christi humana generatio exstitit, si diuina; et si ut generatur, narrari non potest, que te, homo, unda, qui te fluctus, ad istud naufragium pertulerunt? qui te spiritus per era uolitare impulit ad ruinam? Pater, Filius et Spiritus sanctus una deitas, una uirtus, una sempiternitas, maiestas una: quidquid autem Filius minoratur, accipit, [i 1Kb] crescit, mei est corporis, non substantie sue. Aut miraris homo quia Patrem uocat  in celo qui matrem habere dignatur in terra? Qui sub Pontio Pilato crucifixus est, et sepultus. Quare, homo, qui in se equalis est Patri, hoc solum, quod in te minor esse uoluit, accusas? quem audis sedente Pilato astare, cognoscente Pilato iudicari, quare hoc solum accipis addici accusantibus criminosis, reo pronuntiante damnari? Sed ille de carne tua nasci uoluit, tuis uoluit uberibus occupari, iacere in tuo pectore, tuis uoluit humeris baiulari, qui semper a te amari uoluit, non timeri. Require quid in lege mandauerit primum, et quid in gratiam quesierit tunc uidebis. Interrogatus Dominus, sicut euangelista dixit, quod esset mandatum in lege primum, ait: Diliges Dominum Deum tuum ex toto corde tuo, et ex tota anima tua, et ex tota  mente tua ; hinc est quod ad cor tuum uenit, [i 1Kb] et ad mentem tuam, quia animo, corde,  corpore a te ab initio diligi perquisiuit. Qui sub Pontio Pilato crucifixus est et sepultus. [a 1Kb] Hucusque Iudeus, sequitur hereticus; exspectet: ad priora illorum nullus accedat, qui Christi pascuntur, et saginantur iniuriis. Sed uos, filioli, audite, ut post passionem mortis, sepulture merorem resurrectionis gaudiis effugetis. Tertia die resurrexit. Ut esset nostri corporis resurrectio, uirtus, gratia, beneficium Trinitatis. Ascendit in celis. Per me, qui per se numquam defuit celo. Sedet ad dexteram Patris. Diuine uirtutis ordine, non honoris humani. Diximus, sic Filius a dextris sedet, ut numquam Pater sedeat a sinistris. Inde uenturus est iudicare uiuos et mortuos. Et quid debet iudici mors? hinc est quod resurgit, ut debeat. Credo in Spiritum sanctum. Hunc  in quem credit, negat, qui Spiritum sanctum negat. In sanctam Ecclesiam. Quia Ecclesia in Christo, et in Ecclesia Christus est; qui ergo Ecclesiam fatetur, in Ecclesiam se confessus est credidisse. Remissionem peccatorum. Da tibi, homo, ueniam tu credendo, qui ad omnia peccata dilapsus es desperando. Carnis resurrectionem. Hoc est totum fidei documentum: si carnem, que corrupta est, que putrefacta est, que periit, per Deum resurgere, [b 1Kb] repaginari, redire posse credas, quem posse omnia, quando omnipotentem confessus es, tunc iurasti. uitam eternam. Bene addidit uitam eternam, ut se resurrecturum crederet, qui resurget per ipsum, [c 1Kb] qui cum Deo Patre et Spiritu sancto uiuit et regnat, nunc et semper, et per immortalia secula seculorum. Amen.



SERMO LXIII De Lazaro a mortuis suscitato.

Post apostolicam lectionem cupientibus nobis ad euangelicas redire uirtutes, [d 1Kb] mox Lazarus ab inferis reuersus occurrit apportans uincende mortis formam, deferens resurrectionis exemplum. Si ergo placet, priusquam ingrediamur pelagus lectionis, priusquam aggrediamur questionum fluctus, antequam  facti talis altitudinem penetremus, resurrectionis contemplemur aspectum: quia hoc [e 1Kb] signum uidemus esse signorum, uirtutum cernimus esse uirtutem, mirabilium esse mirificentiam peruidemus Suscitauerat Dominus filiam Iairi principis synagoge, sed adhuc funere calente, sed adhuc mediante morte, corpore adhuc presente, adhuc inter homines homine morante, adhuc [f 1Kb] uiante spiritu, adhuc anima claustra tartari nesciente, ac ne multis, sic mortue uitam reddidit, ut ius maneret inferni. Suscitauit et unicum matris; sed sic, ut retineret pheretrum, ut anticiparet sepulcrum, ut corruptionem suspenderet et preueniret fetorem, ut ante mortuo uitam redderet, quam tota mortuus iura mortis intraret. Circa Lazarum uero quod geritur, totum  singulare est, cuius mors, cuius resurrectio commune nil habet cum predictis; quem circa et uis tota mortis impleta est, et forma resurrectionis plena resplendet. Audeo, et dico [g 1Kb] totum rapuisse resurrectionis Dominice sacramentum triduanus ab inferis Lazarus si rediisset: nam Christus rediit triduanus ut Dominus, Lazarus reuocatur quatriduanus ut seruus. Sed ad probanda que diximus, iam prelibemus aliqua lectionis. Miserunt, inquit, sorores eius ad Dominum dicentes, Domine, ecce quem amas infirmatur. [h 1Kb] Sic dicentes affectum pulsant, [i 1Kb] interpellant amorem, conueniunt caritatem, necessitudinem necessitudine gestiunt [i 1Kb] submouere: sed Christus cui plus est mortem uincere quam remouere languorem, cuius amare illud est, non ut  dilectum alleuet, sed ab inferis ut reducat, dilecto non languoris medicinam, sed resurrectionis gloriam mox parauit. Denique, Ut audiuit infirmari Lazarum,, sicut dicit Euangelista, mansit in eodem loco duobus diebus. uidetis quemadmodum dat locum morti, licentiam dat sepulcro, corruptioni posse permittit, negat nil putredini, nil fetori; atque ut tartarus rapiat, trahat, habeat, admittit; atque agit ut humana spes tota pereat, et tota uis mundane desperationis accedat, quatenus quod facturus est  diuinum sit, [a 1Kb] non humanum. Tantum autem [b 1Kb] in loco exspectatione mortis residet, ut et mortuum ipse nuntiet, et tunc ad Lazarum denuntiet se uenire. Ait enim, Lazarus mortuus est, et gaudeo. Hoc est amasse? gaudebat Christus, quia meror mortis uertendus mox erat resurrectionis in gaudium. Et gaudeo propter uos. Quare, propter uos? quia in morte et resurrectione Lazari figura tota mortis et resurrectionis dominice pingebatur; et quod erat secuturum mox in Domino iam precedebat in seruo. Dicebat semel et iterum discipulis suis: Ecce ascendimus Hierosolymam, et Filius hominis tradetur principibus sacerdotum et scribis: et condemnabunt eum morte, et tradent eum gentibus ad illudendum et flagellandum, et ad crucifigendum . Et ista  dicens, uidebat eos fieri satis dubios, satis tristes, satis consolationis extorres: et nouerat eos ita opprimendos esse ipso pondere passionis, ut nichil in eis ex uita, nichil in eis ex fide, nichil in eis remanere posset ex luce, sed tota pene perfidie nocte fuscandos. Et ideo mortem Lazari usque ad quatriduanum tempus protendit, usque ad fetorem preualere permittit, ut discipuli dubium non haberent posse Dominum post triduum adhuc recentem surgere, cum seruum uidissent post quatriduum surgere iam fetentem; et crederent illum facile posse sibi uitam reddere, qui alium taliter reuocarat ad uitam. Hinc est quod dicit: Gaudeo propter uos, ut credatis. Necesse ergo erat mors Lazari, ut et cum Lazaro [c 1Kb] iam discipulorum fides consurgeret sepulto. Quoniam non  eram ibi. Et erat locus ubi non erat Christus? et quomodo non erat ibi, unde mortuum Lazarum discipulis nuntiabat? Fratres, erat ibi Christus Deus, sed ibi [d 1Kb] non erat homo Christus; erat ibi Christus Deus cum moreretur Lazarus, sed nunc ad mortuum uenturus erat Christus, quando erat mortem Christus Dominus subiturus: dicebat itaque, Quoniam non eram ibi. Hoc est in morte, in sepulcro, in inferno, ubi per me et meam mortem potestas tota mortis est subruenda. Martha, inquit, ut audiuit quia iehsu uenit, occurrit illi, dicens, Domine, si hic fuisses, frater meus non fuisset mortuus. Mulier, et [e 1Kb] Deum confiteris et dicis, si hic fuisses? Deum nec absentant loca, nec tempora representant. Non moreretur Lazarus, si Dominus fuisset ibi, qui erat ibi: scilicet,  si [f 1Kb] in paradiso tu, mulier, non fuisses; mulier, tu quesisti lacrymas, tu inuenisti gemitus, tu mortem gule pretio comparasti, et accusas absentiam Dei, quando causam mortis fuisse tuam presentiam non recusas? Mors quando a te [g 1Kb] prouisa est, tunc lamentandi materia fuit; nunc uero facta est uirtutis occasio, quia tunc ad penam peccantis data est, nunc permissa est resuscitantis ad gloriam; tunc tartarus inuenit hominem, nunc amittit. Sed iam quere per fidem, mulier, quod per perfidiam perdidisti. Domine, si fuisses hic, frater meus non fuisset mortuus; sed et nunc scio quia quecumque petieris a Deo, dabit tibi Deus. Hec mulier non credit, sed credere conatur, cuius credulitatem incredulitas confundit. Quecumque petieris a Deo, dabit tibi Deus. Deus ex se dat, non a se petit. Quid  affers moras, mulier, supplicandi, cum iam prestaturus assistat: Mulier, iudex ipse est, quem tu [h 1Kb] desideras aduocatum; in hoc dantis potestas est, non necessitas est rogantis, Scio, inquit, quia quecumque petieris a Deo, dabit tibi Deus. Mulier, hoc credere, non est credere; hoc scire, nescire est. Probauit hoc Apostolus, quia homo quando se putat aliquid scire, tunc nescit . Sed iam quid Dominus responderit, audiamus. Resurget frater tuus. Et mulier: Scio quia resurget in resurrectione in nouissimo die. Martha, iterum scis quod nescis: scis quia in nouissimo die [i 1Kb] possit resurgere frater tuus, sed quod et hic possit, nescis; aut forte Deus qui tunc potest [i 1Kb] suscitare omnes, unum modo mortuum non potest suscitare? Potest, potest Deus suscitare ad  temporale signum mortuum unum, qui tunc omnes mortuos ad uitam perpetem suscitabit. Scio quecumque petieris a Deo, dabit tibi Deus, et scio quia resurget in resurrectione in nouissimo die. Martha, ante te est resurrectio quam tam longe mittis. Ego sum, inquit, resurrectio. Et quid est, ego sum resurrectio? et non ego resuscito? quid est? Quia suscepit hominem, suscepit mortem: ut qui resuscitat iubendo unum, resurgendo in se resuscitet omnes; et quibus Adam puteus mortis exstitit, his [k 1Kb] uite fons Christus existat; et impleatur illud Apostoli, Sicut in Adam omnes moriuntur, ita et in Christo omnes uiuificabuntur . Ego sum, inquit, resurrectio et uita: qui credit in me, etiamsi mortuus fuerit, uiuet, et omnis qui uiuit et credit in me, non morietur in  eternum. Credis hoc? Et mulier, Utique, Domine, ego credidi, et credo, quia tu es Christus filius Dei uiui, qui in hunc mundum uenisti. Qui ad Lazarum uenerat, quid sic occupatur in Martha? quid? Ut ante ista [a 1Kb] in fide surgeret, quam ille resuscitaretur in carne. Sic facit qui et uiuis et mortuis consulturus aduenit: nec pertimescit faciendi moras, penes quem facti et effectus permanet et potestas. Fratres, patimini hodie differri uerbum, si desideratis audire latius que sequuntur.



SERMO LXIu. De eodem.

Singula Scripture uerba si libris singulis mandarentur, nec sic mysteria que in ipsis sunt audientibus perlucerent; et quid faciet subitus et breuis sermo,  qui in modum fulguris, priusquam illustret oculos, iam refugit, nec dat lucem uidentibus, sed pauorem? Orate ergo, uti quia in seculi obscuritate uersamur, et in carne positi noctis tempus agimus, non diei, lucernam nobis uerbi sui Christus accendat, qua preuia mysterii celestis ingrediamur obscura, et gradu lento perueniamus ad scientie diuine quantam possumus claritatem: sicut illi magi, qui mentis sue oculos metientes, non audent splendori solis, aut diuine se committere claritati, sed nocte tenerum stelle lumen tenerioribus oculis assumentes, ad cubile Christi tenerrimum peruenerunt . Sed iam, sicut promisimus, euangelice lectionis quod superest, exsequamur. Martha, inquit, ut audiuit quia iehsu uenit, occurrit illi. Sic seruus non fuit, non  proximus, non amicus, certe qui aderat consolator, ut mulier sola medias per turbas, per castrum totum, [b 1Kb] extra ciuitatem et luctus tempore, uenienti occurreret saluatori? Fratres, in his personis non cause currunt, sed sacramenta signantur. Mulier currit pro morte, que cucurrit ad mortem; festinat ad ueniam, que festinauit ad culpam; ad redemptorem pium peruenit, seductor pessimus quam preuenit; resurrectionem querit, que quesiuit ruinam; et ipsa que mortem uiro attulit, ut uitam uiro referat, hec anhelat. Hinc est quod in loco Christus restitit, exspectauit Christus, quod non intrauit turbas, quod non contendit ad domum, quod non ad sepulcrum diuertit, quod non ad Lazarum propter quem uenerat,  festinauit; sed mulierem sustinet, mulierem remoratur, mulierem primam suscepit, quam primam suasor infecit; a muliere perfidiam fugat, ad mulierem reuocat fidem, ut que fuit perditionis obsequium, salutis eadem sit ministra; et sit tandem per Deum uiuentium mater, que per diabolum diu mater exstitit mortuorum. Et quia mulier fuerat mali caput, causam mortis agit, ut ante crimen diluat quam ueniam largiatur, ante causam tollat quam sententiam soluat; et cauet ne uir mulierem, per quam semel deceptus est, participem refugeret ad uitam; ac ne multis [c 2Kb] periisset mulier, si ante ad uirum Christus Dominus peruenisset. Hinc est, fratres, quod per mulierem nascitur Christus; hinc est quod uirum mulier semper uentris sui suscitat de sepulcro, ut  doloribus reuocet, quem depulit blandimentis, ut [d 1Kb] flendo reparet quem perdidit manducando. Denique ubi Martha confessa est Christo, et quidquid [e 1Kb] fuit culpe in persona mulieris pia confessione deleuit, mittitur ad Mariam, quia sine Maria nec fugari mors poterat, nec uita poterat reparari. ueniat Maria, ueniat materni nominis baiula, ut uideat homo Christum uirginalis uteri habitasse secretum, quatenus prodeant ab inferis mortui, mortui exeant de sepulcris. iehsu, inquit, uidens Mariam plor antem et Iudeos qui cum ea uenerant plorantes, fremuit spiritu et turbauit seipsum, et dixit: Ubi posuistis illum? Responderunt, Domine, ueni et uide; et lacrymatus est iehsu. Plorat Maria, plorant Iudei, plorat et Christus; putasne simili compassione? Esto quod Maria soror fleret,  quia nec fratrem retinere potuit, nec morti potuit obuiare: que licet esset [f 1Kb] de resurrectione secura, destitutione tamen solatii presentis, mora absentie tam longe, tristitia diutine separationis non potuit non deflere; simul quia [g 1Kb] tam trux, tam funesta, tam crudelis imago mortis, quamuis fidelem mentem non potuit non tangere, non mouere. Flebant Iudei et conditionis sue memores, et future uite desperatione possessi. Mors cum satis uiuentibus sit amara, satis turbat ipso exitu, plus conturbat exemplo: mortuum quotiens quis uiderit, totiens se morti eiulat destinatum. Sic de morte non potest non dolere mortalis. Quid horum Christus? et si nichil horum, quare flebat? certe ipse qui dixerat, Lazarus mortuus  est, et gaudeo, de quo gaudet mortuo, ipsum cum resuscitat tunc lamentatur; qui cum amittit non flet, cum recipit tunc deplorat; tunc fundit mortales lacrymas, uite spiritum cum refundit. Fratres, habet hoc natura corporis humani, ut producat lacrymas uis gaudii, uis meroris. Quotiens enim uiscera, aut letitie, aut tristitie nimio arctantur impulsu, oculi in lacrymas mox erumpunt. Hinc est quod Christus non dolores mortis, [a 1Kb] sed illius letitie recordatione lacrymauit, qui uoce sua, uoce una, omnes est mortuos perpetuam suscitaturus ad uitam. Fremit spiritu, et tota se uiscerum commotione conturbat, quia adhuc solum Lazarum, et non iam omnes mortuos suscitabat. Quis ergo ex humana infirmitate existimet hic fleuisse Christum, cum celestis pater luxuriosum filium  non quandiu abiit, sed quando recipit tunc deplorat ? Christus recipiens fleuit Lazarum, non amittens, denique non quando plorantes uidet, tunc plorat Christus; sed quando interrogat, et in respondentibus uidet fidei nil manere, dixerat: Ubi posuistis eum? At illi responderunt, Domine, ueni et uide. Putauerunt eum nescire ubi positus esset in terra, qui sciebat ubi illum tartara dira retinerent. Ille sic interrogans [b 1Kb] exigebat fidem, scientiam porrigebat, ut astantes scirent quod mors, quod sepulcrum, quod corruptio, quod putredo, quod fetor non [c 1Kb] ex conditione Dei, sed ex delicto hominis hominibus accessisset. Nam cum dicit, Ubi posuistis eum, mulieres increpat, mulieres arguit, hoc est: Quem ego posui in paradiso, in regione uite, ecce uos ubi posuistis  eum. Sed et Iudei ad ignorantiam requirentis respondebant. Domine, ueni et uide. Quid? illum iubere morti? quid? iubere illum inferis crederent, qui credebant eum quod erat in oculis non uidere, qui de lacrymis eius taliter disputabant? Qui potuit [d 1Kb] aperire ceci oculos quomodo facere non potuit, ut hic non moreretur? Potuit facere ut non moreretur, sed mori permisit is qui mortuum ad suam gloriam uoluit suscitare: permisit ad inferna descendere, ut appareret  Deus ab inferis hominem cum reducit. Sed, Iudei, apparent corda uestra obstructiora inferis, uiscera uestra duriora mortuis, oculi uestri tetriores sepulcris, cum uox que patefecit tartara uestra non patefecit arcana, cum iussio que exsuscitat mortuum mentes uestras non suscitat, cum lex que illustrat sepulcrum uestram non illuminet cecitatem. Sed ista sufficiant, ut cum Christo resurgentis Lazari gloriam patentius uidere possimus.



[e 1Kb] SERMO LXu. De eodem.

Quoniam mortem Lazari, Marie fletus, lacrymas Marthe, Iudeorum planctus iam perstrinximus sermone geminato, nunc exoneremus animos, abiiciamus curas, exoccupemus sensus, ut resurrectionis tante  gaudio totis mentibus et capere et audire possimus. Euangelista uenisse ad monumentum sic predicat Saluatorem. iehsu, inquit, rursus fremens in semetipso, uenit ad monumentum: erat autem spelunca et lapis superpositus erat ei. iehsu fremens uenit ad monumentum. Fremit Christus, ut caro reuiuiscat; fremit uita, ut mors fugetur; fremit Deus, ut resurgat homo; fremit indulgentia, ne sententia contradicat: fremit Christus debellans mortem, quia [f 1Kb] non potest non fremere, qui singularem rapit de hoste uictoriam. Quod autem dixit, Rursus fremens, fremit rursum, ut geminata resurrectionis demonstret insignia: quia uoce Christi sicut mortui corpore de sepulcris suscitantur ad uitam, perfidia mortui ad uitam fidei sic resurgunt. Erat, inquit, spelunca. Dixisse suffecerat uenisse ad  monumentum; quid est quod tantopere [g 1Kb] speluncam Euangelista commemorat? Spelunca plane, ubi hominem [h 1Kb] diaboli latrocinium collocauit; spelunca, ubi uirum fraus condidit mulieris; spelunca, ubi Dei plasma mortis rapacitas includebat. Et lapis superpositus erat ei. Dure mortis ianua durior [i 1Kb] durissimo lapide claudebatur: sed plorans quid proficit ad sepulcrum, quando sic duros et congestos [i 1Kb] obices non penetrat uox plorantis? Christiani, ploremus Deo pro  peccatis nostris, et, mortuis [a 1Kb] non audientibus, cum gentibus non ploremus. Ait iehsu, tollite lapidem. Inter diuinas uirtutes humanum Christus requirit auxilium? non sufficit amouere lapidem, qui mortem sufficit effugare? sepulcri claustra reserare non ualet, qui portas tartari preualet aperire? Dixerat per prophetam: Auferam cor lapideum de carne eorum, et dabo eis cor carneum ; precipit ergo ut Iudei ex e [b 1Kb] cor lapideum tollant, euoluant perfidie saxum, silicem dure incredulitatis excludant, quatenus anime per infidelitatem mortue de sepulcro pectoris prosilirent: et non tantum surrexisse Lazarum, quantum se Lazaro consurrexisse gauderent. [c 1Kb] Tollite lapidem. Tollite misere humanitatis obsequium, ut diuinitatis beate [d 1Kb] opera nunc clarescant. Tollite lapidem.  Quem posuistis uos, ut hominem quem ego posui, nunc reponam. Respondit Martha: Iam fetet. Mulier, et quod fetet cuius est? Iam fetet. Modo ad te pertinet, quod a te uenit: ad sepulcrum non sentires fetorem, si in paradiso suasorem noluisses audire. Iam fetet. Quod perditori fetet non fetet Creatori. Iam fetet. Quod horret alieni operis euersor, amator sui operis non abhorret. Sed dicendo sic, testaris mortem, quam tu, mulier, intulisti; fetorem clamas, ut plena mors audientibus innotescat, quatenus quod resurget Lazarus, redeuntis sit spiritus, non latentis. Diuine uirtutis sit, non sit artis humane; neque Iudei, qui nos dicunt in principe demoniorum eiicere demones  iterum dicant nos non imperio Dei, sed humano presidio mortuos suscitare. Iam fetet, quatriduanus  est. Dicit et tempus, ut sciant quia auctor est temporum, cui tempora nulla prescribunt. Iam fetet, quatriduanus est. Dicendo sic, [e 1Kb] exaggerat desperationem, ut qui adsunt uideant quia Deus est, qui sic uitam mortuis desperatis salutem, fetentibus dat uigorem. Eleuatis, inquit, oculis sursum. Eleuat oculos sursum, ut nobis formam supplicandi tribuat, [f 1Kb] non sibi uiam preparet impetrandi: namque sursum respicit,  qui semper est sursum cum Patre, semper Pater in ipso est, et ipse est semper in Patre: Ego, inquit, in Patre, et Pater in me est ; Pater, inquit, gratias tibi ago, quia audisti me. De prestito agit gratias; et quod Pater audierit, hoc dicitur; quod Filius petierit, hoc tacetur. Fratres, inter Patrem et Filium audiendi est affectio, non est necessitas supplicandi; caritas assensus est, non est austeritas iussionis; ibi amore geruntur omnia, ubi non indigetur obsequio, sicut ex sequentibus elucescit. Pater, gratias ago tibi, quia audisti me: ego autem sciebam quia semper me audis. uocat inuocandi cura, ubi fiducia certa est audiendi. Aut quid ibi facit petendi labor, ubi prestandi est causa communis? Nemo ergo [g 1Kb] sic Filium minoret precibus, ne [h 1Kb] Patrem circa salutem hominum  sic minoret. Quare autem sic loquatur Filius, ipse aperit, sic dicendo: Pater, gratias ago tibi, quia audisti me: ego autem sciebam quia semper me audis; sed propter populum dixi, qui circumstat. uidetis quia loquendo talia suum Patrisque affectum tollit, prodit, pandit gratiam, [i 1Kb] loquitur unitatem. Dixerat: Omnia que habet Pater, mea sunt ; et si sua sunt omnia, quomodo petit? Qui de suo petit, quod petit, non necessitatis est, sed amoris. Pater, gratias ago tibi, quia audisti me: ego autem sciebam quia semper me audis; sed propter populum dixi, qui circumstat, ut credant quia tu me misisti. Missum se dixit, ut populi sciant de celo uenisse Christum, non recessisse de celo. Sic ergo mittitur, sic et quod habet accipit, quomodo [i 1Kb] unde uenerat non recessit; sic ergo et Filius  quod habet accipit, et Pater quod dederit non amittit. Fratres, et quod auditur, et quod mittitur, et quod uenit, et quod accipit, et quod nascitur, et quod patitur, et quod moritur, et quod resurgit, non est hoc diuinitatis sue, infirmitatis hoc nostre est, nostre est hoc nature: quod totum causa nostri tulit in nostro corpore, non propter se in sua pertulit maiestate. Sed ad proposita redeamus. Quid est quod dicit, Pater,  gratias ago tibi, quia audisti me? Quid est? Ubi Christus cepit [a 1Kb] inferi pulsare fores, portas tartari submouere, ianuas aperire mortis, gehenne soluere legem uetustam, deturbare antiquissimum ius penarum, reposcere Lazari animam, ab inferis uiam reditus innouare, occurrit ei tartari tota furens potestas, preferens edictum superni principis, excelsi regis portans decretum, gestans latam tot seculis Deo loquente sententiam; et uidens hominem sciscitabatur quis iste esset, quid auderet, quid sibi uellet, cur solus, aut sine tremore tremendos mortis lacessat et incessat accessus. Cui dicenti quis esset, responderunt prophetica uoce, ministri resurrectionis, angeli. Ipse est rex glorie, ipse est fortis et potens in prelio . Sed refert tartarus: Ego regem glorie in celestibus  scio omnibus potestatibus celicis presidere, cuius nutum tota sufferre non potest creatura; hunc autem uideo de terrenis unum, concretum limo, corpore mortali septum, et in ipso habitu hominis, hominibus uiliorem, et ad summam cito dandum sepulcro, subdendum mee protinus esse ditioni. Sed persistentibus angelis et repetentibus: Ipse est Dominus uirtutum, ipse est rex glorie; ipse celi presul, ipse creator mundi, ipse saluator seculi, ipse redemptor omnium, et de qua furis tu, lator ipse sententie, ipse tuum calcaturus caput, ipse tuum contriturus imperium, ipse te suo iudicio perditurus; qui reos iussus capere, attrahis innocentes, sanctos diripis, ipsi Dei Filio comminaris. Redde ergo unum, priusquam multos cogaris exsoluere. Sed tartarus adhuc ista non  credens, per consuetos nuntios recurrit ad celum, hec inuidiosa interpellatione deploratus: Ego, Domine, et si extremus creature tue, et si tristi seruitio mancipatus precepta tua inuiolabili lege seruo, peruigilo, ne quis sententie tue uetustum ius, nouus temerator immutet, sed apparuit homo, qui dicitur Christus, tuum se Filium iactans, sacerdotes tuos notat, scribas tuos arguit, sabbata tua uiolat, legem tuam soluit, et animas exemptas carne, et pene iam meeque custodie deputatas, ad corpora, in quibus scelerate uixerant, redire compellit; et tantis quotidie procedit ausibus, ut Lazarum iam carcere nostro clausum, iam lege nostra uinctum, iam iure nostro manentem, effractis claustris inferi conetur eruere: aut cito subueni, aut si patefecerit semel ianuas, omnes, quos tot seculis  seruauimus, nunc amittis. Ad hec Filius de sinu  Patris respondit: Pater, iustum est ut carcer non innocentes teneat, sed nocentes; pena non iustos cruciet, sed iniustos. Quamdiu sub unius hominis culpa, propter Ade solius noxam, patriarchas, prophetas, martyres, confessores, uirgines, uiduas, in castitate coniugii permanentes, omnes etates, utrumque sexum, certe [b 1Kb] paruulos nescientes bonum uel malum, hic carnifex ad se trahere crudeli infestatione non cessat? Pater, ego moriar, ut non moriantur omnes; Pater, ego Ade debitum soluam, ut per me tibi uiuant qui per Adam moriuntur inferno; Pater, propter sententiam tuam ego meum sanguinem fundam, tantum est ut ad te tua redeat creatura, pretium cari tibi sanguinis mei redemptio sit omnium mortuorum. Ad hec totius Trinitatis consensus, et Lazarum precepit exire  et tartarus ad reddendos omnes mortuos Christo iussus est obedire: hinc est quod Filius clamat: Pater, gratias tibi ago, quia audisti me . Testatur Apostolus quod Christus aduocatus noster sit apud Patrem; denique quando sedet, coniudicat Patri; quando stat, officio fungitur aduocati. Tunc Christus, peracta aduocatione, clamat uoce magna: Lazare, ueni foras. Tunc tartarus, ligatis manibus et pedibus, Lazarum retulit ad superna: timens et tremens, ne dum soluit, ne dum moras facit, ne dum tardius refert unum, omnes cogeretur afferre. Sic factus est uiuorum relator, qui raptor esse consueuerat mortuorum. Nam quare Christus uincula inferni dirupit, mortis ligamenta dissoluit, nisi ut nobis monstraret inferni tremendam seruitutem? Nam si de Moysi corpore diabolus  angelo contradixit, quomodo non tartarus Christo de uita et de resurrectione Lazari contradicet? Orate, fratres, ut qui gustum resurrectionis Lazaro propinante suscepimus, redeunte Christo uniuersalis resurrectionis uoces mereamur audire.



SERMO LXuI. De diuite et Lazaro.

Duas hodie a duobus euangelistis editas, ita recitari fecimus lectiones, ut sermoni nostro uester intellectus occurreret, paterent abdita. [c 1Kb] Lazari resurgentis occasio, cur [d 1Kb] alterius nos Lazari compulerit facere mentionem, ex sequentibus audietis: modo inhumani diuitis et Lazari pauperis stupendas uices, pauendas successiones, conditiones admodum lamentandas  in medium producere et afferre gestimus, quia  diues qui participem pauperem in nobis presentibus audire contempsit, in futuris malis compatientem pauperem non meruit inuenire; nec ardens aque refrigerium percepit, estuanti pauperi fame panis refrigerium qui negauit. Cum esset, inquit, in tormentis, eleuauit oculos suos, et uidit Abraham de longe, et Lazarum in sinu eius . Gratis respicit modo [a 1Kb] Lazarum sursum, qui ante deorsum Lazarum uidere despexit. De talibus dixit propheta: Oculos suos statuerunt declinare in terram . Cum esset in tormentis. Pungit pena, que non penitudo compunxit, et uexant tormenta, quem Lazari uulnera non mouerunt: nec gratis aculeos percipit penarum, qui in purpura uolutabatur ingratus. uidit Abraham de longe. Longe illi erat Abraham, cui non fuerat proximus  pauper. [b 1Kb] uidit Abraham diuitiarum consortem, sed inhumanitatis [c 1Kb] exsortem, et Abraham diues, sed plus humanitate quam censu, tu diues inhumanitate tua maior tuis diuitiis extitisti; Abraham sibi peregrinus, [d 1Kb] ciuis hospitum fuit; tu palatia possidens, tectum pauperi non dedisti; Abraham dum seruos suscipit, dominum sic recepit, et cunctis hominibus ponens panes, ipsum Dominum suam suscepit ad mensam; tu dum singulari pauperi negas micas, stillam refrigerii perdidisti. Et ipse clamans, dixit. Sic clamat ibi, qui hic clamantes contempsit audire, ibi cassa uox est, istic inanis est clamor. Audi prophetam dicentem: In inferno autem quis confitebitur tibi ? In inferno quis misericordie locus? in tormentis que spes uenie, et in hora sententie tempus  indulgentie quis requirit? Pater Abraham, miserere mei. Crudelis fili, quam misericordiam petis quam tibi negando pauperi tu negasti? Et mitte Lazarum. Miser fili, si Lazarus ad tuam mensam uenisset, tu ad istum discubitum non uenisses. Ut intingat extremum digiti sui in aquam. Qui claudit manum pauperi, extremi stipem digiti sic deposcit, et sitit aque guttam, qui uini lacus, ne guttam daret, inclusit.  Ut intingat extremum digiti sui. Qui diuitias suas non miserando pauperi dedit, sibi misericordiam sic minorat. Et refrigeret linguam meam, quia crucior in hac flamma. Quasi reliquum corporis ab incendio haberet immune: sed lingua plus ardet, que misericordia ut fieret, iubere neglexit; in lingua maius sentit incendium, que maledixit pauperi, misericordiam contradixit; lingua in tormentis prima est, que, derogando pauperi, pauperis blasphemauit auctorem. Sed audiamus iam quid responderit Abraham. Fili, inquit, recordare, quia recepisti bona in uita tua, et Lazarus similiter mala. Nemo putet, audiendo ista, quia diues pro bonis receperit bona, quando hinc magis reus est, quod cum a Deo pro malis receperit bona, bona pro nobis Deo reddere contempsit. Nam  de diuitiis tantis nec uictum dedit pauperi, nec sacrificium Deo minima oblatione dependit. At pauper diues uulnere, censu nudus, exutus corpore, uestitus penis, animam quam solam non tenebant uulnera, Deo in hostiam iugiter offerebat. Hinc est, quod recipit [e 1Kb] pro doloribus requiem, pro opprobrio gloriam, pro contumeliis honorem, pro despectu gratiam, pro penis immortalitatem, pro uulneribus premia, pro siti refrigerii fontem, pro fame celestis mense delicias sempiternas, et quem diuitis angulus non cepit, sinus diuine consolationis includit. Tu, diues, [f 31Kb] fulgens quondam purpura, nunc [g 1Kb] tegere fimo, pro coccino uestire flammis, pro molli discubitu sustine tormentorum dura, pro lautis ferculis epulare penas, copias inopia compensa, ebrietates siti digere, pro  odoribus aspergere fetore: et cui astiterunt uoluptatis obsequia, astent tibi ministeria nunc penarum, quia ista tibi despiciendo pauperem taliter tu mutasti. Adiecit autem Abraham, dicens: In his omnibus inter nos et uos chaos magnum firmatum est, ut qui uolunt hinc transire ad uos non possint, neque inde huc transmeare. Dicendo sic, [h 1Kb] tam iustos quam iniustos ante aduentum Domini apud inferos fuisse declarat,  et [a 7Kb] discretos locis tantum, non regionibus aperit fuisse diuisos. Postquam uero Dominus resurgens a mortuis, aperuit infernum, patefecit celos, paradisi claustra reserauit, dedit sanctis paradisi intrare requiem, ad celi gloriam peruenire. Ista qui sic credit, intelligit quid mortalibus ueniens donauerit Christus. Insipienter ergo diues putat apud inferos mutari loca, quando hic agendo homo bene uel male ibi sibi [b 1Kb] terminum aut pene aut quietis indicit. Stultus in uita diues, stultior inuenitur in pena; et qui bonorum suorum nesciuit tempus, nec malorum suorum tempus miserandus agnoscit. Rogo te, pater. Modo rogas, modo tibi tempus patiendi est, non rogandi. Rogo te, pater? Quid? Ut mittas Lazarum in domum patris mei. Ante quam bene iacuit Lazarus ad illam  ianuam, in qua fame sua inhumanitatis tue [c 1Kb] titulos fixit, ubi postes tuos suis [d 1Kb] ulceribus laureauit, ubi sanie sua [e 1Kb] pinxit micas tuas. Patere ergo stare uices, iam depone dolos; lucet quia tu Lazarum non potes sic uidere: scitur, scitur, quia plus te felicitas Lazari quam gehenne torquet incendium. Respondit Abraham: Habent Moysen et prophetas, audiant illos. Hoc est, si Moysen, qui regna Aegypti elementis secum militantibus triuit , qui siccauit mare , qui durauit fluctus, qui lapides in fluenta conuertit , qui solem texit nube, qui noctem luce radiauit , qui celum fecit pluere carnes, rorare panes , non solum non audierunt, sed et occidere sunt moliti, isti Lazarum dignabuntur audire, quem tot uulnera sepiunt, quot  Moysen cinxere uirtutes? patere et me sentire quod genui, et tu patere que fecisti. Non, pater Abraham. uere, non pater, quia non erat Abrahe filius, sed gehenne. Non, pater Abraham, sed si quis ierit a mortuis ad eos, penitentiam agent. [f 1Kb] Hoc diues de corde omnium dicit, hoc de desideriis cunctorum petit, hoc de uotis omnium loquitur mundanorum, omnes enim susurrare consueuimus: O si quis ueniret a mortuis,  et quod ibi agitur hic referret, omnes crederent ei. Certe, ut dubitantes dicerent, Quis inde uenit, unde nemo uenit? Post mortem quod sit aliquis, quis probabit? Omnes audita loquimur, dictis insinuata sentimus: nam quid ueri fides habeat, mersum est in profundum. Sed perfidie, non ignorantie esse quod sic loquimur, cum ita credimus, hodie beati Ioannis euangeliste lectio secuta monstrauit. Nam sicut diues petit, Deus pro Lazaro [g 1Kb] Lazarum misit. Sed quid missus, quid desideratus, quid resurgens profecerit, patienter audite. Cogitauerunt, inquit, principes sacerdotum, ut Lazarum interficerent, quia multi propter illum abibant ex Iudeis, et credebant in Iesum . Quasi ad hoc desideratus aduenerit, ut iterate mortis pericula sustineret. Nolunt, nolunt referre  uisa, qui uolunt audita non credi. Scimus, scimus, et uitam parari bonis, et malis tormenta preparari: sed dum uitiis capti uirtutum tempus nolumus aduenire, fingimus nescire quod scimus, et post mortem quid sit nolumus ab inferis uenire qui dicat, cum de celo Christus ueniens, et ab inferis ipse rediens, et quid bonos in celo maneat, et quid malos exspectet in inferno, et uerbo docuerit, et firmauerit exemplo. Sed forte ideo nec ista credimus, nec Christum uolumus aduenire, quia mundum transire nolumus, immo non quia mundum transire nolumus, sed quia dolemus uitia preterire. Christus uenit non uitam fugare, sed mortem; mortem fugare, non uitam; mundum reuocare, non tollere; uitia perdere, non suam disperdere creaturam. Sed orate, fratres, ut ueniens  nos inueniat tales, quales regni sui cupit et precipit esse consortes.



SERMO LXuII. In orationem Dominicam.

Accepistis auditum fidei, fratres karissimi, formam Dominice orationis audite. Christus breuiter [h 1Kb] orare docuit, qui cito uult postulata prestare. Aut  quid petentibus se non dabit, qui seipsum [a 1Kb] non petentibus dedit? Aut in respondendo quam facit moram, qui in dictandis precibus uota supplicum sic preuenit? Hodie quod audituri estis stupent angeli, miratur celum, pauet terra, caro non fert, auditus non capit, non attingit mens, tota sustinere non potest creatura: ego dicere non audeo, tacere non possum. Deus det ut et uos audire possitis, et ego dicere. Quid est magis tremendum, quod se dedit terris Deus, aut quod uos dat celo; quod societatem carnis intrat ipse, aut quod uos facit consortium diuinitatis intrare; quod mortem sumit ipse, aut quod uos resumit ex morte; quod ipse in uestram nascitur seruitutem, aut quod uos sibi gignit in liberos; quod suscipit paupertatem uestram, aut quod  uos sibi facit heredes, sui unici coheredes? Est utique terribilius quod terra transfertur in celum, homo deitate mutatur, seruitutis sors dominationis iura sortitur. Sed hoc quamuis metuendum sit, tamen quia causa non docentem respicit, sed iubentem, accedamus, filioli, quo uocat caritas, trahit amor, inuitat affectio: Deum patrem uiscera sentiant, uox personet, loquatur lingua, spiritus clamet, et totum quod est in nobis, respondeat gratie, non timori; quia qui iudicem mutauit in patrem, amari uoluit, non timeri. Pater noster qui es in celis . Hoc cum dicis, non sic habeas, quasi non sit in terris; non sic accipias, quasi sit loco clausus, qui claudit omnia, sed intellige esse tibi genus e celo, cuius Pater habetur in celo; et age ut, uiuendo sancte, sancto respondeas  Patri. Dei filium ille se probat, qui uitiis non obscuratur humanis, qui diuinis uirtutibus elucescit. [b 1Kb] Sanctificetur nomen tuum. Cuius genus sumus, eius censemur et nomine: rogamus ergo ut nomen eius quod in se et per se sanctum est sanctificetur in nobis; nomen enim Dei aut honoratur [c 1Kb] ex nostro actu, aut ex nostris actibus blasphematur. Audi Apostolum dicentem: Nomen Dei per uos blasphematur  in gentibus . ueniat regnum tuum. Et quando non regnauit Deus? Petimus ergo ut qui sibi regnauit semper, modo [d 1Kb] regnet in nobis, ut et nos in illo regnare possimus. Regnauit diabolus, regnauit peccatum, regnauit mors, et fuit diu captiua mortalitas: petimus ergo ut, regnante Deo, pereat diabolus, [e 1Kb] deficiat peccatum, moriatur mors, captiuitas captiuetur, ut nos liberi perpetuam regnemus in uitam. Fiat uoluntas tua sicut in celo et in terra. Hoc est regnum Dei, quando et in celo, et in terra Dei uoluntas est sola, quando in omnibus hominibus [f 1Kb] Deus mens est, Deus uiuit, Deus agit, Deus regnat, Deus est totum, ut iuxta illud Apostoli: Sit Deus omnia in omnibus uobis . Panem nostrum quotidianum da nobis hodie. Qui patrem se nobis dedit, qui sibi  nos adoptauit in filios, qui rerum nos fecit heredes, qui nos nomine sublimauit, qui nos suo et honore donauit et regno, ipse nos ut panem quotidianum postulemus addixit. In regno Dei, inter munera diuina, quid querit paupertas humana? tam bonus, tam pius, tam largus Pater panem filiis non nisi postulatus indulget? Et ubi est illud: Nolite solliciti esse quid manducetis, aut quid bibatis, aut quid uestiamini ? Hoc petere iubet [g 24Kb] quod prohibet cogitare, quatenus celestis pater [h 17Kb] celestem panem, celestes filii ut postulemus, hortatur. Ipse dixit: Ego sum panis, qui de celo descendi . Ipse est panis, qui satus in uirgine, fermentatus in carne, in passione confectus, in fornace coctus sepulcri, in Ecclesiis conditus, illatus altaribus, celestem cibum  quotidie fidelibus subministrat. Et dimitte nobis debita nostra, sicut et nos dimittimus debitoribus nostris. Homo, [i 1Kb] si sine peccato esse non potes, et uis semper dimitti tibi totum, dimitte semper; quantum uis dimitti tibi, dimitte tantum; quoties uis dimitti tibi, toties tu dimitte; immo quia uis totum dimitti tibi, totum dimitte: homo, intellige quia remittendo aliis tu [i 1Kb] tibi ueniam dedisti. Et ne nos inducas in tentationem. Quia  in seculo est ipsa uita tentatio. Tentatio, inquit ille, est uita hominis . Rogemus ergo ut nos [a 1Kb] arbitrio nostro non relinquat, sed in omni actu paterna nos pietate constringat, et in uite tramite celesti moderatione confirmet. Sed libera nos a malo. A quo malo? [b 13Kb] a diabolo quippe, ex quo est omne malum. Rogamus liberari nos a malo, quia malo qui non caruerit, frui non potest bono. [c 10Kb] Si adhuc non nati, si adhuc in utero constituti, panem petunt, expetunt regnum, [d 1Kb] quare fit questio, quod semper Dei Filius, in Dei patris mansit arcano? Si Ecclesia generat, ratio non est, est celeste mysterium; quod in Patre Deo, Dei Filius fuerit, quomodo humana ratiocinatione tractetur non est, non est humano modo diuinitas estimanda. Audisti Deum, nil terrenum cogites,  nil humanum; audisti Patrem Christi, hoc per substantiam crede; audisti patrem tuum, hoc crede per gratiam: ille ut esset Filius habuit semper, te esse filium dedit modo Sic ergo te filium scito, ut seruum te esse non nescias; sic audi ad Christi similitudinem te reductum, ut semper te Christo cognoscas esse subiectum.



SERMO LXuIII. In eamdem.

Conditio mortalis, terrena compago, limosa substantia, uite ac mortis incerta, labore attrita, consumpta penis, putredini ac pulueri subiecta natura capere non ualet, estimare non sufficit, fugare non audet, credere pertimescit, quod hodie cogitur confiteri. Tantam donorum Dei gratiam, promissorum  magnitudinem, munerum largitatem, fragilitas humana unde promereri ualeat, non potest inuenire. Hoc reor non ambiguum Habacuc prophetam mentis intuitu preuidisse, dum se tanto pauore concussum, huius auditus taliter exagitatum tremore, dicit: Domine, audiui auditum tuum, et timui; consideraui opera tua, et expaui . Auditum timuit, non quia tunc propheta tantus audierit Dominum, sed quia tunc seruus Dominum suum sibi conuersum reperit, et audiuit in patrem; non quia mundi huius fabricam elementis ita sibi dissonis consonantem contemplatus expauit, sed quia pietatis erga se tante considerans tunc opera, admirationis tremore concussus est et pauore. Consideraui, inquit, opera tua et expaui. Adoptatum se tunc stupuit in filium, quando  perdiderat ipsius fiduciam seruitutis. Denique ut sciatis  huius orationis, quam uobis hodie Diuinitas insinuat et infundit, affectum, propheta tunc audet celitus percepti huius muneris quodammodo pauore solutus. Quid iterum dixerit peruidete. Custodiui, inquit, et expauit uenter meus a uoce orationis labiorum meorum. Posteaquam diuini muneris senserat largitatem; custodiuit se, ne se hostem, ne inimicum, ne latronem se iterum sicut in paradiso sustineret. Fit uigilantior, fit sollicitior sui custos, qui se post tante rei iacturam celestem thesaurum in uasis fictilibus custodiuit. Et expauit uenter meus. uentrem cordis interna nominat hic propheta; qui sicut uenter cibis, cor sic sensibus pascitur et repletur. Et expauit uenter meus a uoce orationis labiorum meorum. Si intellectus cordis infuderat ori uocem, labiis dederat uerba, cur  uota sua, cur desideria sua, cur ex hoc quod est exoraturus, expauit? Quia non suggestione sui cordis, sed diuini Spiritus loquebatur affatu. Audi Paulum dicentem: Misit Deus Spiritum Filii sui in corda nostra clamantem: Abba, Pater . Quod auditum cum ad interna transmitteret, tantum se meruisse mirabatur, et interna tota hominis pauebant. Merito adiecit: Et intrauit tremor in ossa mea, quia ipsa prophete uiscera uexabantur. Et subtus me, inquit, commota est uirtus mea. Quid est subtus me? quatenus ipse idemque homo sursum per gratiam iam leuatus iacebat subtus pristinam per naturam, nec uirtutem celestem uirtus poterat sustinere terrena. Iam fumauit mons Sina, cum daturus legem Deus descendit in montem . Quid caro faceret, cum descendit  Deus in carnem, carni gratiam collaturus? uenit pater quia homo Deum, seruus dominum non ferebat. Et quia fidelis est in uerbis suis que dixit: Aperi os tuum, et implebo illud ; aperite nunc ora uestra, ut ipse ea tali prece, tali repleat et clamore. Pater noster qui es in celis . Ubi sunt qui de Dei promissione diffidunt? Ecce quam cito fidei est remunerata confessio: mox ut Deum unici Filii confessus es Patrem, tu ipse es Dei Patris adoptatus in filium, ut esses celi heres, qui paradisi exsul habebaris et terre; et ideo nunc uocas, Pater noster qui es in celis. Quia fuit tibi quondam pater qui te resoluit in limum, qui te ad claustra duxit et pertraxit inferni: terram nesciat, amorem carnis ignoret, patrem pulueris non requirat, nichil in se uitii  licere permittat, qui Deum patrem celestem repetit  ad naturam. Et qui se Dei filium credit, actu, uita, moribus, honestate, tanto generi respondeat, ne iterum ad terrena descendens ad ipsam tanti genitoris tendat iniuriam. Sanctificetur nomen tuum. Si nomen Christi cecis uisum, cursum claudis, defessis uario languore sanitatem, mortuis dat uitam, teque, homo, ipsum, totamque sanctificat creaturam, quemadmodum tu ipsius nominis oras et expostulas sanctitatem? Quia a Christo uocatus es Christianus; et ideo supplicas ut prerogatiua tanti nominis meritis in te subsequentibus roboretur. Adueniat regnum tuum. Deuotionem mandat, exigit desideria, uota perquirit ipse, qui aduentum suum in sua continet potestate. Fidelis est ille miles, qui regis sui presentiam sitit, exoptat regnum, expetit et concupiscit triumphos: sed hic  petis ut tibi et in te adueniat regnaturus, in quo diabolus arcem, mors imperium, diu infernus gessit et tenuit [a 1Kb] potestatem. Oremus ergo, karissimi, ut Christus semper suo regnet in milite, [b 1Kb] et miles semper suo triumphet in rege. Fiat uoluntas tua, sicut in celo et in terra. Beatus dies ille, qui terrenorum iungit, sociat, exequat celestibus uoluntates, ut inter dispares substantias una atque eadem sit uoluntas. Hec est fida pax, inconcussa concordia, gratia perseuerans, quando per unius domini ordinem, familia natura diuersa, uoluntate fit una, eadem reperitur et sensu. Panem nostrum quotidianum da nobis hodie. Post celeste regnum panem quis postulet temporalem? Sed quotidianum [c 1Kb] et in diem uult nos in sacramento sui corporis [d 1Kb] panis uiaticum postulare, ut per  hoc ad perpetuum diem et ipsam Christi perueniamus ad mensam, ut unde hic gustum sumpsimus, inde ibi plenitudinem totasque satietates capiamus. Et dimitte nobis debita nostra, sicut et nos dimittimus debitoribus nostris. Qui sic petit, et debita non relaxat, iste se etiam per quod orat, accusat; qui sibi tantum donari postulat, remitti tantum, quantum ipse remittit et donat, ad placitum Deum, Deum taliter inuitat ad pactum. Quisque quantum ipse prestiterit alteri, tantum sibi exigat et ipse prestari. Dimittenda sunt autem, fratres, debita non pecunie solum, sed omnium causarum, culparum, criminum; quidquid, homo, [e 1Kb] incurrere poteris, in his tibi cum incurrerit alter, ignosces. Fidens peccatis suis petit ueniam, qui peccanti libenter ignoscit. Et ne nos inducas  in tentationem. Hoc petere millies multis modis cogimur, fratres, ne fragilitas plus ausa, et de se  [f 1Kb] temere presumens, nec uirium suarum modum colligens, in conflictu male cauta succumbat, deinde offensus Deus tradat tentationibus quos delinquit. Sed libera nos a malo. Satis de se humiliter sentit, nec saluari [g 1Kb] per se presumit, qui ut a malo per Deum liberetur, implorat. Signate uos. Intelligite, filioli, quanta perfectorum, quanta fortium gloria sit et potestas, quando tanta uirtus in ipso conceptu, tanta maiestas aperitur in partu. Nondum natus patrem uocat, sanctitatem postulat, regnum petit, dat iura terris, terrenas celestibus exequat uoluntates, et laboribus profuturis exigit iam deuotus annonam. Panem nostrum, inquit, quotidianum da nobis hodie. Beati estis, qui cepistis ante pugnam uincere, ante triumphare quam uiuere, ante ad patris promptuaria  quam matris ad gremium peruenire, ante pastum gregis, quam succum lactis inuadere, toto ante uictoriarum sonare iubilo, quam uagitu respondere cunarum. uere, ut dixit Apostolus, infirmum Dei fortius est hominibus . Aut quis poterit tanti conceptus referre sacramentum? ubi [h 1Kb] uirgo mater parit orbe quotidie, nec relinquit posteros ad laborem, sed eternam germina [i 1Kb] premittit ad gloriam.



SERMO LXIX. In eamdem.

Putasne mortale pectus Dominice caritatis erga nos magnitudinem capiat? Putasne terreni corporis pondere mens depressa erga nos diuinum intelligat ac sentiat affectum? Nam quidquid celi micat, radiat et  splendet ornatus, quidquid in terra fragrat in floribus, sapit in fructibus, in animantibus gaudet, nostro amore factum, nostre addictum est seruituti. Sed quamuis magna, parua tamen sunt ad superne in nos dilectionis indicium. Nobis principatus celorum, nobis etherie potestates, nobis superne dominationes, nobis angelorum officia excubiis militant indefessis. Sed ista adhuc asserende in nos diuine necessitudinis parua sunt, et minora, ta tumque infima, quantum creatore suo minor est creatura. Deus uultu incontemplabilis, uisu imperspicabilis, nullo sensu estimabilis, inaccessus mente, ne ipso quidem ad plenum notus auditu, quoties, qualiter, quam uarie, quam diuerse se humanis aptauit obtutibus? Quam se communioni, quam se familiaritati prestitit et concessit  humane, cum Ne consilii sui facit esse participem, et expiando mundo diluuium premonet imminere, et  totum seculum ipso custode paruo arce designat in semine ; cum ad Abraham uelut hospes aduentat, inuitatus tota dignatione succedit, oblata non respuit, apposita uelut esuriens et lassus assumit, et diuina collatione uelut egens suscipit et acceptat humana ? Hinc est, quod emortua mox senis membra reuiuiscunt, sterilis uetule iam uiscera suscitantur exstincta, et natura in uiuo cadauere persepulta proditura suum resurgit auctorem, et generat plurimos transacto iam tempore, per unum [a 1Kb] quem crediderat conditorem . Ad Moysen igneus Deus glomeratur in rubo, deinde confert facienda cum seruo, exercetur uariis in Aegypto uirtutibus, et patefit ad nutum famuli ; irrogat flagella, uel tollit ; et in mari quantus sit, quantumue  homini [b 1Kb] dederit, ultricis unde demonstrant obsequia, cum siccato gurgite [c 1Kb] cedit unda piis, et liquore durato murum prestat, munimen exhibet liberandis, ac tota nature sue uirtute de hoste seuissimo triumphatura decurrit . Miro contubernio Isreliticis Deus conuersatus in castris , numerosas gentes nunc ferit fulmine, nunc tangit grandine ; nunc solo tubarum clangore prosternit ; ut sine conflictu, sine uulnere Deus ducat uictrices acies quas precedit. Attuit desideriis, uotis annuit singulorum, mox ad interrogata respondit, occulta prodidit, predixit futura, quesita patefecit, regnum contulit, donauit opes, temperauit pluuias, fecundas prestitit terras, coniugia ipsa filiorum copia et honore decorauit. Sed adhuc parum  esse credidit, si affectum suum erga nos prestando prospera tantum, et non etiam aduersa sustinendo monstraret. Post omnia, mundum suum pauper ingreditur: iacet in cunabilis ut homo, uagitu suo implorat, inquirit, exigit quam tibi prestitit ipse pietatem. Parens omnium usus est te parente, subiectus tibi exstitit cui omnis subiacet altitudo, timuit quem timenda metuunt, fugit ad quem cuncta confugiunt; celorum arbiter est hospes in domibus peccatorum; pane pascitur qui pascet omnes. Et quid plura? [d 1Kb] tenetur seculorum, sistitur terre fundator, iudicatur humane largitor uenie, discutitur cordis scrutator, punitur uite dator et redditor, cunctorum resurrectio sepelitur, ut tarda mens hominis,  et intelligentia satis pigra, uel morte in se Dei probaret affectum, que predictis et innumeris Dei beneficiis, Dei erga se non intellexerat, non senserat caritatem.  Qui ergo esse fecit, dedit uiuere, docuit et orare, quia totum uoluit prestare, qui sua sibi prece uoluit supplicari. Pater noster qui es in celis . Ecce, homo, tua te uoce Christus hodie, ut sibi faceret [e 1Kb] coheredem Dei Patris, adoptat in filium, dum ait, Pater noster. Quod sue dignationis est, tue esse uoluit potestatis, iuxta illud: Quotquot receperunt eum, dedit eis potestatem filios Dei fieri ; et tamen iubet dicere, ut dignatio donantis sit, non temeritas presumentis, Qui es in celis. Non quod non sit in terris, sed te qui celestem Patrem iam uocas, ad celestem uult tendere et repetere iam naturam, ut generi tanto uita nostra respondeat, ne terreni mores degenerent, quos celestis donauit et contulit iam natura. Sanctificetur nomen tuum. Non quod tua sit  prece sanctificandum, quod te sanctificat nomen; sed quia Christi nomine uocatus es Christianus, petendum tibi est ut actu tuo nomen hoc sanctificetur et honoretur in te. Quia sicut uirtutum fama, nominis tantum respondet ad gloriam, ita male conuersantis infamia ad eiusdem nominis redundat iniuriam, dicente Apostolo: Nomen Dei per uos blasphematur in gentibus . Et reuera, filii, tunc gentilis nomini derogat Christiano, quando aliter quam profitetur, et dicitur uiuere, uiderit Christianum. ueniat regnum tuum. Non ut Deo ueniat regnum habenti semper, sed postulas ut tibi ueniat non habenti, et percipias illud quod tibi affectu suo Dominus pollicetur, cum dicit: uenite, benedicti Patris mei, percipite regnum, quod uobis paratum est a constitutione mundi .  uenite, benedicti, non dixit, ueniamus; percipite, non dixit, percipiamus. Nemo miretur quia patrem uocat qui nondum natus est; [f 1Kb] nam si Ioannes exsultat , et Iacob colluctatur in utero , prudens estimet quid possit natura diuina, si tantum potest per Deum humana conceptio.



SERMO LXX. In eamdem.

Omnia que diuinitus dicta factaque referuntur, sunt miraculo, sunt stupori, sunt pauenda mortalibus, ipsis etiam celestibus sunt tremenda: sed nichil tam stupet celum, pauet terra, expauescit uniuersa creatura, quam quod uos estis hodie, nobis dicentibus,  audituri. Seruus Dominum patrem uocare a det, iudicem suum reus nuncupat genitorem, conditio terrena sua se uoce Dei adoptat in filium: qui terrena  perdidit, estimat se diuinitatis heredem. Sed audemus, quia presumptio dicentis non est, ubi auctoritas est iubentis; ipse enim nos hodie dicere sic uoluit, qui nos docuit sic orare. Et quid mirum si homines Dei consecrauit in filios, quando se hominis dedit et aptauit in filium? Carnis tunc naturam transtulit in diuinam, deitatem quando humanam detulit ad naturam: tunc hominem sibi in celestibus prestitit coheredem, quando se participem reddidit terrenorum. Aut homini negare quid amoris potuit, quid muneris, qui totum quod erat hominis, etiam peccatum, [a 1Kb] suscepit et mortem? Aut quomodo hominem in suis prosperis socium non habebit, qui in aduersis hominis se fecit esse consortem? Homo, redi ad Deum, sic amatus a Deo; et ad illius gloriam da totum te,  qui se totum propter te [b 1Kb] ad suam deduxit iniuriam; et uoca patrem fidens, quem tanto amore tuum probas, sentis, intelligis esse genitorem. Pater noster. Quod nondum natus patrem uocat, nemo miretur: Deo nata sunt nascitura, futura facta sunt Deo. Que futura sunt, inquit, iam fuerunt . Hinc est quod in utero suum Ioannes sentit auctorem ; et exstat nuntius matri, qui erat sue nescius uite. Hinc est quod Iacob ante legitur bellare quam nasci, ante triumphare quam uiuere . Hinc est quod iam sunt Deo qui sibi adhuc non sunt, qui electi sunt ante constitutionem mundi. Qui es in celis. Non quod ille non sit in terra, sed ut tu per hoc germen esse noueris te celeste: et si te Dei Filium esse fateris, uiue quasi Dei Filius, ut actu, uita, uirtutibus,  tanto possis respondere genitori. Sanctificetur nomen tuum. Quia a Christo uocatus es Christianus, petis ut prerogatiua tanti nominis sanctificetur in te; quia nomen Dei quod per se et sibi sanctum est, aut sanctificatur in nobis nostro actu, aut nostro actu blasphematur in gentibus. ueniat regnum tuum. Ipse dicit: Regnum Dei intra uos est : si intra nos est, ueniat ut quid oramus? Est in fide, est in spe, est in exspectatione, sed ut in re ueniat, iam precamur. ueniat autem nobis, non illi qui semper conregnat Patri suo, semper regnat in Patre; sed ueniat nobis. uenite, benedicti Patris mei, percipite regnum quod uobis paratum est ab origine mundi . Dicimus, ueniat regnum tuum. Ut sic Deus regnet in nobis, quatenus in nobis desinat mors regnare,  desinat regnare peccatum. Regnauit, inquit, mors ab Adam usque ad Moysen . Et alibi: Non regnet  peccatum in uestro mortali corpore . Fiat uoluntas tua sicut in celo et in terra. Nunc in terra multa fiunt pro diaboli uoluntate, pro seculi nequitia, pro desiderio carnis; in celo uero fit nichil preter Domini uoluntatem. Petimus ergo, ut interempto diabolo, ut nouo seculo, ut mutato corpore, ut destructo mortis imperio, ut abolita dominatione peccati, in celo et in terra, in Deo et hominibus, una Dei sit, eademque uoluntas. Panem nostrum quotidianum da nobis hodie. Post regnum celeste, terrenum panem petere non iubemur, prohibente ipso cum dicit: Nolite solliciti esse anime uestre quid manducetis aut quid bibatis . Sed quia ipse est panis qui de celo descendit , petimus et precamur ut ipsum panem quo quotidie, id est, iugiter, sumus  in eternitate uicturi: hodie, id est, in presenti uita, de conuiuio altaris sancti ad uirtutem corporis mentisque capiamus. Et dimitte nobis debita nostra sicut et nos dimittimus debitoribus nostris. Sic dicendo, homo, [c 6Kb] indulgentie modum, mensuramque uenie tu tibi dedisti, qui a Domino tantum tibi petis dimitti, quantum dimiseris ipse conseruo. Dimitte ergo delinquenti in te totum, si uis ipse de tuis nichil Domino debere delictis: in altero dimitte tibi, si uis ipse uindicem uitare sententiam. Et ne nos inducas in tentationem. Deus, sicut scriptum est, neminem tentat : sed tentare dicitur, cum [d 1Kb] contumaciter euntes ad tentationum laqueos derelinquit. Sic Adam tentatoris incurrit insidias, dum sui precepta deserit conditoris. Unde autem et a quo tentaretur homo, prodit sic  dicendo: Sed libera nos a malo. Hoc est, a diabolo, qui totius mali et auctor est, et origo: diabolus natura celestis fuit; nunc est nequitia spiritualis, etate maior seculo, nocendi usu tritus, ledendi arte [e 1Kb] peritissimus; unde non iam malus, sed [f 1Kb] malum dicitur, a quo est omne quod malum est. Hinc est quod propriis uiribus liberari homo non potest, carnalibus uinculis illigatus. Petendum nobis est ergo ut Deus nos a diabolo liberet, qui [g 1Kb] Christum terris ut diabolum uinceret, commodauit. Clamet homo, clamet ad Deum, clamet, Libera nos a malo, ut a tanto malo, solo Christo uincente, liberemur. Pater noster qui es in celis. Orandi thema, materiam petendi, supplicandi normam paucissimis in uerbis ipse tibi qui tibi est exorandus indulsit, ut ex hoc tu petendi sumas sensum,  intellectum postulandi capias, mensuram colligas impetrandi, et breuissimo magisterio orandi,  latissimam capias disciplinam; [a 1Kb] simul quia ad amoris indicium rex ipse officio functus est aduocati, ut preces quibus [b 1Kb] responsurus erat ipse dictaret. Cunetatio ablata est impetrandi omnis, immo fiducia collata est tota promerendi, quando ipsum se legit in precibus qui rogatur. Metus locum non habet, ubi a Patre filius pietate interprete desiderat que sancta sunt impetrare.



SERMO LXXI. In eamdem.

Fratres karissimi, qui uos donauit credere, ipse uos docuit et orare, et totam petendi formam paucis aptauit in uerbis: quia cum patrem postulat, multa prece filius non laborat; sicut enim petere cogit necessitas genitum, ita urget caritas dare genitorem.  Pater ergo qui sponte prestat, non tam ut petatur, quam quid petatur ostendit, ut filius petendo iusta placeat, qui potest stulta postulans displicere. Audite Patrem, et uos filios esse iam credite, ut que petieritis incunctanter impetrare possitis. Quid ualeat fides, credulitas quid possit, quanti sit confessio, hodie monstratur in uobis. Ecce Trinitatis trina confessio in celestem sobolem de terrena uos sustulit seruitute; ecce fides que Deum locuta est patrem, patrem uobis Deum hodie conquisiuit; ecce uox que confessa est Deum Filium, uos Dei adoptauit in filios; ecce credulitas que Deum Spiritum proclamauit, de carnis substantia mortali in uitalem Spiritus substantiam uos mutauit. Quis pietatis tante dignus inuenietur  assertor? Deus Pater homines dignatur heredes, Deus Filius non dedignatur seruulos coheredes, Deus Spiritus carnem consortem diuinitatis assumit, fit celum possessio terrenorum, et inferis addicti iurisdictione suscipiuntur in supernis, Apostolo probante, cum dicit: An nescitis quia angelos iudicabimus? uocate ergo Deum patrem, uosque si nondum natos, iam tamen designatos filios esse iam credite, et date operam quatenus sit uobis celestis uita, sint uobis diuini mores, et forma deitatis tota uestra preferatur in forma; quia celestis Pater respondentes generi filios muneribus ditat diuinis, degenerantes ad penalem reuocat seruitutem. Pater noster qui es in celis. Succumberet conscientia seruilis, terrena conditio solueretur, nisi nos ad hunc clamorem ipsius Patris  auctoritas, ipsius Filii Spiritus excitaret. Misit, ait, Deus Spiritum Filii sui in corda nostra clamantem Abba Pater. [c 1Kb] Lassescit mens, caro nostra deficit ad. diuina, nisi Deus que fieri iubet impleat ipse qui iubet. Quando ausa mortalitas Deum uocare patrem nisi modo, quando superna uirtute hominis animantur interna? Pater noster qui es in celis. Homo, quid commune cum terris tibi, qui confiteris tibi genus  esse de celis? Ergo celestem uitam monstra in habitatione terrena: quia si quid in te gesserit terrena cogitatio, celo maculam, celesti generi iniuriam intulisti. Sanctificetur nomen tuum. Nos petimus ut sanctificet nomen suum Deus, quod sanctitate sua totam saluat et sanctificat creaturam. Fratres, hoc nomen est quod superne potestates pauent, quod tremenda suscipiunt seruitute: hoc nomen est quod mundo perdito dat salutem: sed petimus ut nomen Dei actu nostro sanctificetur in nobis; nobis enim bene agentibus benedicitur nomen Dei, nobis male agentibus blasphematur. Audi Apostolum dicentem: Nomen Dei per uos blasphematur in gentibus . Petimus ergo, petimus ut quantum nomen Dei sanctum est, tantum nos eius mereamur in nostris mentibus  sanctitatem. ueniat regnum tuum. Quasi non semper fuerit, ac sit, sic regnum Christi ut ueniat nunc rogamus. Et ubi est illud? Regnum Dei intra uos est . Inter nos est fide, sed ut re ueniat supplicamus. Fratres, quamdiu diabolus uario nequitiarum genere, multimoda arte fallendi rerum aciem turbat, sensus hominum, moresque confundit, seuit idolis, sacrilegiis furit, fallit auguriis, diuinatione mentitur, signis decipit, illudit astris, spectaculis occupat, obsidet uitiis, peccatis uulnerat, criminibus sauciat, desperatione prosternit, Christi regnum prolongat et absentiat a nobis. Petimus ergo ut ueniat tempus quo, mali tanti auctore pereunte, mundus totus, creatura tota, totam solius Christi regnet et triumphet ad gloriam; et fiat quod sequitur,  ut sicut in celo, ita et in terra una Domini sit uoluntas. Sit terra celum, uita Deus, tempus eternitas, patria requies, census innocentia, honor immortalitas, [d 1Kb] gloria castitas, Deus totum. Addidit, Panem nostrum quotidianum da nobis hodie. Post paternitatem Dei, post diuini nominis sanctitatem, post celi regnum, quotidianum panem iubemur exposcere. Christus obliuioni non subiacet, Christus mandatis suis contraria non demandat; ipse dixit: Nolite solliciti esse anime uestre quid manducetis aut quid bibatis . Sed quia ipse est panis qui de celo descendit , qui legis et gratie mola aptatus est in farinam, qui crucis confectus est passione, qui magne pietatis fermentatus est sacramento, qui [e 1Kb] conspersionis leuis leuamentum sustulit  de sepulcro, qui ut diuinitatis sue calore coqueretur, ipse clibanum decoxit inferni, qui ad celestem cibum quotidianus Ecclesie defertur ad mensam, qui in remissionem frangitur peccatorum, qui edentes se perpetuam pascit et enutrit ad uitam, hunc panem quotidie nobis dari petimus, donec illo in die perpetuo perfruamur. Et dimitte nobis debita nostra sicut et nos dimittimus debitoribus nostris. Homo, [f 1Kb] penes  te est potestas uenie, in te est indulgentie, tu tibi remissionis auctor es constitutus. Gratis petis ueniam, qui tibi in alio indulgere contemnis. Homo, [a 1Kb] tu tibi misericordie factus es ipse mensura; quantum queris misericordie, fac tantum. Et ne nos inducas in tentationem. Tentatio est, fratres, species fallens, que prospera in aduersis, aduersa occultat in prosperis, humanamque ignorantiam dolosos educit in lapsus; petimus ergo ne peccatis impellentibus in tentationum foueas incidamus. Inducere autem Deus dicitur, currentes ad crimina cum relinquit. Sed libera nos a malo. Hic mali malum designat auctorem, hoc est, diabolum. [b 1Kb] Petimus ergo ut munere hoc uno malis omnibus cum mali careamus auctore. Pater noster, qui es in celis. Nemo cum se filium clamat,  manere se miretur in habitu seruitutis: ad diuinum germen hodie designatus es, non promotus; spem, non rem, te noueris consecutum. Audi Apostolum: Spe salui facti sumus: spes autem que uidetur non est spes, quod enim uidet quis, quid sperat? si autem quod non uidemus speramus, per patientiam exspectamus . Hodie adoptionis est dies, hodie promissionis tempus est: audi, crede, exspecta, crede creditori tuo, qui tibi credidit debitori; exspecta parumper ut ueniat, qui te diu sustinuit ut uenires; da illi inducias de promisso, qui tibi quidquid erat debiti iam donauit. Aut quare tu fatigaris spe Dei, cum genus omne hominum subsistat spe, fide uiuat? Agricola numquam sereret anhelus, si fructum laboris sui de tempore non speraret; uiator laborem  prolixi itineris non subiret, nisi se ad destinata crederet peruenire; nauta mare non intraret incertus, si se lucris sequentibus compensaturum uiarum discrimina non speraret; miles tota iuuentutis tempora non ageret in periculis, si senectutis honores copiosissimos non speraret; filius paterne dominationis [c 1Kb] tempora non duraret, si se substantie paterne non speraret heredem. Et tu si te iam filium Dei credis, iuxta prophetam: Exspecta Dominum, uiriliter age, et confortetur cor tuum ; et exspecta, ut hereditatem Dei de exspectationis fide, et de uirtute patientie consequaris. Audi Apostolum: Filii Dei sumus, et nondum apparuit quid erimus; scimus quoniam cum apparuerit, similes ei erimus . Et iterum: uita uestra abscondita  est cum Christo in Deo: cum autem apparuerit Christus uita uestra, tunc et uos apparebitis cum ipso in gloria . Fratres, beati sunt filii Dei, quia et  hereditatem rerum omnium possidebunt, et de excessu patris luctus temporum non uidebunt.



SERMO LXXII. In eamdem.

Quod ego modo cum magno tremore dicturus sum, quod uos estis nunc terribiliter audituri, immo terribiliter uocaturi, stupent angeli, pauescunt uirtutes, supernum celum non capit, sol non uidet, terra non sustinet, tota non assequitur creatura. Quid ad hec mortale pectus? Quid ad hec mens hominis imbecilla? Quid ad hec humani sensus angustia? Quid ad hec humane uocis aura? Quid ad istud humana lingua cito tacitura? Hoc Paulus [d 1Kb] inuisibiliter cum uidisset, prodidit non prodendo, dicens: Nec oculus uidit, nec auris audiuit, nec in cor hominis ascendit,  que preparauit Deus diligentibus se . Hoc Isaias cum suo mox cepisset auditu, ad hoc hominum peruenire posse dubitat uel fidem, dicens: Domine, quis credidit auditui nostro ? Hoc Ieremias cum diuino concepisset auditu, partus supernorum sensuum non sustinebat, clamans: uentrem meum, uentrem meum doleo, et sensus cordis mei perturbati sunt . Hoc Habacuc diuini spiritus perorabat afflatu, cum dicit: Custodiui, et expauit uenter meus a uoce orationis labiorum meorum; et intrauit tremor in ossa mea; et [e 1Kb] subtus me commota est uirtus mea . Eleuatus uirtute Dei sensit suam sub se succubuisse uirtutem. Longum est super hoc sacramentum pauoris prosequi, et dinumerare [f 1Kb] sanctorum exempla: tempus  non sinit diu me in hoc timore demorari, celestis partus impetus non potest [g 1Kb] tardare nascentium. Dico ergo, et uos in utero adhuc penetrali uoce compello, prouida exhortatione premoneo; ut antequam uideatis matrem, uocetis et patrem, ante blandimenta matris, patris tendatis et festinetis ad regnum, ante patris preueniatis ad panem quam matris ad ubera pendeatis. Nec in uos quidquam sibi, aut matris necessitas, aut etatis tempora uindicent: sed in uobis totum diuino patri, totum celesti respondeat et occurrat auctori . Pater noster qui es in celis. Hoc est quod pauebam dicere, hoc est quod trepidabam proferre, hoc est quod neque celestium, neque terrestrium quemquam sinebat seruitutis proprie conditio suspicari: celi et terre, carnis et Dei repente  tantum posse prouenire commercium, ut Deus in hominem, homo in Deum; Dominus in seruum, seruus uerteretur in filium, fieretque diuinitatis et humanitatis  ineffabili modo una et sempiterna cognatio. Et quidem deitatis erga nos dignatio tanta est, ut scire nequeat quid potissimum mirari debeat creatura: utrum quod se Deus ad nostram deposuit seruitutem, an quod nos ad sue diuinitatis rapuit dignitatem. Hinc est, homo, quod te diuinitus adhortatur, [a 1Kb] qui tanto nunc tuo amore flammatur; quod adhuc in utero uoce tuate Deus adoptat in filium; quod te non fieri solum liberum uult ille, sed nasci; quod ipsam propter te manumittit naturam, ne quem neuum, ne quam maculam imponat ortus pristine seruitutis. O uos beatos, quibus dominari datum est ante quam nasci, ante regnare quam uiuere, ante ad Dei Patris gloriam peruenire quam prosapiam proprie uilitatis agnoscere. Ecclesia felix mater, que uos tales respicit, que cum uirgo  permaneat, genuisse tales, et tantos uos taliter se miratur. Olim partus iste precedentibus designabatur exemplis. Hinc est quod Iacob in utero matris cum fratre luctatur , preripit et triumphos. Hinc est quod in utero Thamar gemini de primatus honore preliantur, retardant partus, nec ante lucem cupiunt uidere quam uincere . Hinc est quod Ioannes exsultat ante, et ante suo occurrit auctori genitricis ex utero quam procedat . Et si humana pignora sic ante Deo militant, quam nascantur parentibus, quam uiuant seculo; quid mirum si Ecclesie diuina germina, si Deo sua soboles in utero adhuc, quod sit superni germinis iam fatetur? Pater noster qui es in celis. Stupor insurgit, Christus de Dei patris pectore matrem  uocat, et fatetur in terra; et homo de matris utero patrem uocat, et confitetur in celis, Pater noster qui es in celis. Quo te homo repente prouexit gratia? quo te rapuit celestis natura? ut in carne et in terra positus adhuc, et carnem iam nescias et terram, dicendo: Pater noster qui es in celis. Qui ergo se tanti Patris filium confitetur et credit, respondeat uita generi, moribus patri, et mente atque actu asserat quod celestem consecutus est [b 1Kb] per naturam. Sanctificetur nomen tuum. Cuius utique genus esse cepimus, eius utique censemur et nomine: et ideo petimus ut in nobis illius nominis sanctificatio perseueret, honor et prerogatiua nominis, quod sublimauit sic tanti Genitoris celsitudo. Adueniat regnum tuum. Non illi petimus cui numquam defuit regnum, immo qui est ipse  regnum, totamque in se regni continet potestatem; sed qui nos uult ad promissam regni gloriam peruenire, monet nos expetere omnibus hoc uotis, in hoc uult nos totis mentibus inhiare. Quantum namque est temerarius qui discutit de genere, [c 1Kb] ignauus est tantum qui non gaudet, estuat, anhelat, cum promissum intendit et pertendit ad regnum. Fiat uoluntas tua sicut in celo et in terra. Sicut in celo, sic et in terra: tunc iam totum celum est, tunc agit Dei mens una omnes, tunc in Christo omnes et in omnibus Christus, quando omnes solius Dei sapiunt, et [d 1Kb] faciunt uoluntates; tunc omnes unum, immo unus omnes quando Dei spiritus in omnibus uiuit unus. Panem nostrum quotidianum da nobis hodie. Sicut in psalmo: Benedictus Dominus de die quotidie ; ita hic: Panem nostrum quotidianum da nobis hodie. Quotidianum iugem dicimus; iugis panis ille est, qui de celo descendit: Ego sum panis qui de celo descendit . [e 1Kb] Perfecte ergo beatitudinis est iste panis; hodie, hoc est in presenti, illius panis cibo iam uiuere incipimus, cuius perpetuitate, quod est quotidie, saginabimur in futurum. Et dimitte nobis debita nostra sicut et nos dimittimus debitoribus nostris. De supplicantis pectore uenie fons emanat, et ad ueniam refluet: quidquid pietatis exuberat, et effundit in alterum, quando indulget sibi tantum quantum alteri condonauerit. Et dimitte nobis debita nostra sicut et nos dimittimus debitoribus nostris. Satis potest homo misericors, qui cum Deo de pietate confligit, cum tantum sibi dari quantum  dederit, quantum donauerit tantum desiderat et donari. Homo, sit semper in pectore tuo uenia, si uis crimina non timere. Et ne nos inducas in tentationem. Hec interpretatione indigent, quia tentatio diaboli preuia et amara est ministra eius: quamdiu uero hoc fragili continemur in corpore, necessario precamur ut in nos [f 1Kb] nec tentationi pateat aditus, nec diabolo tribuatur accessus. Sed libera nos a malo. Ipse autem Dominus Deus noster liberet nos a malo, et perducat ad omne bonum, qui uiuit et regnat Deus modo et semper, et per infinita secula seculorum. Amen.



[g 1Kb] SERMO LXXIII.De paschali solemnitate.

Hodierna festiuitas, fratres karissimi, nobis uetera  non connectit, nec carnes agni [a 1Kb] seruat in crastinum: sed dum preterita presentibus solemni deuotione participat, et Pascha nostrum, Pascha redeunte coniungit, noue regenerationis ablactat infantiam, quia iuxta Apostolum, uetera transierunt, et ecce facta sunt omnia noua . Annus Domini perficitur temporibus, non senescit, [b 1Kb] qui tamdiu suo recurrit in circulo, quamdiu nos ad diem retributionis adducat. Paschalis hodierna solemnitas a lacte, quos ante genuit, nunc [c 1Kb] repellit, ut solidioris cibi pastu, perfectum Christi roborentur in uirum. Fecisse Abraham epulum magnum, totiusque domus sue letitiam suscitasse ablactato Isaac, historia diuina referente cognouimus . Et si senectutis soboles, si sterilis unicus, choris tripudiantibus,  cithara et tympano, et toto psalterii resonante concentu, uniuerse familie corda traxit et commouit in gaudium, quanto magis nos [d 1Kb] hodie in hymnis spiritualibus conuenit exsultare, uel canticis, quando [e 1Kb] uirginis in germine ablactatur uniuersa fecunditas? Si Anna Sare consterilis, que lacrymis orationum suarum tamdiu madefecit ariditatem sui corporis et nature, quamdiu fuerat longo uite tempore negata posteritas, Samuelem diuino munere susceptum, ablactatum mox diuinum refundit in munus, et letitiam suam sacrificiorum uictimis ad plenitudinem liberationis accumulat ; multo magis nos oportet laudis immolare sacrificium, uota soluere, suauitatis incensum adolere, et tota holocaustorum pinguedine Deo Patri uictimas immolare, quando  uirgo mater enutrita et ablactata tot numero pignora quot stellas celi, Patri toto orbe representat, ut impleatur illud propheticum: Benedices coronam anni benignitatis, et campi tui replebuntur ubertate . Nemo ergo [f 1Kb] otiosum esse credat istud festiuitatis nostre salutare mysterium, nec existimet [g 1Kb] pannum nouum ueteri nos assuere uestimento, ubi nichil Iudaice uetustatis, nouitati coniungimus Christiane: scientes, Apostolo dicente, nouam totam in  Christo nobis emersisse creaturam; sed agnitionem diuinam superne uirtutis euehimus ad profectum , ut dum simul nuper nati quid facere debeant imbuuntur, et ante geniti quantam Deo gratiam de perfectione sua debeant instruuntur, appendantur collo ii qui modo nati sunt, et pietate tota sub Ecclesie matris uberibus occupentur, trahant teneris faucibus [h 1Kb] innocentie pastum, in opere sancto brachia meditentur extendere, nitantur in cursu fidei tremula firmare uestigia. Numquid sic relinquendi sunt iam nutriti, ut non patris cura, patris manu, patris regantur arbitrio? et ita matris consilio, matris fide muniantur, ut non humana solum, sed etiam diuina prudentia percipiant et preripiant salutaria? Sic Iacob suo nimis timidus, matris consilio [i 1Kb]  satis audax, patris ut preriperet benedictionem, [i 2Kb] plus mysticus quam dolosus incessit ; nam primogenitum se mentitus non est, quia ille primus est quem celestis gratia generat, non natura mortalis; ille nos sub hircorum pellibus figurabat, qui ut moriamur peccato, hortatu matris Ecclesie mortificati corporis induimur uestimento, et [k 1Kb] odore agri continuis confessionum fructibus et ubertate redolemus, donec cecitati Isrelitice salutariter illudentes, paternam benedictionem toto fidei preripiamus arcano, dicente Apostolo: Cecitas Isrel facta est, donec plenitudo gentium introiret ex parte .



[l 1Kb] SERMO LXXIu. De Resurrectione Christi.

 Aliquantulum nos tacere, fratres karissimi, et [m 1Kb] uigiliarum labor fecit, et cegit ieiunii lassitudo; et ideo hodie reddimus de Dominica Resurrectione sermonem, in qua si diuinum est quod ex uirgine nascitur Christus, quantum diuinius est Christus a mortuis quod resurgit? Quod ergo diuinum est, humano non accipiatur [n 1Kb] auditu. uespere, inquit, sabbati que lucescit in prima sabbati . uespera sabbati, hoc nescit dies seculi, hoc non habet  mundi usus. uesper finit, [a 1Kb] non inchoat diem; tenebrescit uesper, non lucescit; non in auroram uertitur, quia lucis ortum ignorat. uespera mater noctis parturit diem; mutat ordinem, dum agnoscit auctorem; radiat de nouitate mysterium, anhelat Creatori seruire, non tempori. uespere, inquit, sabbati que lucescit in prima sabbati, uenit Maria Magdalene et altera Maria uidere sepulcrum. Sero mulier currit ad ueniam, que mature cucurrit ad culpam. uespere querit Christum, que in matutinis Adam se nouerat perdidisse. uenit Maria et altera Maria uidere sepulcrum. Que de paradiso perfidiam sumpserat, festinat [b 1Kb] fidem sumere de sepulcro; contendit rapere de morte uitam, que [c 1Kb] de uita rapuerat mortem. uenit Maria. Hoc nomen matris est Christi, uenit ergo mater in nomine,  uenit mulier, ut fieret mater uiuentium, que facta fuerat morientium mater, ut quod scriptum est impleretur: Hoc est mater omnium uiuentium . uenit Maria et altera Maria. Non dixit uenerunt, sed uenit; sub uno nomine uenerunt due mysterio, non casu. uenit Maria et altera Maria. uenit ipsa sed altera, altera sed ipsa, ut mulier mutaretur uita, non nomine; uirtute, non sexu; et fieret resurrectionis nuntia, que internuntia et lapsus exstiterat et ruine. uenit Maria uidere sepulcrum. Ut quam deceperat arboris uisus, uisus repararet sepulcri; et quam prostrauerat illecebrosus aspectus, aspectus salutaris attolleret. Ecce, inquit, terremotus factus est magnus, angelus enim Domini descendit de celo. Tremuit terra, non quia angelus descendit de celo, sed quia ab inferis  [d 1Kb] Dominator ascendit. Ecce terremotus factus est magnus. [e 18Kb] Mouetur chaos, dissiliunt ima terrarum, timet terra. montium tremunt pondera, orbis fundamenta quatiuntur, corripitur tartarus, sistuntur inferna:  addicitur mors [f 1Kb] que in reos tendens incurrit in iudicem, dominata seruis exarsit in Dominum, seuiens in homines prosiliuit in Deum. Merito ergo perit lex tartari, remota sunt inferni iura, potestas mortis ablata est, et in penam temeritatis suscitauit mortuos [g 1Kb] cognitoris iniuria: denique redduntur corpora, redintegratur homo, uita reparatur, et constat de uenia iam totum, quia in auctorem uite mox est transgressa sententia. Ecce terremotus factus est magnus. Modo terremotus magnus: O si tunc uel leuis turbo arborem mortiferam deiecisset! O si nebule fumus illius mulieris tenebrasset aspectum! O si tetra nubes lethalis pomi speciem caligasset! O si manus tangens inconcessa tremuisset! O si peccati diem tenebrasset [h 1Kb] nox iniusta, et lamenta mundi, et incrementa  mortis, et Creatoris iniuriam tunc tulisset! Sed uitiis semper seruiunt blandimenta, lenocinantur dulcia delictis, uirtutibus uero austera et fortia sunt amica. Angelus enim Domini descendit de celo. Resurgente Christo, morte pereunte, terrenis redditur celeste commercium; et mulieri cui fuerat cum diabolo lethale consilium, cum angelo colloquium [i 1Kb] fit uitale. Angelus enim Domini descendit de celo, et reuoluit lapidem. Non dixit uoluit, sed reuoluit lapidem, qui aduolutus probauit mortem, et reuolutus exstitit [i 1Kb] resurrectionis assertor. Beatus lapis qui Christum et reuelare meruit et uelare; beatus qui non minus corda aperit quam sepulcrum; beatus qui dat resurrectionis fidem, [k 1Kb] fideique resurrectionem, qui diuinam carnem resurrexisse testatur. Mutatur hic  ordo rerum; mortem, non mortuum, deuorat hic sepulcrum, domus mortis mansio fit uitalis; uteri noua forma mortuum concipit, parit uiuum. Angelus enim Domini descendit de celo, et accedens reuoluit lapidem,  et sedebat super eum. Et angelo que [a 9Kb] causa sedendi erat, cui nulla inerat lassitudo? Sed sedebat ut fidei doctor, ut resurrectionis magister: sedebat super petram, ut [b 1Kb] soliditas sedis daret credentibus firmitatem. [c 1Kb] Ponebat angelus super petram fundamenta fidei, super quam Christus erat Ecclesiam fundaturus, qui dixit: Tu es Petrus, et super hanc petram edificabo Ecclesiam meam. Erat, inquit, aspectus eius sicut fulgur, et uestimenta eius sicut nix . Ad angeli gloriam [d 1Kb] non sufficit fulgor, ad celestem naturam quid fecit uestimentum? Sed splendore tali referebat speciem nostre resurrectionis et formam, quia resurgentes per Christum, Christi [e 1Kb] mutantur in gloriam. Pre timore autem eius exterriti sunt custodes, et facti sunt ueluti mortui. Miseri quos  tunc percutit pauor mortis, quando securitas redditur uite: sed [f 1Kb] crudelitatis ministri, perfidie exsecutores aliene, fiduciam sumere quomodo poterant de supernis? [g 1Kb] Obsidebant sepulcrum, resurrectioni ianuas obstruebant, et [h 1Kb] ne qua posset intrare uita, mors perire, seruabant: merito eos angeli [i 1Kb] perculit et prostrauit aduentus. Misera, et sibi semper inimica mortalitas dolet se mori, ne resurgere possit, oppugnat: sepulcrum aperire conuenerat, et ad resurgendum quidquid erat facilitatis afferre ut esset miraculum de facto, de exemplo spes, de reuerso res, credulitas de uiuendo. Grandis dementia est hoc, hominem nolle credere, quod sibi desiderat euenire. Hoc de his custodibus hodie [i 1Kb] dixisse sufficiat: quid autem nostra fides habeat, ne hodie longum sit,  post dicemus, prestante Domino nostro Iesu Christo, qui uiuit et regnat cum Patre Deus in secula seculorum. Amen.



[k 1Kb] SERMO LXXu. De eadem.

Quantum a uobis ego, [l 1Kb] a me tantum peregrinatus est sermo: sed orate, fratres, ut sicut me uobis Deus reddidit, ita mihi dignetur reddere et redonare sermonem. Audistis euangelistam dicentem :  uespera, inquit, sabbati que lucescit in prima sabbati. Quid hic intelligit humanus sensus? Quid hic humana sapit sapientia? uespera que lucescit. uesper finit, non inchoat diem, nec lucem arturit, sed tenebras; sed hic elementorum auctor elementorum uices mutat, ut in resurrectione Domini totum diuinum sentias, nil humanum. Denique resurgente Christo fidelibus lucescit uesper, dies infidelibus tenebrescit; discipulis nox mutatur in diem, Iudeis dies uertitur et mutatur in noctem. Ab hora, inquit, sexta, tenebre facte sunt super uniuersam terram usque ad horam nonam . Ut ipsa que [m 1Kb] tota est meridiana claritas obscuraretur, et illud quod scriptum est impleretur: Occidet illi sol meridie ; occidet illis, id est, Iudeis; nostris autem: Nox sicut  dies illuminabitur . Quia uesper, qui in profundam semper caliginem uergit, totam tunc Christi tetendit et [n 1Kb] erexit in lucem, ac splendore toto tota mortalium pectora ab inferis Christo resurgente compleuit. uespera sabbati. Quia illuminatur per Christum sabbatum, non deletur. Non enim uenit soluere legem, sed adimplere . Illuminatur, ut in die dominico luceat, clarescat in Ecclesia, quod in synagoga Iudeis obscurantibus fuscabatur. uenit Maria Magdalena et altera Maria uidere sepulcrum. Precedunt apostolos ad ministerium femine, que sexu uiros, que ordine discipulos sequuntur: sed non hinc faciunt apostolos segniores, que non feminarum formas, sed Ecclesiarum typum deferunt Dominicum ad sepulcrum: Maria, et Maria, sic altera, ut ipsa:  ipsa ut altera: [o 1Kb] altera ipsa Maria, Maria mater Christi: unum nomen [p 1Kb] duas geminatur in feminas, quia hic Ecclesia ex duobus populis ueniens, una figuratur ex duobus populis, id est, ex gentibus et Iudeis, quia primi nouissimi et nouissimi primi . uenit Maria ad sepulcrum, uenit ad resurrectionis uterum, uenit ad uite partum, ut iterum Christus ex sepulcro nasceretur fidei, qui carnis fuerat generatus ex uentre; et eum quem clausa uirginitas uitam protulerat ad presentem, [q 1Kb] clausum sepulcrum  ad uitam redderet sempiternam. Diuinitatis insigne est clausam uirginem reliquisse post partum, de sepulcro clauso exisse cum corpore est diuinitatis insigne. Maria et Maria uenerunt, ut uiderent sepulcrum; uides quia uenerunt, non ut Dominum cernerent, sed sepulcrum; nec querebant cum mortuis iam uiuentem, que Dominum iam resurrexisse credebant. Angelus enim Domini descendit de celo, et accedens reuoluit lapidem. Reuoluit lapidem, non ut egredienti Domino preberet aditum, sed ut Dominum mundo iam resurrexisse monstraret; conseruis ad credendum daret fidem, non ad resurgendum Domino prestaret auxilium. Reuoluit lapidem. Reuoluitur ad fidem, qui ad perfidiam fuerat aduolutus. Reuoluit lapidem, ut idem esset uite titulus, qui acceperat mortis [a 1Kb] tenere  custodem. Orate, fratres, ut nunc descendat angelus, et totam duritiem nostri cordis euoluat, aperiat sensuum clausa nostrorum, resurrexisse Christum nostris etiam testetur [b 1Kb] ex mentibus, quia sicut illud cor celum est, in quo uiuit et regnat Christus, ita illud pectus sepulcrum, in quo Christus adhuc habetur mortuus et sepultus. Christi mors sicut fuisse, ita pertransisse credatur: Christus homo passus, mortuus et sepultus fuit; est, uiuit, regnat, manet, permanet Deus. Audi Apostolum dicentem: Etsi nouimus Christum secundum carnem, sed iam nunc non nouimus . Et: Quod mortuus est peccato, semel mortuus est, quod autem uiuit, uiuit Deo ; hoc est, uiuit Deus. Et accedens reuoluit lapidem, et sedebat super eum. Sedebat ad docendam resurrectionem, non ad  lassitudinem subleuandam. Celestis natura ignorat lassitudinem, nescit laborem: sed factus est lapis [c 1Kb] uas angelice sessionis, doctrine celestis cathedra, schola uite, quia Iudeis ad mortis ianuam, ad cineris seruitium, ad triste silentium fuerat constitutus. Erat, inquit, aspectus eius sicut fulgur, uestimenta autem eius sicut nix. uultus claritas a uestium candore separatur, et facies fulguri, [d 1Kb] niui uestis angeli comparatur, quia fulgur de celo, nix de terra. Audi prophetam dicentem: Laudate Dominum de terra, ignis, grando, nix . In facie ergo angeli claritas celestis seruatur nature; in ueste uero figuratur gratia communionis humane, et temperatur species angeli colloquentis, ut carnales oculi, et uestium ferant placidam claritatem, et ex fulgore uultus  nuntium sui tremerent, et reuererentur auctoris. Pre timore autem eius exterriti sunt custodes. Quare territi?  Quia custodiebant [e 1Kb] crudelitatis studio, non pietatis obsequio. Ruit, destruitur, stare non potest, quem conscientia destituit, impellit reatus. Hinc est quod angelus percellit impios, pios alloquitur et solatur. [f 1Kb] Nolite timere uos. Hoc est, [g 1Kb] illi timeant: querentes non timeant, timeant persequentes. Nolite timere uos, scio enim quod Iesum qui crucifixus est, queritis, non est hic. Hoc est: Ego ueni ut instruerem uos, non ut illum eximerem, qui et rerum factor est, et est [h 1Kb] sui suscitator. Non est hic, surrexit enim sicut dixit. uides quia uenit angelus, ut factis assereret seruus, [i 1Kb] que Dominus predixerat uerbis; et doceret moriendi et uiuendi penes illum potestatem fuisse, qui ante suam mortem predixerat resurrectionem: nam utique qui scire potuit, potuit et cauere, sed  quia uincere potuit, declinare contempsit, quia resurgentis gloria sepeliuit morientis iniuriam. De sequentibus, fratres, sequenti sermone tractabimus, quia protrahere nos et dilatare sermonem adhuc recens itineris prohibuit lassitudo.



SERMO LXXuI. De eadem, deque secunda Christi manifestatione facta mulieribus a monumento regredientibus.

Superiori sermone Mariam et alteram Mariam Ecclesie ex duobus populis uenientis figuram diximus habuisse: hoc ex sequentibus hodie cupimus approbare, si modo nobis uester benignus prebeatur auditus. Respondens, inquit, angelus dixit: Nolite timere uos, scio enim quia Iesum qui crucifixus est, queritis: non est hic, surrexit enim sicut dixit. uenite, uidete locum  ubi positus erat Dominus . Angelus predicat nomen, crucem dicit, loquitur passionem, fatetur mortem, sed resurrectionem mox, [i 1Kb] mox Dominum confitetur. Et si angelus post tanta supplicia, post sepulcrum agnoscit Dominum, suam loquitur seruitutem, et iniuriam passionis totam transisse sentit resurrectionis in gloriam; cur homo aut minoratum Deum in carne iudicat, aut in passione existimat [k 1Kb] eius defecisse uirtutem, aut consumptam dominationem credit seruitute? [l 1Kb] Digne itaque dicit crucifixum, ostendit locum ubi positus erat Dominus, ne alter et non ipse idem resurrexisse crederetur ex mortuis. Et si Dominus eadem redit in carne, uulnera reportat, ipsa clauorum foramina resumit, et ipsa facit testimonia sui corporis, sue resurrectionis indicia,  que sue fuerant contumelia passionis; quare homo se in alia putat, aut [m 1Kb] in sua non putat carne  rediturum, aut carnem seruus forte dedignatur suam, cum nostram Dominus non mutarit? Acquiesce homo ipsum te futurum esse in carne tua, ne tu ipse non sis, si in carne surrexeris aliena. Adiecit angelus, dicens: Et cito eunies dicite discipulis, quia surrexit, et precedet uos in Galileam, ibi eum uidebitis. Angelus hic non feminas, sed Ecclesiam duabus in feminis mittit, [a 1Kb] unam mittit, ut eam mittendo sic longe lateque diffundat. Angelus hic sponsam mittit ad sponsum; denique euntibus illis occurrit Dominus, et [b 1Kb] salutat eas, dicens: [c 1Kb] Auete. Occurrit, et non potestate terret, sed preuenit caritatis ardore; non auctoritate turbat, sed salutat lege sponsi; non dominantis iure onerat, sed honorat dilectione consortis: salutat: Auete. Dixerat discipulis suis ipse: Neminem salutaueritis  in uia, et quid est quod hic in uia tam [d 1Kb] festiuus salutator occurrit? Non exspectat cognosci, intelligi non requirit, non ut interrogetur admittit, sed in salutationem uadit totus, uadit feruens, et suum soluit ipse salutatione mandatum? Fecit, fecit, quia totum uincit, et exsuperat uis amoris: simul, quia Christus in Ecclesia se salutat, quam suam fecit esse, et sic uiscera sua, suum sic recepit in corpus, dicente Apostolo: Et ipse est caput corporis Ecclesie . In istis uero feminis Ecclesie figuram manere plenam res ipsa ostendit euidenter, quia discipulos suos Christus de resurrectione nutantes arguit, trepidantes firmat, ostensione lateris, clauorum cauernis, sumptione cibi, uix reuocat ad fidem . Unde et merito in fide paruulos sic pueros appellat,  dicendo: Pueri, numquid habetis pulmentarium ? ipsamque alibi Mariam flentem quasi de mortuo, mulierem uocat, atque tangendi se licentiam negat : istas autem sic perfectas inuenit, sic credentes, sic non de sexu trepidantes, sic mysterio currentes, sic Dominum toto fidei ardore requirentes, ut habendum se tradat eis salutatione tali, dicens, Auete. Angelus dixerat: Scio enim quia Iesum crucifixum queritis; et requirentibus Christus, auete respondit; alibi autem Marie [e 1Kb] nec tangendi datur facultas , hic non solum tangendi, sed et tenendi copia tota conceditur. Ille autem, inquit, accesserunt, et tenuerunt pedes eius. Iste tenent pedes Christi, que in Ecclesia typum euangelice predicationis tenent, et merentur ex cursu: ac sic  fide tangunt sui uestigia saluatoris, ut ad totius deitatis  pertingant gloriam, perueniant ad honorem. Illa autem merito audit: Noli me tangere , que in terris deflet Dominum, et sic in sepulcro querit mortuum, ut eum [f 1Kb] in celis nesciat regnare cum Patre. Noli me tangere, id est, obsequi [g 1Kb] tactu carnis, quem fidei tactu deberes attingere; nec quasi hominem tantum tangere te presumas in terra, quem Deum nondum sapis in celestibus adorare; feminea cura desinat, muliebris sollicitudo desistat, uirilis credulitas tuam conscendat in mentem, ascensum meum cordis tui capiat latitudo, [h 1Kb] ut in celestibus eterna tactus mei beatitudine perfruaris. Iuxta illud prophete: Beatus uir cuius est auxilium abs te, Domine; ascensus in corde eius disposuit . In terra non tangit Christum, qui fide in celo non conscendit  ad Christum. Quod ergo eadem Maria nunc in fidei uertice constituta, nunc in Ecclesie sublimata fastigio, et tangit Christum, et tenet toto sanctitatis affectu, nunc imbecillitate carnis et feminea infirmitate deiecta dubitat, et tactum sui non meretur auctoris, non facit questionem: si quidem illud de figura est, hoc de sexu; illud est de diuina gratia, hoc de humana natura. Quia nos idem ipsi cum diuina scimus, Dei munus est; cum humana sapimus, cecamur ex nobis. [i 1Kb] Sic beatus Petrus Christum, dum Dei Filium confitetur, Patre reuelante, cognoscit; cum negat Christum, carnis sentit et patitur cecitatem . Inter hec Iudei crimina, aut male emunt sua, aut distrahunt peius aliena, dum peccata taxant pretio, dum pecunia pensant et compensant delicta, dum in sceleribus  suis fundunt, quod toto scelere congregauerunt. Sic Iudam comparant traditorem Domini sui, et pretio Redemptoris mundi sanguinem pensant; sic aperti sepulcri fidem claudunt [i 1Kb] sacculo, ut negande resurrectionis crimen nummis criminum mercarentur. Pecuniam, inquit, copiosam dederunt militibus, dicentes: Dicite quia discipuli eius uenerunt nocte, et furati sunt eum, nobis dormientibus, et si hoc preses audierit, nos suadebimus ei, et securos uos faciemus. At illi accepta pecunia fecerunt sicut erant edocti; et diffamatum est uerbum istud apud Iudeos usque in hodiernum diem. Apud Iudeos, numquid apud Christianos? Iudee, quod tu in Iudea obscurabas auro, fide toto claruit et eluxit in mundo: discipuli receperunt, non furati sunt Christum; tu perfidiam comparasti, sed  non furatus es ueritatem; Iudee, resurrexit Christus,  tu pecuniam perdidisti. Sanguis eius super nos et super filios nostros. Iudee, Christus uiuit, tu et te et tuos posteros occidisti.



SERMO LXXuII. De Resurrectione Christi.

Plenum satis et perfecte deuotionis indicium, quod tempore passionis tota creatori suo compatitur creatura. Que caro terra tremente non tremuit, que mens non torpuit, quod ingenium non defecit cum sol ante tempus occidit, lux refugit? Denique, fratres, et nostra occubuere tunc uiscera, sensus est commortuus, sermo noster suo est consepultus auctori, ut eius totam nunc suscitaretur ad gloriam. Ista exstitit silentii mei causa, ista debiti mei deuota dilatio fuit. Nec mirum, fratres, si prouide sermo meus toto affectionis  obsequio ad inferos etiam suum secutus est largitorem, quia sine ipso uobis talibus ac tantis creditoribus quod redderem non habebam. Quod si cupidus aliquis et auidus exactor de solutionis tarditate conqueritur, [a 1Kb] calumniam temporis nobis desistat inferre, quia diues Dominus meus multiplicem fenoris ipsius auget et repensat usuram. Absoluat ergo nos iam euangelice larga lectionis humanitas, quos [b 1Kb] officii necessitas hoc tantum deduxit et addixit ad debitum. uespera, inquit, sabbati que lucescit in prima sabbati. In Domino resurgente non humane solum conuersum est ius nature, sed etiam ipse creature ordo insigniter est mutatus. uespera sabbati que lucescit. Ecce Domino resurgente, non tenebrescit uespera, sed lucescit; et fit lucis exordium, quod principium noctis  esse consueuerat. uespera sabbati que lucescit in prima sabbati . [c 3Kb] Sicut mortalitas in immortalitatem, corruptio in incorruptionem, caro in Deum, ita tenebre transferuntur in lucem; ut se nox ipsa taliter non periisse gaudeat, sed esse mutatam, que obscuritate magis quam tempore sic defecit, que interualla, que uicem sue felicius perdidit seruitutis, ut in perpetue lucis proflueret et erumperet libertatem,  dicente propheta: Et nox illuminatio mea in deliciis meis . uespera que lucescit in prima sabbati. [d 1Kb] Sabbatum secundarium se letatur effectum, quod iussione legis torpebat in otio; et per diei Dominici primatum in diuine uirtutis opera mirabiliter excitatur, quod Iudaice obseruationis inertia a uirtute salutari reddebat extraneum, dicente Domino: Non licet sabbatis egris curam, afflictis opem, cecis uisum, uitam mortuis condonare ? et interpretando taliter a Deo diem sabbati sancte legis studiis deputatum, misere tantum uentris addixerat seruituti. uespera sabbati que lucescit in prima sabbati, uenit Maria Magdalena, et altera Maria. Una uenit nomine, que nunc alia legitur in diuersa persona. uenit Maria et alia Maria. [e 1Kb] Quo et unam in duabus  nominis unitas figuraret, et mutatam feminam diuersitas panderet personarum. uenit enim, non uenerunt, et cum dicit alia, in utraque eamdem mystico designat affatu, ut aliam uenisse ante fidem, aliam post fidem redituram esse monstraret. uenit mulier, sed redit Maria; uenit que intulit mortem, redit que genuit uitam; uenit Adam que deduxit ad inferos, redit que ab inferis Christum recepit. uenit Maria et alia Maria. Quare? uidere sepulcrum, et non Christum querere: tantum uidere sepulcrum, reatus sui titulum, facinoris sui triste documentum, sue cum diabolo presumptionis, sui questus ferale commercium, ut inde recuperaret fidem, unde perpetuum sue preuaricationis sustinebat opprobrium. Et ecce terremotus factus est magnus. Si sic terra tremuit cum suorum Dominus  resurgit ad ueniam; quemadmodum contremiscet, cum noxiorum consurget ad penam, dicente propheta: Terra tremuit, et quieuit, cum resurgeret in iudicium Deus ? Et que conserui, hoc est angeli, presentiam sustinere non ualuit, quemadmodum Deum iudicem sustinebit? Ecce iisdem lineis, quibus perierat salus humana, reparatur. Prima ad perfidiam mulier, prima procuratur ad fidem; prima currit ad  interemptorem mortis, que prima cucurrerat ad mortis auctorem; prima audit ab angelo, que prima cum diabolo fuerat collocuta. Angelus Domini descendit de celo, et accedens reuoluit lapidem, et sedebat super eum. Non ut conferret resurrectionem tali operatione, sed ut proderet, dicente Domino: Potestatem habeo ponendi animam meam, et potestatem habeo iterum sumendi eam . Nobis clausa aperit, nobis occulta reserat, nec auctorem suum, qui iam non erat in sepulcro, educit ad lucem; sed conseruos suos, qui positi erant in dubitationis obscuro, ad fidem resurrectionis adducit; ipso attestante, cum dicit: Non est hic, surrexit: Reuoluit lapidem, et sedebat super eum. Quare non uoluit, sed reuoluit? Ut quem perfidia Phariseorum ad offensam uoluerat et scandalum,  angelus ad fidem reuolueret et salutem, dicente propheta: Ecce pono in Sion lapidem offensionis et petram scandali . Reuoluitur ergo lapis, ut euolueret mortem, qui uitam clauserat aduolutus, dicente Scriptura: uidebitis uitam uestram pendentem coram oculis uestris, et non credetis . Et sedebat super eum. Non lassitudinem recreans, sed sacri et uitalis sepulcri se esse presidem sic demonstrans; et destructam esse mortem celestis minister officii, tali sessionis sue declarabat indicio; et esse Deum qui passus est, Deum qui intra nostri corporis est receptus angustias, Deum quem habitu superno sic residens testabatur assertor. Et quid plura, fratres? sedet, quia ab illo tam uenerabili sepulcro numquam angelus recedit. Pre timore autem  eius exterriti sunt custodes, et facti sunt sicut mortui. Quos prosternit terror noxios, ad conscios mox recurrit. Sic, sic innocui cum resurgent, terror et mors iniustos et impios possidebit. Erat autem aspectus eius, sicut fulgur et uestimenta eius sicut nix. Quid facit uestis, ubi nulla est nuditas? quid indumentum, ubi tegendi necessitas non habetur? Sed angelus, fratres, nostrum habitum, nostram formam, nostram similitudinem, in resurrectione taliter prefigurat, ubi homo ipsa corporis sui claritate restituitur, dicente Domino: Tunc iusti fulgebunt sicut sol in regno patris eorum . Respondens autem angelus, dixit mulieribus: Nolite timere uos, scio enim quod Iesum, qui crucifixus est, queritis. Adhuc crucifixum et mortuum requirebant, quarum fidem seua passionis  procella turbauerat, et tentationis eas ita pondus incuruauerat, ut celi Dominum adhuc quererent in sepulcro. Non est hic. Secundum id quod in loco exstitit; hic est autem, per hoc quod ubique est, et loci capacitate non clauditur. uenite, uidete locum ubi positus erat Dominus. Mulieres uocat angelus ad uidendum, ut sacri corporis locus mundaret oculos, quos diabolo [a 1Kb] claudente uetite arboris macularat aspectus. Ingrediuntur sepulcrum, ut consepulte Domino totam fidei resurgerent in salutem. Si complantati sumus similitudini mortis eius, simul et resurrectionis erimus . Euntes dicite discipulis eius. Reuertere ad uirum, mulier iam sanata, et suade fidem, que perfidiam suasisti; refer homini Dominice resurrectionis indicium, cui ante tentationis et ruine consilium detulisti.



SERMO LXXuIII. De septima Christi mani estatione facta discipulis ad mare Tiberiadis.

Post illam terris inexpertem, tremendam celis, inauditam seculis, inferis non ferendam tempestatem Dominice passionis, uenit ad mare Dominus, et discipulos suos nocturnis in tenebris reperit fluctuantes. Fugiente enim sole quid de splendore lunari? quid de stellis ad noctis potuit solatium remanere? Erat enim una terra et confusa caligo, quod non solum  uisum corporis, sed ipsum mentis cecabat obtutum: nec sinebat littus fidei, portum salutis petere, uel repetere nauigantes. Mane, inquit euangelista, iam facto, stetit iehsu in littore, non tamen cognouerunt discipuli quia iehsu est . Creatoris iniuriam tota fugerat creatura: necem Domini sui mundus euitare contendit, sciens ad totam domum uindictam pertendere, in qua fuerit seruorum scelere Dominator occisus. Hinc est quod suis se deserentibus fundamentis terra tremuit, sol ne uideret aufugit, dies ne interesset abscessit, petre, quia non ualebant discedere per naturam, nouum scinduntur per uulnus, facinus tantum sono, quia uoce non poterant accusantes; infernus ubi ad se penetrare ipsum Iudicem uidit uictus, et eiulans, quos tenebat amisit: hinc est quod  reddite corporibus suis anime resurrecturos mortuos, quos mundus putauerat deperiisse, uiuentibus nuntiarunt. Ergo taliter cum mundi compago tota confuso ordine fluctuaret, et ad primordiales tenebras atque antiquum chaos crederet se auctoris sui morte deuolutam, subito resurrectionis sue lumine Dominus diem reducit, et orbem totum pristinum reformat in corpus, ut quem sibi taliter uiderat esse compassum, suam secum suscitaret ad gloriam, dicente euangelista: Mane iam facto; id est, transacta nocte Dominice Passionis, Stetit iehsu in littore. [b 1Kb] Ut in antiquum terminum reuocaret uniuersa, firmaret dubia, iactata compesceret, turbata componeret, et statione sua ipsa fundamenta orbis, que sic commota fuerant, stabiliret, quo mox mundus ad sui recurreret  auctoris obsequium, qui ad sui diffugerat auctoris iniuriam. Mane autem facto, stetit iehsu in littore. Ut Ecclesiam precipue, in qua discipuli amaris tunc [c 1Kb] fluctibus iactabantur, ad fidam fidei sue reduceret stationem: denique quia eos fidei uirtute repererat destitutos, et a uirili robore inuenerat perdeiectos, arguit tales pueros nuncupando, cum dicit: Pueri, numquid pulmentarium habetis? Ibi enim erat Petrus, qui negauerat . Thomas, qui dubitauerat ; Ioannes, qui fugerat ; non ergo ut fortissimos milites, sed pueros compellat [d 1Kb] ut  timidos; et quos idoneos necdum deprehendit ad prelium, ut teneros inuitat ad mensam, dicendo: Pueri, numquid habetis pulmentarium? Ut humanitas ad gratiam, panis ad fiduciam, [a 10Kb] pulmentum reuocaret ad fidem; corpus enim resurrexisse non crederent, nisi eum [b 1Kb] toto hominis ordine cernerent manducantem. Hinc est quod petit escas [c 1Kb] saturitas tota rerum: panis ipse manducat, quia non ille cibum, sed suorum semper esurit caritatem. Pueri, numquid habetis pulmentarium? Responderunt ei, Non. Et quid habebant, qui Christum iam secum positum non habebant, qui coram stantem Dominum suis adhuc [d 1Kb] oculis non uidebant? Non enim cognouerunt discipuli quod iehsu est. Dicit eis, Mittite in dexteram partem nauis rete, et inuenietis. Reuocat ad dexteram, quos turbo passionis egerat et redegerat ad sinistram.  Miserunt, inquit, et non poterant illud trahere a multitudine piscium. Miserant in dexteram, miserant in uirilem partem, sed ut pueri adhuc trahere non ualebant: senserunt tamen ex ipso pondere, senserunt pisces uenisse ad iubentis imperium, [e 1Kb] non humane artis incurrisse capturam. Discipulus autem ille qui diligebatur a Iesu, ait: Dominus est. Primus qui diligitur uidet, quia semper amoris oculus acutius intuetur, et semper uiuacius [f 1Kb] qui diligit sentit. Petrus ut audiuit. Que res illam Petri sic tardauerat mentem, ut ab alio audiret Dominum, qui ceteris consueuerat nuntiare? Ubi est illud ipsius singulare? Tu es Christus Filius Dei uiui , ubi est? In domo aufugerat Caiphe principis Iudeorum, tardius suum Dominum uidebat, qui uocem facile ancille susurrantis  audiuit. Ut audiuit, inquit, quia Dominus est, tunica se precinxit, erat enim nudus. Mirum! fratres, cum comprehenderetur Dominus, Ioannes abiecit sindonem, et Petrus [g 1Kb] inuentus est nudus: quia Ioannem texit fuga, Petrum negatio sic nudauit. Mirum, fratres, et uere mirum, quia qui in naui nudatus est, in mare [h 1Kb] se demergit indutus : quia innocentia numquam nuda est, et reatus semper refugit ad uelamen. Denique [i 1Kb] sicut Adam , ita et nunc Petrus post culpam suam gestit tegere nuditatem, qui fuerant ambo utique ante culpam [i 1Kb] sancta nuditate uestiti. Tunica se precinxit,  et misit se in mare. Ut mare dilueret quod negatio taliter sordidauerat. Misit se in mare. Ut esset primus in reditu, qui acceperat in ordine principatum. Et tunica se precinxit. [k 1Kb] Qui precingendus erat martyrii passione, dicente Domino: Alius te precinget, et ducet quo tu non uis . Alii autem discipuli nauigio uenerunt, non enim longe erant a terra, sed quasi cubitis ducentis, trahentes rete piscium. Alii nauigio perueniunt, et capturam piscium trahunt, ut Ecclesiam seculi iactatam procellis, et eos quos euangelico reti ad supernam lucem rapiunt, et eleuant de profundo, ad Dominum secum fideli labore perducant. Non, inquit, longe erant a terra. Non erant longe a terra uiuentium, [l 1Kb] quos presentium finis proximos esse fecerat iam futuris. Sed quasi cubitis ducentis. Ex Iudeis et gentibus centenarium numerum duplicat,  qui duorum uitam salutemque iungit populorum. Reliquam partem lectionis sequenti sermone, Domino iuuante, tractabimus.



SERMO LXXIX. De Resurrectione Christi.

Quoniam Matthei et Marci super Dominicam Resurrectionem iam cucurrimus lectiones, modo qui hinc intonuerit Lucas beatissimus exquiramus. Una, inquit, sabbati ualde diluculo uenerunt ad monumentum mulieres, portantes que parauerant aromata . Sepe diximus que circa resurrectionem Christi gesta sunt, gesta esse resurrectionis nostre in formam: hinc est quod euangeliste sermone plus mystico quam nouo factorum Christi seriem proloquuntur.  Una, inquit, sabbati. Bene una, quia resurrectionis dies alteram nescit; lucis eterne mater, noctis tempus ignorat; perpetuus dies perpetuo illucescit; resurgentium lux mori non potest; lux que noctem delet, nescit exstingui. uenerunt, inquit, ad monumentum portantes que parauerant aromata: et inuenerunt lapidem reuolutum a monumento, et intrantes non inuenerunt corpus Domini Iesu. Quid est, quod que ante de monumento [m 1Kb] fugerant, nunc audaces redeunt ad sepulcrum: intrepide pauidum redeunt ad funus, sepulcri tristitiam confidenter inuadunt; et non inuenientes Dominum, constanter querunt, constantius immorantur; nec illud pauescunt, quod monumento  [a 37Kb] nox addita, dum tenebras generat, addit timorem? Fratres, mulier mali causa, peccati auctor, uia mortis, [b 1Kb] sepulcri titulus, inferni ianua, [c 1Kb] lamenti necessitas tota: ob hoc nascuntur lacrymis, mancipantur meroribus, gemitibus addicuntur, et in lamentis tantum fortes sunt, quantum uiribus inueniuntur infirme: et quantum imparate sunt ad labores, tantum ad lacrymas sunt parate: hinc est quod lacrymis arma uincunt, regna fletibus inclinant, lamentis totam fortitudinem uirorum frangunt. Non est ergo mirum, si ad lacrymas, ad funus, ad sepulcrum, ad obsequium Dominici corporis femine ardentiores apostolis hic uidentur; ubi mulier prima currit ad lacrymas, que prima cucurrit ad lapsum; precedit ad sepulcrum, que precessit ad mortem; fit resurrectionis nuntia,  [d 1Kb] que fuit mortis interpres; et que uiro porrexerat interitus tanti nuntium, uiris ipsa porrigit magne salutis auditum, ut compenset fidei nuntio quod perfidie ademit auditu. Non est hic preposterus ordo, sed mysticus; non postponuntur apostoli feminis, sed ad maiora seruantur; femine obsequium Christi suscipiunt, apostoli Christi suscipiunt passiones; ille portant aromata, isti flagella; ille intrant sepulcrum, isti carcerem; ille ad obsequium festinant, isti peruolant ad catenas; infundunt ille [e 1Kb] oleum, isti sanguinem fundunt: mortem stupent ille, suscipiunt hi mortes. Et quid multa? Resident ille domi, ad acies isti tendunt, ut deuoti milites probent aduersis fidem, uirtutem laboribus, iniuriis patientiam, periculis mortem, uulneribus tolerantiam, deuotionem penis,  uiscerum laceratione constantiam. Mulieres ergo ferunt pro Christo lacrymas; apostoli, diabolo superato et uictis hostibus, Christo et uictoriam referunt, et triumphum . uerum quod apostoli resurrexisse Dominum mulieribus nuntiantibus, aut non credidisse, aut [f 1Kb] deliramentum iudicasse referuntur, grauiter nemo arguat: alte dubitat, qui altius credit; decipi non potest, qui non est [g 1Kb] facilis auditui; ignauus nimis est, qui post exemplum inuenitur incautus; rudis miles ad aciem concurrit, qui causam belli nescit, uim bellatoris ignorat; peritia est, non est segnities, cum sensim miles ueteranus incedit. Sic  Adam nouus cito cecidit, dum cito credidit; et dum facile dat aures ad mulieris auditum, se suosque posteros pessimo addixit inimico: at [h 1Kb] ueteranus Petrus feminam non facile audit, feminis nuntiantibus credit tarde, et ut ueteranus deliberat, ne ut puer incurrat. Denique ubi duo ex discipulis, qui post resurrectionem Christum meruerunt itineris habere collegam, reuersi, nuntiabant Dominum se uidisse, apostoli quod audiunt non delirium iudicant, sed uirile: dant aures, ora figunt, aperiunt oculos, corda pandunt, et que dicuntur sic commendant sensibus, ut post cunctationis estus sitienter bibant auditum fidei de flumine, quod collegarum lingua fundebat. Sicut ardorem sitis frigida pocula restinguunt et refrigerant, ita mentis auditus letior fit post merorem.  Fratres, quis causas capere Dominice natiuitatis potest? Dominice resurrectionis negotium existimare quis meretur? Ista cogitare, capere, existimare nisi qui ab ipso Deo acceperit, non ualebit: quod Creator rerum femineo creatur partu, quod mundi Dominus in seruitute uidetur humana, quod pastor omnium pastu indiget; reis quod addicitur, qui absoluit uniuersos; quod punitur uita seculi, quod mortuorum moritur suscitator, quod claudens omnia sepulcro clauditur, quod supernorum Dominus apud inferos inuenitur. Qui ergo ista capere potest, apostolorum cunctationes, trepidationes, timores, fugas, latebras profunde iudicans non miratur. Ergo, fratres, quod apostoli dubitant, quod ista tam tarde tanta credulitate suscipiunt, non miremur nos, qui hucusque non  credimus, sed oremus ut de his tantum sentire mereamus quantum dederit ille qui diuina hominem sentire largitur. Quod remansit de serie lectionis, Deo iuuante, proximo sermone perscrutabimur.



SERMO LXXX. De Christi Resurrectione et secunda manifestatione facta mulieribus a monumento regredientibus.

Sermone proximo, quia primam partem perstrinximus lectionis, hodie que sunt in sequentibus audiamus. Respondens, inquit, angelus dixit mulieribus: Nolite timere uos, scio enim quia Iesum, qui crucifixus est, queritis, non est hic; surrexit enim sicut dixit;  uenite, uidete locum ubi positus erat Dominus . Putasne Petri, Ioannis, discipulorum omnium absentia [a 1Kb] obiurgatur, castigatur ignauia, quod resurgenti Christo mulieres prime sole peruigiles ardenter occurrant; ipsa etiam [b 1Kb] uirilis portio sic notatur, ut ad resurrectionis gloriam muliebris precurrat infirmitas? Absit, fratres, est istud causa, non casus; mysterium, non euentus; ordo, non culpa: nam mulier hic uirum sequitur, non precedit, ubi [c 1Kb] uir resurgit in Christo. [d 1Kb] Sentias ergo Petrum non mulieribus cessisse, sed Christo; non ancille, sed domino; sacramento, non somno; ordini, non timori: denique iam [e 1Kb] uir erat in Christo quando ad mulieres angelus uenit, ut [f 1Kb] quantum precellit Dominus angelum, tantum uir mulierem precederet in honore.  Nolite timere uos. Quia bonos amor possidet, malos pauor; et impios timor terret, pios solatur affectio. Nolite timere uos. Hoc est dicere: Timeat Iudeus qui tradidit, Pilatus qui addixit, qui illusit miles, que crucifixit impietas, crudelitas amara pocula que propinauit, [g 1Kb] seuitia que obsedit sepultum, perfidia que emit mendacium, fidem que uendidit, inhumanitas que Dominum suum resurrexisse dolet, non dolet occidisse: uos autem gaudere conuenit, non timere, quia resurrexit quem querebatis mortuum, uiuit quem lugebatis occisum. Scio enim, quia Iesum, qui crucifixus est, queritis. Hoc est, quid queritis [h 1Kb] uiuentem cum mortuis? uitam quid queritis in sepulcro? Ite potius ad occursum uiuentis: et iam nolite concurrere ad morientis obsequium. Scio quia  Iesum, qui crucifixus est, queritis: non est hic. Sic dixit angelus, quia aperuit ob hoc sepulcrum, non ut inde exiret Christus, qui ibi iam non erat, sed ut ibi Christum iam non esse monstraret. Surrexit sicut dixit. Gemina uirtus est: et redire a mortuis, et futura prescire. uenite, uidete locum ubi positus erat Dominus. uenite, mulieres, uenite, uidete ubi Adam posuistis uos: ubi sepelistis hominem, ubi uirum uestro consilio contrusistis, per quod fecistis [i 1Kb] pro seruis ipsis Dominum sic iacere, et intelligite erga uos  tantam magnitudinem uenie, quanta fuit Domino iniurie magnitudo. uenite, uidete locum ubi positus erat Dominus. uirtus angelica esse Dominum qui crucifixus est, confitetur: et infirmitas humana discutit, [i 1Kb] utrum sit Dominus qui resurgit? Christus sic humanas suscepit passiones, ut totum quod diuinitatis est, non amittat. Et euntes cito, dicite discipulis eius, quia surrexit, et ecce precedet uos in Galileam: ibi eum uidebitis. Neque hic mulieribus apostoli postponuntur, sed mulier absoluitur a reatu, dum portat uite, portat resurrectionis auditum, que auditum mortis portauerat et ruine. Et euntes, inquit, cito de monumento cum timore et gaudio magno. Mulieres intrant sepulcrum, ut fierent sepulture participes, socie passionis; exeunt de sepulcro, ut ante fide surgerent  quam resurgerent carne. Exeuntes cum timore et gaudio magno. Et ubi est, nolite timere. Quia timor non ablatus est, sed mutatus; timor abscesserat de reatu, sed de seruitio manebat; malus timor culpe, bonus reuerentie timor: Adam datum perdiderant, ne perderent [k 1Kb] ipsum redditum pertimescebant. Cum timore et gaudio magno. Scriptum est: Seruite Domino cum timore et exsultate ei cum tremore . Cum timore et gaudio magno. Quia timor Domini sanctus permanet in seculum seculi . In sanctitate ergo manet, qui Dei permanet in timore. Currebant nuntiare discipulis eius, et ecce occurrit eis iehsu dicens, Auete. Fideliter currentibus occurrit Christus, ut quod fide crediderant, agnoscerent uisu: et firmaret presentia, quas adhuc trepidas habebat  auditus. Occurrit eis iehsu, dicens, Auete. Occurrit ut Dominus, salutat ut parens; affectu animat, seruat timore; salutat, ut per amorem seruiant, non fugiant per timorem. At ille accesserunt, et tenuerunt pedes eius. Haberi se uoluit, qui passus est se teneri. Accesserunt, et tenuerunt pedes eius. Ut scirent [l 1Kb] in capite Christi uirum esse, se esse in pedibus Christi: et datum sibi uirum sequi, non preire per Christum. Dicit eis, Nolite timere. Quod dixerat angelus, dicit et Dominus, ut quas firmauerat angelus, Christus  redderet firmiores. Sed ite, dicite fratribus meis, ut eant in Galileam, ibi me uidebunt. Resurgens a mortuis, Christus resumpsit hominem, non reliquit: uocat ergo fratres, quos corporis sui fecit esse germanos; uocat fratres, quos Patris sui adoptauit in filios; uocat fratres, quos benignus heres sibi prestitit coheredes. Sed resurgente Christo impietas qualiter resurgat audite: Ecce uenerunt quidam de custodibus in ciuitatem, et nuntiauerunt principibus sacerdotum omnia que facta fuerant. At illi congregati cum senioribus consilio accepto, pecuniam copiosam dederunt militibus dicentes, dicite, quia uenerunt nocte discipuli eius, et furati sunt eum dormientibus nobis. Qui dant pecuniam, non perdenda comparant, sed seruanda; Iudei, uendente Iuda, emerunt, ut perderent Christum;  nunc pecuniam copiosam, ut se legem, templum, patriam perderent, effuderunt. uiri sanguinum, et dolosi, statuunt pretium falsitatis, perfidie conficiunt instrumentum, commercio crudeli fraudem fidei, ueritatis latrocinium nundinantur: corrumpunt milites, ut furtum uocent quod erat resurrectionis arcanum: uenerunt discipuli eius nocte, et furati sunt eum. Non contenti interfecisse magistrum, quomodo discipulos possent perdere moliuntur, discipulorum crimen esse faciunt uirtutem magistri. uenerunt nocte discipuli eius, et furati sunt eum. Plane amiserunt milites, perdiderunt Iudei; sed discipuli magistrum suum, non furto, sed fide; uirtute, non fraude; sanctitate, non crimine; uiuum, non mortuum sustulerunt: hinc est, quod [a 1Kb] in Galileam, ut eum possint  uidere, mittuntur, quia Deus in loco perfidie non uidetur. Quod autem dixit: Data est mihi omnis potestas in celo et in terra. Qui ipse in se sibi dederit, hoc declarat, probante Apostolo, cum dicit: Deus erat in Christo mundum reconcilians sibi . Filius Dei uirginis filio, Deus homini, diuinitas carni contulit, quod semper cum Patre possedit, et Spiritu. Et ideo ait: Ite, baptizate omnes gentes in nomine Patris et Filii, et Spiritus sancti. Ut omnes gentes potestas una, eademque [b 1Kb] recrearet ad salutem, quas crearat ad uitam. Et ecce, inquit, ego uobiscum sum omnibus diebus usque ad consummationem seculi. Est semper nobiscum, qui cum Patre est semper, et ueniet nobis per hoc quod assumpsit ex nobis. Et quid plura, fratres? Quod nascitur, quod patitur,  quod resurgit, quod accipit, non est, non est necessitatis sue, nostre est hoc salutis.



SERMO LXXXI. De quinta Christi manifestatione facta discipulis, cum Thomas abesset.

Dum rebellis Iudea Creatorem suum debellare  contendit, et in auctoris sui necem leuat impias manus, terris abstulit pacem, concordiam rerum soluit, elementorum sic fedus rupit, ut mundum totum ad chaos [c 1Kb] reuocaret antiquum: denique diem fugat, noctem inuadit, lucem tenebris, celum rebus aufert, facit tremere terram, miscet mortuos uiuis, inferos, superosque confundit, et dissipato ordine in creatoris iniuriam pacificum nil penitus, amicum penitus nil reliquit. Hinc est quod reuersus ab inferis Christus, ut rebus pacem reddat, exclamat: Pax uobis. Dum hec loquuntur, inquit, discipuli, iehsu stetit in medio eorum, et dicit eis: Pax uobis. Bene addit uobis, quia iam terra steterat, dies redierat, sol recurrerat, et ordinem suum compago mundi redditum iam tenebat. Discipulis autem manebat adhuc bellum,  et collidebat eos acriter fidei perfidieque conflictus. Non sic terram, sicut discipulorum cordi turbo concusserat passionis: et ideo animos eorum credulitatis et incredulitatis acies pertinaci dimicatione uastabat: insistebant mentibus eorum cogitationum caterue, et excursibus desperationis ac spei, robusta licet pectora, rumpebantur. Inter miracula innumerosa signorum Christi, et multimoda passionis eius genera, inter deitatis insignia, et imbecilla carnis, inter mortis damna, et dona uite, discipulorum sensus, mentesque ferebantur: nunc spiritus eorum tollebatur ad celum, nunc eorum anime collidebantur in terram; et in intimis eorum tali procella seuiente, portum quietis nullum, nullam stationem pacis poterant inuenire. Hoc uidens scrutator pectorum  Christus, qui iubet uentis, procellis imperat et solo nutu tempestates tranquillitate commutat, mox eos sua pace confirmat, dicens: Pax uobis, ego sum, nolite timere. Ego sum crucifixus ille, mortuus, sepultus. Ego sum. Per me Deus, per uos homo. Ego sum. Non spiritus in figura carnis, sed ipsa ueritas in carne. Ego sum. Ego ex mortuis sum uiuus, ex inferis sum supernus. Ego sum, quem mors fugit, inferna tremuerunt: tartarus Deum confessus est, cum pauescit. Nolite timere, Petre, quod negaueris, quod fugeris tu, Ioannes, quod deseruistis omnes, quod infidelibus de me totis cogitationibus iudicastis, quod adhuc non creditis, me uidentes . Nolite timere, ego sum. Qui uos per gratiam uocaui, elegi per ueniam, pietate sustinui, caritate  portaui, et modo uos sola bonitate suscipio, quia culpas uidere nescit Pater cum Filium recipit, suos affectio cum resumit. Conturbati, inquit, et conterriti existimabant se spiritum uidere. Quare? quia clausis ostiis [d 1Kb] intrauerat Dominus. Discipuli ergo consternati meroris somno, dabant Christo non quod  potest diuina uirtus, sed quod natura recipit humana. Putabant se spiritum uidere . Namque spiritus hominis in utero septa transit, penetrat muros, ut clauso corpore intret corpus inclusum: sic anima quando dat uite finem, a corporis dulci contubernio cum recedit, domorum claustris, mundanis obstaculis non tenetur: substantia celestis terrenis ergastulis nescit includi, iuxta illud: Spiritus nescis unde ueniat, aut quo uadat . Discipuli ergo post resurrectionem clausis ostiis Domino ingresso reportasse eum soliditatem corporis non credebant, in imaginem carnis solam rediisse animam suspicantes, ut dormientibus solent corporee imagines apparere. Existimabant se, inquit, spiritum uidere. Ergo, sicut diximus, in discipulis non sedabantur cogitationum  bella, sed magis magisque cogitationum bella crescebant, et tumultus mentium ipsis etiam uisionibus augebatur; et unde resurrectionis asserebatur fides, inde totius cunctationis scrupulus nascebatur. Quod uenerat, erat res; quod clausis ostiis intrauerat, fides non erat: non erat fides, sed uirtus erat; humanum non erat, sed homo erat, ut esset uerum corpus in deitatis potentia, [a 1Kb] non inanis carnis species in resurrectionis iniuriam. Ergo ad comprimendos ex hoc nascentes conflictus cogitationum, respondit Christus: Quid turbati estis? et cogitationes ascendunt in corda uestra? Bene ascendunt, non descendunt: quia depresse carnis pondere cogitationes humane ad altum Dei mysterium conantur ascendere, et conatibus in ipsis franguntur, ruunt, deponuntur ad terram, nisi  ille iuuerit, qui donat homini cogitare diuina. Quid turbati estis? et cogitationes ascendunt in corda uestra? uidete manus meas et pedes. uidete, hoc est dicere, uigilate. Quare? Quia non est somnium quod uidetis. uidete manus meas et pedes. Quia grauatis oculis caput adhuc respicere non potestis; uidete carnis uulnera, quia Dei opera non uidetis, considerate [b 1Kb] inimicorum titulos, quia Dei adhuc non considerastis insignia, palpate, ut uel manus fidem faciat, quia uidens oculus, sic cecatur: oculus non uidet, uideat tactus; digiti uestri intrent uestigia clauorum, manus uestre alta uulneris exquirant, aperite manuum foramina, sulcate latus, renouate uulnera, quia negare non possum discipulis ad fidem, quod inimicis in penam seuientibus non negaui; palpate, palpate, et usque  ad ossa inquisitores ardui peruenite, ut uel ossa carnis astruant ueritatem, et me esse ipsum uel uulnera seruata testentur. Rogo quare me resurrexisse non creditis, qui innumeros [c 1Kb] mortuos sub uestris  oculis suscitaui? Nisi forte uirtus que aliis adfuit, mihi defuit, iuxta illam uocem que mihi pendenti insultauit [d 1Kb] in cruce, dicens: Alios saluos fecit, seipsum saluum facere non potest: si rex Isrel est, descendat de cruce, et credemus ei . Et quid est maius, excussis clauis descendere de cruce, aut ab inferis calcata morte conscendere? Ecce et meipsum saluum feci, et ruptis inferni uinculis ad superna conscendi, et tamen neque apud uos fidem mee deitatis inueni. Aut forte triduana mors abnegat fidem credendi? Nonne quatriduanum Lazarum iam fetentem uobis coram uocauit ab inferis uox mea, mea iussio reuocauit ad uitam ? Et si seruus quatriduanus surgit, cur triduanus Dominus non resurget? Adhuc autem illis non credentibus pre gaudio  et mirantibus. [e 1Kb] uotiua gaudia et cum data fuerint, uix creduntur; optata cum perueniant, dant stuporem: hinc est quod apostoli resurrectionem Christi celeriorem quam sperauerant admirantur; et quod credunt tardius, non est perfidie, sed amoris, scrutantes enim taliter fidem non abnegant, sed requirunt; et dum intendunt altius, uerum esse quod intuentur exoptant. Fratres, discipulos ad ista tardos, stupidos ad tanta, non perfidie timor, sed cause prestitit magnitudo; uisa non uidere, nescire scita, credita non credere, non incredulitas facit, sed miraculum singulare. Fratres, ad uirtutes natura est nimis infans, que nisi per Deum creuerit, capere matura non potest, non ualet perfecta sentire. Deus ergo quod per nos non possumus, ipse nos capere per se, et sentire concedat.



SERMO LXXXII. De Christi resurrectione, et quarta manifestatione facta duobus euntibus in castellum.

Quoniam Mattheus sanctus iam nobis que de resurrectione Domini cognouerat salutariter indicauit, hodie quid etiam beatus referat Marcus audiamus. Et cum transisset, inquit, sabbatum, Maria Magdalena, et Maria Iacobi et [f 1Kb] Salome, emerunt aromata, ut uenientes ungerent Iesum . Mulieres hoc loco feminea deuotione discurrunt, que non ut uiuenti fidem, sed ut mortuo unguenta deferunt ad sepulcrum, et ut sepulto parant meroris obsequia, non ut resurgenti diuinorum gaudia triumphorum. Mortem Christus, ut mors moreretur, accepit; Christus dum occiditur, illud quod omnes occidebat occidit, sepulcrum  Christus infernum patefacturus intrauit. Soluta ergo lege tartari, et inferni carcere destructo, et ipso mortis imperio perempto, iam Christus non est ungendus ut mortuus, sed adorandus ut uictor. Mulieres [g 1Kb] pernoctant,  uigilant, insomnes agunt, obscura penetrant erumpentis aurore: unde etiam lucem dubiam non minus cordis uidentur sustinere quam corporis. Et ualde mane, inquit, una sabbatorum, ueniunt ad monumentum orto iam sole. Si ualde mane, quomodo orto iam sole? Sic nescit euangelista quid dicat? Euangelista quid dicat scit, sed quid audiat, qui non didicerit nescit, non est erroris ista relatio, ueritatis est: nec lapsum patitur sermonis humani, sed rei geste celitus aperit ueritatem. Dixerat: Ab hora sexta, usque ad horam nonam tenebre facte sunt ; ergo [a 1Kb] sol qui preter horam ut Domino compateretur abscesserat, claritate cum resurgeret Dominus ante tempus occurrit: et qui ut suo commoreretur auctori, ipsam meridianam suam mortificauerat claritatem,  ut consurgeret auctori suo, euictis tenebris, antelucanus erupit. ualde mane. Quia tunc sol ut mane faceret [b 1Kb] manicauit; et qui ante noctem fugerat, nunc ipse noctem preuenit fugaturus, ut reddat luci nox horas quas terror Dominice passionis inuaserat. Dicebant, inquit, ad inuicem: Quis reuoluet nobis lapidem ab ostio monumenti? Ab ostio monumenti, an cordis? a sepulcro, an ab oculis? Mulieres, obseratum est pectus, oculi sunt clausi: et ideo patefacti sepulcri gloriam non uidetis, oleum non corpori Dominico, sed lucerne cordis uestri, si uidere desideratis, infundite, ut luce fidei pateat quod clauditur incredulitatis obscuro. Et respicientes, inquit, uiderunt lapidem reuolutum, erat quippe magnus ualde. Plane magnus, et magnus ualde, et plus iam magnus merito  quam forma, qui creatoris mundi corpus et claudere et operire suffecit. Et intreuntes monumentum, uiderunt iuuenem sedentem a dextris, coopertum stola candida. Introierunt sepulcrum, ut consepulte Christo, Christo consurgerent de sepulcro, et impleretur illud Apostoli: Consepulti estis ei in baptismo, in quo et resurrexistis . uident iuuenem, ut cernerent nostre resurrectionis etatem; uident iuuenem, quia nescit resurrectio senectutem, neque etates recipit eterna perfectio. Homo ubi nescit nasci, mori nescit; et ubi nasci morique nescit, ibi etatum nec admittit detrimentum, nec indiget incrementis. uident iuuenem sedentem a dextris, quia resurrectio recipit nil sinistrum. uias, inquit, que a dextris sunt, nouit Dominus .  Et, Tunc statuet iustos ad dexteram suam . Orate, fratres, ut et nos moriamur uitiis, sepeliamur temporalibus pompis, ut eternitati resurgamus  in Christo, et a dextris positi mereamur audire: uenite, benedicti Patris mei, percipite regnum quod uobis paratum est ab origine mundi . Coopertum stola candida. Stola ista non ex mortali uellere, sed ex uirtute uitali; splendens celesti lumine, non colore terreno; et clara Creatoris munere, non arte fullonis, dicente Propheta: Amictus lumen sicut uestimentum , et de iustis: Tunc iusti fulgebunt sicut sol . Terreni terrenis uelati sunt uestimentis; et ideo sicut nouitate splendent, ita uetustate sordescunt: celestes uero amictu celestis luminis ambiuntur, et a terreno squalore suspensi, nec fedantur uetustate umquam, nec ullis sordibus obscurantur; sed uestes quas semel dederit resurrectio, perpetuo lumine uestiuntur. At ille exeuntes  de monumento, fugerunt; inuaserat enim illas tremor et pauor. Angelus sedet in monumento, de monumento fugiunt mulieres; quia ille de celesti substantia confidit, turbantur iste de conditione terrena. Sepulcrum qui mori non potest timere nescit; mulieres autem et de facto tremunt, et sepulcrum sicut mortales adhuc mortaliter expauescunt: hinc est quod nemini quidquam dicunt. Et nemini quidquam dixerunt. Quia mulieribus audire, non loqui datum est; discere datum est, non docere, dicente Apostolo: Mulieres in Ecclesia taceant . Denique eadem Maria postea et uadit, et nuntiat, sed iam non feminam, sed Ecclesiam gestans, ut ibi sicut femina taceat, hic ut Ecclesia enuntiet et loquatur. Post hec, inquit, duobus ex his ambulantibus ostensus est. Quare non tribus,  quare non quatuor, sed duobus? Quia duobus populis, id est, gentibus et Iudeis, resurrectionis fides hic predicanda monstratur: unde, sicut diximus, probatur in duabus feminis, [c 1Kb] ut in discipulis duobus Ecclesiam unam figurari. Ostensus est in alia effigie. Nemo putet Christum sua resurrectione sui uultus effigiem commutasse, ut qui in uulnere erat ipse, alter esset in uultu; [d 1Kb] sed mutatur effigies, dum efficitur ex mortali immortalis, et ex corruptibili incorruptibilis, ut hoc sit mutasse substantiam, non mutasse personam, et acquisiuisse uultus gloriam, non uultus notitiam perdidisse. Et ne festinus sermo aut fugiat, aut transuolet questiones, quod sequitur proximo sermone, Domino reuelante, innotescamus.



SERMO LXXXIII. De nona Christi manifestatione facta recumbentibus undecim discipulis.

Hodie beatus euangelista sic retulit apostolos in  ipso crucis tempore [a 1Kb] mensis deditos inhiantes epulis, conuiuiis occupatos, Dominice passionis oblitos. Recumbentibus, inquit, illis undecim, apparuit Dominus . Recumbentibus, ubi? ad sepulcrum Domini, mox ad mensam serui? Hec est seruorum fides? hec discipulorum caritas? hic Petri ardor? hec est Ioannis de ipso Christi pectore assumpti dilectio? hec est tanto tempore, tantis donis, uirtutibus tantis, affectio conquisita, ut [b 1Kb] in ipso articulo passionis, calente adhuc morte, recenti adhuc funere, exsultantibus inimicis, insultante Iudea tota, discipuli [c 1Kb] toto tori cultu, totaque discumbentium uoluptate pranderent? [d 1Kb] Moysi mortuo assistunt angeli , agit sepulcri curam Deus ipse: Iudaica castra sistuntur, dissimulatur iter, horrida eremi statio  duratur, indicitur triginta dierum planctus, et longo lamentationis obsequio seruile funus honoratur ; et Christus uerus unus Dominus, creator rerum, redemptor omnium, post illam tragicam passionem, post mortem, et mortem crucis, triduanus a discipulis lacrymas non meretur? Terra tremit, turbatur tartarus, scinduntur saxa, monumenta dissiliunt, sol fugit, dies sepelitur, fit nox totum, et soli discipuli alto [e 1Kb] sigmate, choro uno, toto otio, deliciis securi epulantur; et hoc, fratres, reuersus ab infernis ipse sic magister inuenit: Recumbentibus ergo illis undecim, apparuit Dominus et exprobrauit incredulitatem eorum, et duritiam cordis, quia his qui uiderant eum resurrexisse non crediderant? Ad hec, Petre fidelis, Petre deuotissime, quid dicemus? Recumbentibus  illis. Numquid prandentibus? Fratres, hoc [f 1Kb] non erat discumbere, sed iacere; nec conuiuii erat chorus ille, doloris erat ille conuentus; ibi panis non erat gaudii, sed meroris; ibi crucis felle, non uini dulcedine pocula miscebantur. Erant, inquit, clausi propter metum Iudeorum . [g 1Kb] Si metuentes, si clausi, certe non prandentes; et si non prandentes, non erat domus illa, sed carcer; illud sigma non erat, sed sepulcrum: tunc tota ad discipulos pena Dominice transierat passionis; et non  solum lateribus eorum, sed et cordibus doloris lancea tota figebatur; tunc tristitie clauis affixe manus eorum, pedesque tenebantur; tunc illis acetum, tunc fel amaritudo Iudaica propinabat; tunc illis sol occidit, dies fugit; tunc illorum mentes animasque nox profundissima possidebat; tunc illos in perfidie scopulos, in naufragium fidei cogitationum tentatio seuissima collidebat; tunc desperatio, que est inter omnia mala peior, et in aduersis uenit semper extrema, funereis illos sternebat sepulcris. Unde, sicut diximus, non discumbentes, non epulantes eos Dominus, sed iacentes inuenit, sed sepultos: et ideo exprobrat incredulitatem eorum, quia tantum crediderant desperationi, ut resurrectioni predicte a Domino nil crederent, [h 1Kb] a seruis non crederent nuntiate;  atque in se nichil fidei relinquerent et salutis, sed seculo mortui, sepulti mundo, unam domum illam, unum sibi esse omnes crederent iam sepulcrum. Hinc est quod eos Dominus uidens exemisse se mundo, ad mundum reuocat, remittit in mundum, dicens: Ite in mundum uniuersum, predicate Euangelium uniuerse creature. uenite in mundum, ut qui putatis uos in uno omnes domicilio iam iacere, subiacere uobis omnem mundum repente uideatis. uenite in mundum uniuersum, predicate Euangelium uniuerse creature. Hoc est dicere, estote uos spes omnibus, qui uobis ipsis desperationis causa fuistis; et incredulitas uestra quanta sit tunc probate, cum uideritis auditui uestro mundum credere, qui credere uestro uisui non potuistis; et cordis uestri quanta sit  duritia tunc scitote, cum senseritis, non uiso me, orbe toto gentes ferocissimas me fateri, quem positum uestris in oculis uos negastis. uidebitis in terra diuisos, clausos insulis, pendentes rupibus, solitudine remotos, [i 1Kb] magorum sciolos, [i 21Kb] Grecorum querulos, [k 1Kb] Romanorum peritos fidem fide sola querere, quam manu, digito, sulcatis meis uulneribus uos quesistis. Sed quia mee Passionis, mee mortis, mee resurrectionis uos mitto testes, altius uos ista perscrutatos esse concedo, dummodo [l 1Kb] cunctatio uestra fiat eis qui  uobis credituri sunt firmamentum. Qui crediderit, inquit, et baptizatus fuerit, saluus erit. Fratres, quod est anima corpori, hoc est baptismati fides: hinc est, quod qui generatur ex fonte, ex fide uiuit: Iustus, inquit, ex fide uiuit . Moritur ergo omnis quicumque fuerit sine fide. Qui crediderit. Quia Trinitas Deus unus est, quia in Patre et Filio et Spiritu sancto una est tota equalitate maiestas, quia Deitas [a 1Kb] Trinitate distincta est, non est unitate confusa, sed Deitate una est, est trina personis; quia Deus Trinitatis nomen est; quia Pater et Filius non censendi sunt ordine, sed estimandi sunt caritate; quod Spiritus sanctus non est habendus inferior, plus, minusue, non ut exterior habendus est plus, minusue, quia nescit exteriora Diuinitas; quia Christus sic homo  factus est ut quod Deus est permanet, sic est mortuus ut mortuos totis seculis sua resuscitaret ex morte; quod non sibi resurrexit ille, sed nobis; quod nos celo intulit, dum se sustulit celo; quod sedet [b 1Kb] ad auctoritatem Iudicis, non ad requiem fatigati; quod ueniet non loco, qui ubique est ad mouendum, neque ut mundum suum teneat, qui totum possidet mundum, sed ut mundus iam semper uisionem sui mereatur auctoris. Credat homo etiam peccatorum remissionem, quia celestis regio cum sit latissima, non capit peccatorem; neque de suorum desperet homo magnitudine peccatorum, quia si est, quod Deus donare non potest, omnipotens non est. Credat et carnis resurrectionem, ut sit homo ipse [c 1Kb] qui resurgit, ut accipiat ipse qui peccat penam, ipse premium  qui laborat. Credat eternam uitam, ne locum habeat mors secunda. Quod autem de humanis corporibus demones, id est, hostes effugantur antiqui; quod ex uno ore uarius effunditur sermo linguarum; quod [d 11Kb] tacti per Christum nesciunt sua uenena serpentes; quod uenenata pocula bibentes non ualent nocere per Christum; quod morbi corporum fugantur Christum predicantis ad tactum, est, fratres, summum credulitatis indicium. Signa, inquit, credentes hec sequentur: In nomine meo demonia eiicient, linguis loquentur nouis, serpentes tollent, et si quod mortiferum biberint, non nocebit eis; super egros manus imponent, et bene habebunt. Homo ergo, esto tibi  per fidem medicus, ne cogaris extraneis medicis tuo dispendio subiacere, et [e 1Kb] chare quod gratis possides comparare. Orate, fratres, ut et in presenti medicinam semper fidei sentiamus, et in exspectatione Christi positi in aduentu eius securi de nostra conscientia gloriemur.



SERMO LXXXIu. De quinta Christi manifestatione facta discipulis, cum abesset Thomas, deque sexta, cum adesset.

Diebus quadraginta, quibus post resurrectionem suam Dominus diuerso modo refertur, et creditur suis apparuisse discipulis, haud immerito sermone ipsis lectionibus, ipsis deseruit, et nititur sacramentis, ut Dominice Passionis merorem multiplici resurrectionis  indicio perfectum uestre caritatis conuertat in gaudium; et qui ante per uirtutem suam nostro resurrexit in corpore, nunc etiam per fidem nostris resurgat in cordibus. Et cum esset sero die illa una sabbatorum, et fores essent clause, ubi erant discipuli congregati propter metum Iudeorum, uenit iehsu, et stetit in medio eorum . Cum esset sero: erat plus merore quam tempore, sero est meroris et tristitie nubilo mentibus obscuratis. Sero erat. Quia etsi crepusculum dederat aliquod resurrectionis indicium, necdum tamen eis Dominus refulserat plena sui luminis claritate. Et cum fores essent clause, ubi erant discipuli congregati propter metum Iudeorum. Magnitudo terroris et facinoris tanto turbine discipulorum [f 1Kb] domum simul et corda concluserat, et ita  totum luminis abdicarat ingressum, ut magis magisque merore sensibus occupatis ceca noctis augeretur offusio. Nulle noctis tenebre caligini meroris et formidinis comparantur, quia nullo possunt aut consolationis aut consilii lumine temperari. Audi prophetam: Timor et tremor uenerunt super me, et operuerunt me tenebre .Et cum fores essent clause, ubi erant discipuli congregati propter metum Iudeorum, uenit iehsu, et stetit in medio eorum. Rogo, cur dubitatur clausi corporis arcanum, et obseratum tota integritate domicilium uirginale absoluta Diuinitas potuisse penetrare, que post resurrectionem corporis nostri [g 1Kb] crassata mysterio, [h 1Kb] foribus ingreditur  et egreditur clausis, talique indicio se totius creature demonstrat auctorem, cui non obsistit, cui deseruit ad omnia creatura? [a 1Kb] Sed si conceptum partumque uirginitas excusare suo nescit creatori, si ingressum egressumque clausa ianua creatori suo non potest denegare, quemadmodum lapis monumenti, quamuis magnus, quamuis Iudaica malitia obsignatus, resurgenti poterat obsistere Saluatori? Sed sicut uirginitas et ianua claustris suis fidem faciunt deitatis, ita reuolutus lapis fidem resurrectionis affirmat, qui nullum [b 1Kb] reuolutus Domino suo preparauit egressum, sed nocte fidei prestat et admittit ingressum. uenit iehsu, et stetit in medio eorum: et dicit eis, Pax uobis. Discipulorum corda fidei et dubitationis, desperationis et spei, defectus et magnanimitatis, continui conflictus  prelia sustinebant; talium ergo cogitationum bella inspector preuidens, secretorum pacem primitus se uidentibus reddit, ut qui taliter ablatus materiam reliquerat confligendi, redditus oculis eorum causam totam certaminis amputaret. Gauisi sunt, inquit, discipuli uiso Domino. Gauisi sunt: quantum post tenebras gratior lux est, serenitas post tempestatis obscura, tantum est acceptius gaudium post merorem. Dicit eis iterum, Pax uobis. Quid repetite pacis largitas ista manifestat, nisi quia quietem, quam sensibus indixerat singulorum, uult etiam inter eos repetite pacis donatione seruari: quos utique non modica habituros esse nouerat in posterum de sua cunctatione certamina, dum unus se in fide perstitisse iactaret, dubitasse alter mereret. Ut ergo et arrogantis  iactantiam tumoremque resecaret, et eius qui infirmatus fuerat sanaret et excluderet passiones, cause, non discipulis, quidquid acciderat pius moderator ascribens, imperio pacis sue bella nascitura compressit: ne alter alteri improperaret, quod ipse cui totum debebatur, donauerat in futuro. Petrus negat, Ioannes fugit, Thomas dubitat, cuncti relinquunt : quibus nisi pacem suam Christus dedisset, et Petrus qui primus erat omnium putaretur inferior, et sequens  indebite forsitan tolleretur aduersus primum. Sicut misit me Pater, sic et ego mitto uos. [c 1Kb] Missi sermo non minorat Filium, sed declarat, quia non mittentis potestatem hic, sed [d 1Kb] missi uoluit intelligi caritatem, cum dicit: Sicut misit me Pater. Non Dominus, sed Pater. Sic et ego mitto uos. Non auctoritate adhuc iubentis, sed toto diligentis affectu: mitto uos ad tolerantiam famis, ad onera uinculorum, ad squalorem carceris, ad perferenda omnia genera penarum, ad subleuandum cunctis exsecrabile mortis iugum, que omnia caritas utique humanis mentibus imperat, non potestas. Quorum remiseritis peccata, remittuntur eis; et quorum retinueritis, retenta sunt. [e 1Kb] Dedit potestatem remittendi peccata, qui insufflatione sua infudit ipsum cordibus eorum et largitus est Remissorem.  Hec cum dixisset, insufflauit eis, dicens: Accipite Spiritum sanctum: quorum remiseritis peccata, remittuntur eis. Ubi sunt qui per homines hominibus remitti peccata non posse prescribunt; [f 1Kb] qui semel diabolica impulsione collapsos opprimunt, [g 1Kb] ne se erigant, qui languoribus curam uulneribus crudeli spiritu subtrahunt negantque medicinam; qui peccatoribus redeundi desperationem [h 1Kb] impie insultant? Remittit Petrus peccata, et toto cum gaudio suscipit penitentes, [i 1Kb] atque omnibus sacerdotibus hanc a Deo concessam amplectitur potestatem, qui post negatio nem nisi penitentiam repetisset, apostolatus gloriam et uitam pariter perdidisset. Et si Petrus per penitentiam rediit, quis sine penitentia subsistit? Thomas autem cum audisset a condiscipulis suis, quod uidissent  Dominum, respondit: Nisi uidero fixuram clauorum, et misero manum meam in latus eius, non credam. Cur Thomas [i 9Kb] uestigia fidei sic requirit? cur tam pie patientem, tam dure discutit resurgentem? [k 1Kb] cur ea uulnera, que manus infixit impia, deuota dextera [l 1Kb] sic resulcat? cur latus, quod impii militis lancea patefecit, refodere manus nititur obsequentis? cur dolores persecutorum furoribus irrogatos, famulantis curiositas renouat immitis? cur tormentis Dominum, cur penis Deum, cur celestem medicum probaturus de  uulnere discipulus sic requirit? Cecidit potestas diaboli, patefactus est carcer inferni, disrupta sunt uincula mortuorum, moriente Domino sunt euulsa monumenta, et resurgente Domino tota mortis est mutata conditio. Ab ipso Domini sacratissimo sepulcro lapis reuolutus est, linteamina resoluta sunt, et resurgentis ad gloriam mors fugit, uita rediit, caro amplius casum nescitura surrexit: et cur tibi soli, Thoma, sola uulnera presentari ad indicium fidei, nimis callidus explorator, expostulas? quid si ista cum aliis abolita fuissent, quod periculum fidei tue [a 1Kb] curiositas ista peperisset? Nulla pietatis monumenta, nulla Dominice resurrectionis inueniri estimas potuisse documenta, nisi manibus tuis sulcares Iudaica crudelitate exarata sic uiscera? Quesiuit, fratres, pietas ista, exegit ista deuotio,  ut resurrexisse Dominum nec ipsa in posterum [b 1Kb] dubitaret impietas. Sed Thomas non solum [c 1Kb] cordis sui, sed omnium hominum curabat incertum: et predicaturus hec in gentibus, quemadmodum tante fidei astrueret sacramentum exsecutor strenuus perquirebat. Certe prophetia magis quam cunctatio fuit. Nam cur talia peteret, nisi a Domino [d 1Kb] ad indicium resurrectionis sue seruata sola uulnera prophetali spiritu cognouisset? Denique sponte prestitit ceteris, quod iste tardius implorat. uenit, inquit, iehsu et stetit in medio et ostendit eis manus et latus. Nam qui ingressus fuerat clausis ostiis, et merito a discipulis spiritus esse putabatur, non aliter ipsum se, nisi ipsa corporis passione, ipsis uulnerum notis, taliter dubitantibus poterat approbare. Denique uenit et dicit Thome: Infer  digitum tuum huc, et uide manus meas, et affer manum tuam, et mitte in latus meum, et noli esse incredulus, sed fidelis. Ut effundant toto orbe, [e 1Kb] iterum te aperiente, hec uulnera fidem, que [f 1Kb] aquam in lauacrum, sanguinem in omnium pretium iam fuderunt. Respondit Thomas et dixit: Dominus meus et Deus meus! ueniant et audiant heretici: et, sicut dixit Dominus, non sint increduli, sed fideles. Ecce non solum corpus humanum, sed per penalis corporis passiones, [g 1Kb] Deum et Dominum esse Christum, Thoma uociferante, manifestat. Et uere Deus est, qui  uiuit ex morte, resurgit ex uulnere: quia talia et tanta cum susceperit, uiuit et regnat Deus per omnia secula seculorum. Amen.



[h 1Kb] SERMO LXXXu. De ingressu Christi in templum, et Iudeorum admiratione.

Etsi aliqua uidentur occulta sui profunditate mysterii, nulla tamen est Ecclesiastici cultus infructuosa solemnitas: diuina festiuitas non pro nostris est uoluntatibus consecranda, sed pro suis est percolenda uirtutibus. Christianus animus que sunt traditione Patrum, et ipsis roborata temporibus, nescit in desperationem deducere, sed uenerari ea toto desiderat deuotionis eloquio. Iam die festo, ait, mediante, ascendit Dominus in templum . Quod templum?  Nescitis quia templum Dei estis, et Spiritus Dei habitat in uobis ? Ascendit hodie Dominus nostri pectoris in templum, qui tam clementer nostri corporis descendit in formam: quod autem ascensus Dei fit in humani cordis excelso, beatus propheta asserit, cum decantat: Beatus uir cuius est auxilium abs te, Domine, ascensus tui in corde eius . Iam die festo mediante, ascendit Dominus in templum. Merito die festo mediante ascendit Dominus in templum, quia nobis erat perfectum diem festum prestaturus e celo: quidquid sublime, quidquid ad celum tendens in cordibus habebatur humanis, usque ad infernum Dominice pondus incuruauerat Passionis. Id namque est quod Christus quadraginta diebus residet et remoratur in terris: et, si dici fas est, Patris occursum  differt, Patris suspendit amplexum, donec totum se [i 1Kb] reuelet, et [i 1Kb] reformet sue ascensionis in gloriam. In cuius ergo templo hic non ascenderit Christus, celum non ascendet ille cum Christo. Ascendit in templum, et docebat, et mirabantur Iudei, dicentes: Quomodo hic litteras scit, cum non didicerit? Bene mirantur Christum, quod non didicerit scire, quando ipsi probantur que didicerint et doceant legis precepta nescire, dicente Domino: Tu es doctor in Isrel, et hec ignoras ? Mirantur Iudei iam rebelles, nolunt credere: mirari norunt, detrectant  sapere, [a 1Kb] nescire possunt. Mirabantur Iudei, dicentes: Quomodo hic litteras scit, cum non didicerit? Quid uirgo peperit derogas, non miraris; quod Deus nostro [b 1Kb] sentit et operatur in corpore abrogas, non fateris; quod cecus uidet, surdus audit, claudus currit, surgit mortuus, et tota Christus arcana Dei loquitur, non miraris? hoc solum quod sciat cum non didicerit, hoc miraris? Hic est ipse qui non didicit litteras, sed donauit; hic est qui sensum condidit, per quem littere finguntur; peritus legis, auctor omnium cur litteras non didicerit, admiratur? Deus utique adest origo cunctorum, qui facit esse quod non fuit; cum non didicerit, docet.

[c 1Kb] Deesse uidentur non pauca.



[d 1Kb] SERMO LXXXuI. De annuntiatione et conceptione D. Ioannis Baptiste.

Mundanus sermo, ut humano profertur ex sensu, humanis seruit et obsecundat ingeniis; diuinus uero sermo in potestate dantis est, non dicentis. Audistis quemadmodum Zacarias ille [e 1Kb] summi sacerdotii splendor dum exorat, obmutuit; tacuit pater uocis, Ego, inquit, uox clamantis in deserto ; genitor clamoris obmutuit; et egressus silentium retulit, qui [f 1Kb] responsa relaturus intrauerat. uidetis ergo quia silentium meum, quod antea contristauit uos, uenit [g 1Kb] de antiquo pontificali usu, non de nouitatis incursu. Ille ubi sensit lingue sue uincula sui ianuam clausisse sermonis, imperauit nutu ne quis causas taciturnitatis inquireret, quia celeste mysterium dicere non didicerat, qui didicerat scire: sed hoc ad tempus,  quia sacerdotis differtur sermo, non aufertur; reconditur, non negatur; mysterio suspenditur, non fugatur. Denique Zacarias ipse quod tacet, non est pena, sed signum; non est terrena debilitas, sed celeste secretum; Deus qui loqui dat, tacere facit; et imperat silentium, qui inserit uerbum; dominatur diuinus sermo, non seruit, quia Deus uerbum; et ideo non cum iubetur loquitur, sed cum iubet;  non cum exigitur, sed cum donat; non cum cogitur, sed cum uenit. Unde, fratres, et cum uenit audite, et cum non uenit sustinete, et cum se donat accipite, et cum se negat orate; quia hoc doctor accipit, quod meretur auditor. Ergo tam uobis quam mihi [h 1Kb] preteritus suspensus est sermo, ut profluuium mulieris, et uerecundi uulneris causam, et illius pudorem sic nostra uerecundia celaret, ut quod illa tacuit, etiam nostro silentio clauderetur : sed ceptum reuertamur ad uerbum. Hierosolymitanus fons abundat, cum impellit angelus , non cum sitit auditor; sic sacerdotis sermo exuberat, quando dat Deus, non cum perorat sacerdos. Hinc est quod Zacarias ipse, qui prophetias loquebatur populis, tacet sibi, ut nos ingrati Deo non simus,  si nos semel tacere uoluit [i 1Kb] quibus semper inoffensum largitus est uerbum. Ille non dedignatur a Filio uerbum recipere, cui dederat lucem: et uos, filii, orate nobis uocem, ut possitis audire sermonem. Reparate gaudium meum, ut assuetam possitis letitiam possidere, et implere illud Apostoli: Quis est qui me letificet, nisi qui contristatur ex me . ueniat ergo, ueniat in medium beatus Zacarias, qui nos tacens pio consolatur exemplo: et silentio suo nos de nostro non sinit tristes esse silentio. ueniat, ueniat precursor uerbi, sacerdotii speculum, sanctitatis exemplum, euangelistarum princeps, [i 1Kb] clausula prophetarum. Fuit, inquit, in diebus [k 1Kb] Herodis, regis Iudee, sacerdos quidam nomine Zacarias . Dum dicitur sub quo rege quis sacerdos sit, temperantur  mala: adest semper in merore solatium, nec consolator deest, cui imminet persecutor. Fuit in diebus Herodis, regis Iudee, sacerdos quidam nomine Zacarias. Usque ad Herodem Iudaice genti sacerdotalis sanctitas, senum grauitas, patrum pietas presidebat: ius erat lex diuina, ambitio nil ibi, nil temeritas, presumptio nil ualebat, quia gerebatur totum diuino ordine, non humano; sed Herodes [l 1Kb] ueniens  ex gente aliena inuasit [a 1Kb] regnum, [b 1Kb] uiolauit sacerdotium, confudit ordinem, mutauit mores, [c 1Kb] spreuit senes, [d 1Kb] interfecit iuuenes, tribus miscuit, deleuit stemmata, corrupit genus, tulit quidquid erat et diuine et humane funditus discipline. Sed hoc quid ad Zacariam sanctum? Ne quid ergo tale et in ipso Zacaria crederetur admissum, euangelista cogitur sic referre: Fuit in diebus Herodis, regis Iudee, sacerdos quidam nomine Zacarias, de uice Abia. [e 1Kb] Quia usque ad ipsum ab atauis, auis, patribus, transfusum genus mansit sacerdotii, tempus legis, sacrificii omnis seruata est disciplina, eo quod impietatem regis, iniquitatem temporis, ambitionis rabiem, temeritatis furorem, sacerdotis [f 1Kb] meritum, et uita compesceret. Sed quid sequatur, audiamus. Factum  est ut incensum poneret, ingressum in templum Domini, et omnis multitudo populi orabat foris in hora incensi. [g 1Kb] In hora incensi, fratres, iam sol Iudaico occumbebat in templo, ut in Ecclesia matutinus exsurgeret, et Iudaice doctrine instabat uesper, quia Euangelii imminebat aurora; legis obscurabatur dies, ut totus reluceret in gratia. Hinc est quod Zacarias in hora incensi, hoc est, in extremo tempore legalium ceremoniarum prophetali Spiritu incensum infert: offert preces, desideria ingerit, uota commendat, tempus admonet, promissa repetit, [h 1Kb] exigit Christum. Et omnis multitudo orabat foris. Ut ergo populus, qui stabat foris, intromitteretur exorat; quia quos lex adducit ad ianuam, gratia intromittit in templum. Apparuit, inquit, et angelus Domini, stans a dextris altaris incensi; et uidens Zacarias, turbatus  est et pauor occidit super eum. Ergo non est mirum si turbatur sacerdos, si stupet doctor, si pauescit antistes, si tacet minima cum uidet maxima, si deserit uerba cum signa conspicit. Et ne solus Zacarias timuisse uideatur, audi alium prophetam dicentem: Domine, audiui auditum tuum et timui, consideraui opera tua et expaui , Qui cum Deo loquitur expauescit; unde loquatur angelus ignorat; et quid tenemus? Unde sacerdos taceat, iam dicamus. Et respondens ei angelus, dixit: Ego sum Gabriel, qui asto ante conspectum Dei, et missus sum ad te hec loqui, et hec tibi euangelizare: et ecce eris tacens, nec  poteris loqui. Que tacentis culpa, si imperat silentium uis iubentis? Ergo et nos tantilli qui tacuimus, quod tacuimus habetote non obliuionis fuisse, sed temporis; diuini negotii, non rationis humane. Ergo tristes non simus, quia, donante Deo, silentium momenti continuato sermone pensabitur, et modicum quid tristitie nostre magnum uertetur in gaudium. Gratias ago Deo meo, qui mihi in amoris lucrum uertit damnum sermonis: nam quanta sit in me caritas uestra, pallor prodidit, [i 1Kb] testatus est clamor, ostenderunt lacryme, oratio effusa monstrauit.



SERMO LXXXuII. De eisdem.

Sicut nimio dolore et infirmitate longa luminibus obscuratis, nisi sensim refusa fuerit, fit inimica lux,  certe cum solis sit condita lux oculis, solis sit oculis lux amica, per quos utique reliquo corpori uel traditur, uel negatur; ita [i 1Kb] diuturno perfidie morbo contenebratis mentibus, nisi paulatim fuerit fidei claritas restituta, subito ipso fidei splendore magis perfidie crassescit caligo, longo usu aut producitur, aut obtunditur semper natura. Hinc est quod Dominus tetro infidelitatis nubilo cordibus iam cecatis, ut irradiaret partus uirginei sacramentum, desperate et annose sterilitatis ante premisit conceptum: ut qui uidebat post senectutem longam arida membra reuiuiscere, et transacto curriculo iam uite ueterane in primam reflorescere pubertatem, atque ipsam naturam [k 1Kb] in occidua etate ad nascentis serui insignia suscitari, pudicitie florem, pudoris titulum, castitatis  insigne, uirginitatis claustra manere post partum crederet posse, auctore ipso ex utero procedente, seruari. Et ut prefationi nostre ac similitudini, quam de oculis sumpsimus uetusto languore defessis, ipsa de qua loquimur modo adsit et astipuletur auctoritas, ac probet oculos hominum nocti male assuetos, obscuratos, promotos sensim reuocatos ad lucem, in Ioanne Dominus accendit sui luminis et premisit lucernam, ut degustato lumine in se iam diuini Solis iubar ipsum [l 1Kb] perferrent, ipsam deitatis caperent claritatem. Iuxta illud quod dictum est de Ioanne: Ille erat lucerna ardens et lucens : ut ille densas  noctis placido lumine aperiret tenebras, ipse noctis nescium diem iam desiderantibus ad lucem perpetem redonaret. Hinc est quod et magos adhuc noctis incolas, et totis obstupescentes oculis, tenuiter micans stella assuefacit ad lucem et gradatim pertrahit ad ipsum fontem luminis et dierum . Et re uera, fratres, congruit, quia totius anni metas temporum quadriga percurrit, ac nobis Domini nostri natalitia festa reuocat, et gaudia iam reducit. Nunc de Ioannis ortu, de partu sterilis iam loquamur, ut compendio credulitatis isto, ad illud ubi partus est sine partu, ubi creatur auctor ipse procreantis, ubi nascitur ipsa origo generantis, inter hiemales ac nubibus et nebulis dubias luces, lucerna preuia, stella duce peruenire possimus. Fuit, inquit  euangelista, sacerdos quidam nomine Zacarias, et uxor eius Elisabeth: et non erat illis filius, eo quod esset Elisabeth sterilis, et processissent ambo in diebus suis . [a 1Kb] Sterilitas senectute exaggeratur extrema, et a spe generandi totum subducitur quidquid est corporis et nature; et ne uel cogitatio sobolis ulla remaneret, ad id peruentum est temporis et etatis, quo transacto calore uitali mortale frigus sterilis iam uiscera possidebat, ut genitor ipse cognosceret inde iam per hominem non posse nasci hominem, unde abscesserant res humane. Sic, sic, fratres, duris hominum precordiis credulitas [b 1Kb] asseritur, et inseritur fides; et tunc totum diuinum creditur, cum fuerit nil humanum. Sorte exiit ut incensum poneret Zacarias ingressus in templum Domini. Bene dixit ingressus in  templum: non ingressus templum: quia ipse erat Dei familiarius templum, portans in sui pectoris puritate tota legis arcana et apponens non tam thuris quam pure supplicationis incensum. [c 1Kb] Gratius namque Deus in suo, quam in hominis opere requiescit et non tam libenter odoratur [d 7Kb] Arabice arboris guttam quam sinceri cordis et pectoris sanctitatem. Apparuit ei angelus Domini, inquit, stans a dextris altaris incensi. Dicere suffecerat, apparuit ei angelus, quid magnopere [e 1Kb] a dextris altaris? Ut esse in sanctis angelis auditor intelligas nil sinistrum, dicente Scriptura. uias que a dextris sunt nouit Dominus . Apparuit ei angelus. Cum iam defecerat totus homo, ut ante Ioannes nasceretur ex sterili, quam Christus nasceretur ex uirgine,  dictum est de Ioanne: Ecce ego mitto angelum meum . Felix, que ut in Deum cresceret, in  senibus sic defecit natura; felix, que sterilitatis damna uirginea fecunditate mutauit; felix, que uno concepit in partu quidquid in [f 1Kb] toto orbe confundere deplorabat; felix, que facta est uitalium [g 1Kb] germinans mater, que erat ante origo miseranda mortalium, ad dolores pariens cum dolore, ad gemitus edens cum gemitu, ad pericula producens hominem cum periculo generantis, et in ipso ortu occasum nuntians per lamenta et lacrymas; semper deuorans partus suos, sciens se tantis meroribus generare morituros. Pascebatur ergo sterilitate magis natura, ne ipsa fecunditate grauius deseuiret, fletus potius editura quam pignora: que utique lacrymis, merore, gemitu, tanto tempore suum querebat et interpellabat auctorem, intelligens hoc sibi accidisse per culpam,  non esse ab auctore piissimo institutum, cum crearetur. Hinc est quod Dominus conditor ipse nature uiam uirginei conceptus, uirginei partus, inuisibili uestigio et ignoto calle pertransit, et iter humani ortus diuino gressu ambulat, non humano, ut nascendo ipsam naturam a seruitute mortis, cui taliter addicta fuerat, primitus liberaret, [h 1Kb] et fonte purgato supernam riuulis redderet puritatem. Merito Ioannes in utero exsultat, qui originis sue libertatem ante nosse quam esse meruit, ante meruit sentire quam uiuere. In hora incensi per angelum aperitur sterilitas, conceptus iubetur, promittitur partus, et inter sacraria natiuitas sacra procuratur: hinc est quod adhuc in utero cum membrorum compage [i 1Kb] pene concepta in Ioanne est prophetia [i 1Kb] ante  nutu Dei loquitur quam perueniat ad uocis officium. uerum ne dum profunda et mira latissime lectionis breuiato cupimus sermone concludere, que maxime dicenda sunt, transeam, proxime, si Deo placuerit, de sequentibus disseremus.



SERMO LXXXuIII. De eisdem.

Semper debere anxium est, fratres, semper triste fenoris uinculis alligari; sed me, quem uobis mea sepe facit promissio debitorem, satis ipsa de talis debiti natura et obligatione blanditur, quia dat, non accipit, qui promittit; et qui dando debet, sibi magis ipsum facit obnoxium creditorem; atque ubi qui credidit debet, et qui debet credidit, ibi necessitudinis,  non necessitatis probatur esse contractus; et in tali fenore anime non oneris, sed honoris predulcis  currit usura. Posteaquam Zacarie sacerdoti apparuisse angelum Domini euangelicus sermo descripsit, adiecit dicens: Et turbatus est Zacarias uidens, et timor irruit super eum . Si de iudicis potestate sollicitus est, qui semper de apparitoris turbatur et contremiscit aduentu, et mandati meritum de persona uenientis estimat et metitur; et quamuis bene conscius pauet, donec causas uenientis agnoscat et intelligat qualitatem; quid faciet, quo pauore trepidabit, cum potestatem supernam senserit hominis imbecilla natura, cum respexerit homo angelum, et diuine sedis [a 1Kb] ministrum uiderit? Caro numquam de sua conscientia est secura: sicut Zacarias ipse, de quo loquimur nunc, comprobauit, qui in ipso tempore placationis offendit; qui dum credit, dubitat,  dicente angelo, Quia non credidisti uerbis meis: dum postulata promeretur, incurrit; condemnatur, munera ipsa cum suscepit; qui uocem, cum uocem percipit, tunc amittit. Hinc est quod angelus antequam mandata pandat, dona tradat, referat impetrata, [b 1Kb] metum discutit, fugat timorem, confortat animos ancipiti cogitatione turbatos, ut mens que migrauerat a se nimio pauoriis excessu, in semetipsam reuersa beneficiorum tantam sentiret et caperet largitatem, dicens: Ne timeas Zacaria, quoniam exaudita est deprecatio tua: et uxor tua Elisabeth pariet tibi filium, et uocabis nomen eius Ioannem. Putasne sacerdos tantus sic est populi, sic uniuersitatis oblitus, ut de conceptu ueterane coniugis, [c 1Kb] de partu desperate sterilis rogaret, ut sibi soli legatus omnium tunc  adesset, ut aduocatus omnium pro se singulariter oraret, ut tantum pontificatus officium [d 1Kb] intra domesticas arctaret curas, inter familiares clauderet et occuparet angustias, et incensum totius plebis in solum desiderium proprii pignoris addiceret ueteranus antistes, ac tali desiderio grandeuus, et ipsum tempus iam respiciens, ad partum succenderetur intempestiuum? Absit, fratres, absit, ut hoc de sancto Zacaria fidelis anima suspicetur. At quidem angelus in hoc fuisse refert totius supplicationis effectum, dicens: Exaudita est deprecatio tua, et uxor tua Elisabeth pariet tibi filium. Si angelus ad petita respondit, sacerdos pro solo pignore supplicauit, si pro  omnibus egit supplicatio sacerdotis, cur angelus de solo pignore retulit impetrata? Quid tenemus, quid diu suspendimus animos auditorum? quam non sibi soli, sed omnibus adfuerit iste uenerandus antistes; quam responderit angelus uniuersis; quam Deus prospexerit in uno isto germine sacerdotis, quem genitoribus utique et ipsi ob hoc delegerat nature, ut eum daret uniuersitati, largiretur seculis, populis condonaret, et fieret sacramenti filius inter sacraria [e 1Kb] delatus, inter sacramenta concessus, esset antistes de uenerando generatus antistite, esset angelus ore angeli sancta conceptus in uiscera, esset uox Christi: Ego uox clamantis in deserto ; esset uox Christi ad Christum sua reseruatus ad tempora, esset preco Iudicis presentiam clamaturus, esset penitentia  populos Christi uocaturus ad ueniam. Quam sacerdos ergo iste iam sui nescius, iam sibi mortuus, extraneus coniugi, soboli iam negatus egerit omnibus, omnibus impetrarit, mox angelo referente discamus. Et multi, inquit, in natiuitate eius gaudebunt. Non est unigenitus qui est cunctorum creatus ad gaudium. Erit enim magnus coram Domino. Qui coram Deo magnus est, quantus sit penes homines quis probabit? Et uinum et siceram non bibet. Qui natus est sancto de corpore sacerdotis, et summa senectute, ab omnibus uitiis defecato, atque exempto iuuentutis incendiis, uinum nescit, ignorat siceram [f 1Kb] , que pariunt luxus ebrietatis et uitia, et tota dissipant morum decora, ornamenta uirtutum. Et uinum et siceram non bibet, sed Spiritu sancto replebitur adhuc  in utero matris sue. Iuxta illud Apostoli: Fratres, nolite inebriari uino, in quo est luxuria, sed repleamini Spiritu sancto . Et Spiritu sancto replebitur adhuc in utero matris sue. Beatus Ioannes, qui ante Dei Spiritu meruit intonare quam hominis uagiret in fletu; beatus, qui ante diuina possidere meruit quam sortiretur humana; beatus, qui ante meruit celum scire quam terram; beatus, qui, antequam uideret presentia, futura meruit nuntiare; beatus, qui ante Deum capere potuit quam suo ipse caperetur a corpore; beatus et singulariter est beatus, qui, antequam saperet querere, meritum conquisiuit; beatus, qui non peruenit ad gratiam per laborem,  sed ad labores ipsius gratie dignatione descendit. Et` multos, inquit, filiorum conuertet. Ad quem? Dicat angelus, ut quia blasphemat, quia negat hereticus, [a 1Kb] commutescat; dicat angelus, ut audiat fidelis, et gaudeat; credat hereticus, et recurrat. Conuertet. Ad quem? Ad Dominum Deum, inquit, ipsorum. Quis est hic Deus? De quo propheta dicit: Hic est Deus noster, et non est alius absque eo qui inuenit omnem uiam discipline, et dedit eam Iacob puero suo, et Isrel dilecto suo . Quando dedit? Tunc utique quando legalibus in tabulis totius uite regulam, totam discipline descripsit et normam. Attentus esto auditor, ut scias quis est hic Deus noster, absque quo alius non est. Quis est? Post hec in terris uisus est, et cum hominibus conuersatus est .  Quis est alius uisus in terra nisi Christus, qui nostra est conuersatus in carne? Et quis est alius conuersatus cum hominibus, nisi ille qui cum hominibus humano est commoratus in corpore? Et si hic est Deus noster, et non alius absque eo, heretice, cum hunc non habueris, quem habebis? Non est alius, inquit, absque eo; et nunc non dicis, Ergo ubi est Pater? Propheta dicit: Non est alius absque eo; et ubi est? In Filio utique, quia preter Filium non est Pater. Ego in Patre, dicit, et Pater in me est . Unde et propheta non dixit, Non est alius, sed Non est alius absque eo: hoc est dicere, Est; sed in ipso est. Sed dicis, Et si in ipso est, quomodo est alius? [b 1Kb] Heretice, sic est alius persona, ut sit ipse substantia; sic est ipse substantia, ut nulla sit confusio  Trinitatis; sic est unitas Trinitatis, ut nulla sit in Deitate distantia; sic in se est, et sine se tota Trinitas non est, ut insit in Patre, et Filio, et Spiritu sancto personalitas definita, non separata diuinitas. Et ipse precedet ante illum. Ante quem? Ante Christum, qui est Deus ipsorum. Deus noster, Deus omnium, Deus absque quo alius non est: In uirtute Elie. Nemo cum hoc audit, [c 1Kb] imputet: hic spiritum dicit illum, quem per diuinam gratiam meruit, non quem carnis est consecutus ad uitam; et uirtutem dicit illam quam de supernis habuit, non illam quam propter corporis adeptus est firmitatem. Ioannes ergo Elie uenit in spiritu, et in eius uirtute graditur, qui totum uictu, uestitu, honore, castitate, abstinentia, et omnibus Eliam uirtutibus  representat et Christum. Preparet Domino plebem perfectam. Quam in uobis Deus et Dominus  noster preparare et confirmare dignetur in gloriam nominis sui.



SERMO LXXXIX. De eisdem.

Omnia que a Deo creata sunt nobis bona sunt, et bona ualde, dicente Scriptura: Et uidit Deus omnia quecumque fecit, et ecce ualde bona . Ergo omnia que a Deo creata sunt, bona sunt, et [d 1Kb] ualde bona: sed inter uitia uirtutesque media sic habentur, ut ex ipsis, et periti doctrine materiam sumant, et erroris causam inueniant imperiti. Sapientes namque Creatorem creature contemplatione cognoscunt; stulti uero dum creaturas ipsas deos existimant, sapere nequeunt Creatorem. Hinc est quod [e 1Kb] solem, lunam, stellas, aurum, lapides,  ligna, deos sibi fecerunt gentiles, que Christiani addicta sue sapiunt seruituti. Nec mirum sic esse [f 1Kb] mediam creaturam, quando ipse creator omnium Christus est fidelibus in salutem, infidelibus in ruinam, euangelista dicente: Hic positus est in ruinam et resurrectionem multorum . Apostoli etiam aliis habentur in mortem, aliis habentur in uitam, Paulo probante, cum dicit: Quibusdam sumus odor mortis in mortem, quibusdam autem odor uite in uitam . Ergo et euangelice lectiones fiunt bonis intelligentie salutaris, malis uero erroris occasio. Antehac euangelista beatissimus, cum referret Ioannem Baptistam Herodis astrictum uinculis, adulteriis Herodiadis exstinctum, truncatum in premium saltatricis, sensimus aliquos fuisse permotos, cur Deus sacrilege  sanctum, adultere uirginem, angelum addixerit saltatrici. Fratres, uirtutes Ioannis, Herodis crimina abundanter [g 1Kb] alio sermone tractabimus: nunc eloquamur que uinculorum causa, carceris que necessitas, que mortis utilitas fuerit in Ioanne. Ioannes non potuit mori [h 1Kb] communi sorte, qui natus est priuilegio singulari: cum Christus Deus nasceretur in carne, Ioannes angelus est generatus in terris, ut ita officia terrena officiis se celestibus miscerent, sicut humanis se diuina miscebant, et in terra Deo angelus, Domino ordo celestis obsequii non deesset. Sed audiamus ordinem nascentis Ioannis, ut causas mortis eius inuenire possimus. Fuit, inquit, in diebus Herodis, regis Iudee, sacerdos quidam nomine Zacarias, de uice Abia, et uxor eius de filiabus Aaron, et nomen  eius Elisabeth. Erant autem ambo iusti ante Deum, incedentes in omnibus mandatis et iustificationibus Domini  sine querela . Oratores magni et excellentes ingenio, quoties illustrium uirorum parant narrare uirtutes, auos atauosque commemorant, ut ad honorem presentium accedat dignitas antiquorum, et laus patrum filiorum redundet ad gloriam. Maior est innata gloria quam quesita; precedit quod uenit ab origine quod sequitur ex labore, gloriam beatius est habere quam querere: hinc est quod euangelista ut extollat Ioannis gloriam, Zacarie patris, Elisabeth matris genus dicit, auos memorat, scribit merita, loquitur titulos, gradus digerit, uitam pandit, dilatat insignia, predicat sanctitatem. Fuit, inquit, in diebus Herodis, regis Iudee. Tempus memorat regis nefandi, qui sacrum sacerdotii uiolauit merorem, confudit ordinem, statutum soluit, abstulit institutum.  Et hoc accedit ad meritum Zacarie: quia cum in omnes pene Herodes ausus sue temeritatis extenderit, ausus sit nichil in isto, uirtutibus sit huius oppressus, ut sacerdotis immaculata successio [a 1Kb] ad gloriam germinis seruaretur. [b 1Kb] Et uxor eius de filiabus Aaron. Aaron primus pontifex in lege fuit sacerdotii origo: propterea, merito pretermissis omnibus, eius filia dicitur, cuius in se memoria pretulit sanctitatem, quam tanti generis pia custos gloriosissime transfudit in filium. Sed huius matris laudes euangelista describit: Erant, inquit, ambo iusti ante Deum. Est noua felicitas, est coniugium singulare, quando manet in duobus mens una, una sanctitas in duobus: constabat mente quod distabat in sexu; et in moribus erat unum, quod geminabat aspectus; et uirtutibus  reddebat pares, impares dederat quos natura. Erant, inquit, iusti ambo ante Deum. Placere iudiciis humanis, [c 1Kb] coram hominibus esse iustum, est uirtutis humane, maximi est et laboris: ante Deum qui scrutatur corda, cogitationes discutit, uidet mentium motus, esse iustum humani laboris non est, muneris est diuini. Si magnus est qui non peccat in carne, quatenus est qui corde non peccat? Ioannes ergo supra carnem est natus de istis, qui ante Deum nec corde, nec corpore peccauerunt. Adiecit euangelista, dicens: Incedentes in omnibus mandatis et iustificationibus Domini sine querela. Incedentes: incedit qui non stat in triuiis peccatorum, qui peregrinum se hoc sentit in seculo, qui asperas uirtutum intrat intrepidus mansiones, qui montes iustificationum, [d 1Kb] mandatorum colles indefessus uiator ascendit, ut presentia parentis  Dei, patrie celestis beatitudine perfruatur. Incedentes in omnibus mandatis et iustificationibus. Hi in omnibus, in quibus nemo uel pauci. In omnibus mandatis et iustificationibus. Quis fumi nescius cupiditatum transit incendia? quis uite lubricum numquam lapsus euadit? per uitiorum gurgites quis impollutus incedit? carnis negotia, uite causas, [e 1Kb] actus mundi quis peragit, et non erit in querela, cum nasci ipsum plenum sit et lacrymis et querelis? Namque parturiens queritur ex dolore, et natus in lacrymas queritur ex natura. Sed in Zacaria et Elisabeth reatus occidit, periit querela, omnis est amputata causatio, quia in illis parabatur unde tota sanctitas nasceretur: sed hoc ex ipsa iam lectione luceat. Et non erat eis, inquit, filius, eo quod esset Elisabeth sterilis. Sterilitas  ista non erat maledicta, sed mystica, in qua partus non ablatus est, sed dilatus; neque erat pignori clausa, sed tempori: colebatur tempore, uirtute serebatur, maturabatur etate, senectute crescebat, ut in filio singulari tota fecunditas pensaretur, quando in uno nascebatur numerositas congesta uirtutum. Beata sterilitas que unum seruabatur ad partum, et exspectabat Ioannem, cui quia prima omnia debebantur, primogeniti dignitas non periret. Et ambo processerant in diebus suis. Processerant, non decesserant: uixit in sanctis etas, non defecit, sed processit. Aut quid illis deficit, quibus accedunt semper incrementa uirtutum? Ergo in Zacaria et Elisabeth stupet sexus, frigescit caro, membra sopiuntur, tempus preterit, etas transit, [f 1Kb] abolescit totum quidquid  est et humani ordinis et negotii coniugalis, ut diuino munere, non partu ex hominibus angelus nasceretur. Promiseramus de ortu Ioannis causas mortis eius expromere, sed quia nos hodie longius sermo protraxit, et ad probationem rei satis nobis necessaria sunt que sequuntur, que modo dicta sunt ortus eius deputentur ad gloriam; nosque ingrati non simus uobis, qui differimus debitum, [g 1Kb] non negamus: nam debitoribus dilatio crescit ad gratiam creditoris. Exspectate ergo quod promittit debitor, et exspectate securi, quia promissa negari nequeunt, quando sterili tam largiter negata soluuntur.



SERMO XC. De eisdem.

Erigi nos sanctorum lapsibus, sanctorum trepidatione fundari, cunctatio nos hodie Zacarie docuit  sacerdotis: qui cum non credit Dei promissa, sed discutit; et opera diuina, non fide percipit, sed humana ratione disquirit, infidelitatis culpam longa silentii condemnatione persoluit. Audierat ab angelo: Exaudita est deprecatio tua: et uxor tua Elisabeth pariet tibi filium. Qui tunc respondit: Unde hoc sciam? Ego enim sum senex, et uxor mea processit in diebus suis . Nonne quantum senectute longa spem posteritatis amiserat, tantum longo uite usu fuerat edoctus quod Deus impossibile nil haberet? Legerat tanti temporis sacerdos, sciebat ueteranus pontifex lege naturam, non auctorem nature posse constringi; et tempus homini posse, suo non posse prescribere conditori. [a 1Kb] Nouerat de Abrahe et Sare emortuis extrema senectute corporibus, et a patris matrisque  nomine famosissima sterilitate summotis; Isaac ad totam fecunditatem Isrelitici germinis erupisse , cui non obfuit tantum defuisse naturam, quantum nasci profuit auctoris beneficio, non nature. Didicerat Rebecce  et Anne  effetis diu, diu nature suffragio destitutis, dedisse Deum quod sterilitas abnegauerat. Edoctus ergo tantis, quid est quod dicit: Unde hoc sciam? Ego enim senex sum, et uxor mea processit in diebus suis? Fratres, satis ad Deum trepida, satis ad diuinas uirtutes hominis est imbecilla natura, nec talem se in causa inuenit qualem se estimat ante causam; et satis se ignorat antequam se rebus probet, et experiatur exemplis. Petit celum, petit alta, scrutatur superna, mouet celum, pulsat celum; sed cum celum mouerit, celi pondera  non poterit sustinere. Ambit fidei subire uerticem, ardet celum sua penetrare uirtute; sed ethereas in uias ubi incedere humanis gressibus inchoat, et cum suam deorsum respicit ad naturam, non tantum fidit de preteritis, quantum trepidat de ruina. Sic B. Petrus cum per equora diuinos imitatur incessus, et nouus uiator molle iter duris gressibus calcat, ante de lapsu supplicat quam gaudeat de donato . Sic nunc Zacarias, qui cum diu fleret diabolum posse, regnare mortem culpa hominis unius, nasci homines ad labores, ad gemitus, ad pericula, optare licet erumnosa; moritura, nec tamen posse pignora promereri; stare inter acies criminum, obsideri uitiorum cateruis, infirmitatum quati et quassari semper impulsu; uidere eminus uexilla uirtutum, spem legis, gratie libertatem,  nec tamen illuc quemquam propriis posse uiribus peruenire; uelle bona, et non facere; crimina  odisse, nec uincere; debere iam misereri Deum, debere iam taliter subuenire captiuis; pontifex ergo iste cum Dei aures continua et tali querela, tali lamentatione pulsaret, Deus sic pia, sic iusta poscenti, ex germine ipsius responsionis sue sumpsit et instituit mirabile documentum, quo crederet posse Deum dare uitam mortuis, salutem reddere desperatis, si senectuti mortue sobolem, si sterilitati dedisset filium desperate, sicut euangelicus aperit sermo, cum dicit: Exaudita est deprecatio tua, et uxor tua Elisabeth pariet tibi filium, redemptionis huius nuntium, huius salutis preuium; qui Deum non, sicut tu, uoce audiat, non gemitibus flectat. Non ad impetrandum nostra ille, sicut tu, suffragia requirat, sed ipse in nostro ordine constitutus, et angelico honore fultus, Deum satis ab omnibus  desideratum, nec illi umquam cognitum, etiam ipsis [b 1Kb] angelis inuisum, manu teneat, amplectatur gremio, et iam conspicuum mundo [c 1Kb] ulnis felicibus tradat, palmis beatissimis assignet, humanis oculis peruidendum, Deum cognitum faciat uniuersis, perducat Dominum ad consortia seruulorum, misceat reis Iudicem, censorem in se testetur noxiorum suscepisse personam, ac si probet condemnationis humane sententiam cessaturam, quando ipse agitur, ipse currit per ueniam, qui reos erat daturus ad penam. Ut luceat hoc mysterium pietatis immense, Zacaria, tuus filius suum Dominum penitentie demergit in baptisma, in remissionem diluit peccatorum: quia uoluit fons dilui, cognitor suscipere ueniam, Iudex ipse suam subire sententiam, ne damnaret reos,  ne uindictam proferret in noxios; ascendit crucem, degustat mortem, sepulturam patitur, intrat infernum, qui puniri uoluit, ne puniret, qui amari magis uoluit quam timeri. Quod ubi Zacarias, fratres, audiuit, tantum se meruisse suis precibus sacramentum, rei ipsius consideratione territus, sacramenti ipsius estimatione turbatus, nec se mereri tantum credidit, et Deum dubitauit ad hec talia et tanta descendere. Hinc est quod dicit: Unde hoc sciam? Ego enim senex sum, et uxor mea processit in diebus suis. Hoc est dicere, Quomodo me habere filium ratio non permittit humana, ita nasci et mori Deum maiestas non sinit sempiterna. Cui [d 1Kb] angelus ueniabiliter non credenti penam signi tantum dedit, non perfidie: cautele est tarde de Deo humilia credere, de Deo tardius contumeliosa  sentire. Adiecit Angelus, dicens: Ego sum Gabriel. [e 1Kb] Ut ex nomine tanto, et ex merito ministri tanti, pontifex  promissionis fidem pensaret, et crederet qualitatem. Ego sum Gabriel, qui asto ante Deum, et missus sum loqui ad te. Dum dicit nomen, designat meritum; [a 1Kb] cum se refert astare, se missum refert; seruitutem fatetur, ne prerogatiua nominis debitum celaret obsequium. Ego sum, inquit, Gabriel, qui asto ante Deum, et missus sum loqui ad te, et hec tibi nuntiare. uere magnus Dominus, et sapientie eius non est numerus . Infirmantem curat de uulnere, nutantem de ultione confirmat, de supplicio fidei perficit argumentum, dicendo: Et ecce eris tacens et non poteris loqui. Ut ex te et in te credendi regulam consequaris, et uernaculo exemplo Deum posse credas facere quod promittit: nam cum uult, [b 6Kb] tue uocis organum claudit; et cum uult, tui aperire oris officium  profecto potest; et cum uult fecundam ex sterili facere, ex fecunda sterilem cum promittit, potest; cum uult largiri partus officia, obsequia nature cum uult, preualet denegare. Egit ergo angelus ut tali documento pontifex eruditus non dicat amplius: Unde hoc sciam? Qui totius creature indicio potuit approbare quod Deus omnia possit; et qui celum, terram, mare, et omnia que in eis sunt, ex nichilo legerat substitisse, credere debuit quod potuit ex aliquo facere quod uult, et desperato reddere quod promittit; et qui totum fecit ex eo quod non erat, ex eo quod est quidquid uult facere non laborat. Et erat plebs exspectans Zacariam, et mirabantur quod tardaret in templo. Egressus autem Zacarias non poterat loqui ad illos, et cognouerunt quod uisionem uidisset in templo. Ille autem  erat innuens illis, et permansit mutus. Egreditur pontifex gestans in ore sterilitatis indicium, portans in pectore conceptionis figuram, ut cum mater pareret filium, daret filius uocem, tunc uerbi pater ederet sacramentum, et ante natus daret patri ueniam, quam dilueret crimina uetusta populorum. Et quia qui non credidit, tacuit, merito propheta, quia credidit, gloriatur, dicendo: Credidi, propter quod locutus sum . Fratres, dat uerbum fides, negat infidelitas uerbum. Si nos ergo, fratres, sicut dixi, sanctorum lapsus erigit, firmat trepidatio beatorum, nichil umquam Deo esse impossibile iudicemus, neque inquiramus quemadmodum facturus sit, quod promittit, cuius uoluisse fecisse est, cuius dedisse est promisisse.



[c 1Kb] SERMO XCI. De eisdem.

Aurum de terra legere qui nouerunt, ubi diuitem senserint uenam, ibi quidquid artis est, quidquid laboris impendunt: et nos quia in sancto Zacaria celestem nouimus latere thesaurum, in ipso totum quod sermonis est nostri, quod uestri auditus est, occupemus, quatenus commune lucrum fit, quod fuerit communi labore quesitum. Fuit, inquit, in diebus Herodis regis Iudee sacerdos quidam nomine Zacarias, ex  uice Abia. Hoc iam diximus. Et uxor eius de filiabus Aaron . Sic cepit euangelista, ut in coniuge sacerdotis [d 1Kb] seruata sacerdotalis stemmatis generositas monstraretur. Erant, inquit, ambo iusti ante Deum. Ambo iusti, quia in ambobus erat una iustitia. Ambo iusti, quia constabat inter eos non de diligentia, sed de sanctitate coniugium. Ambo iusti, quia sexu dispares, pares meritis habebantur. Ambo iusti, quia ut erat in duobus una caro, sic erat in duobus unus spiritus. Imitentur coniuges, ut quos coniungit affectio, iungat et uirtus. Erant, inquit, iusti ambo ante Deum. Ambo iusti ante Deum. Et ubi est illud: Non iustificabitur in conspectu tuo omnis uiuens ? Ante homines forte quis putetur iustus, quia homines ut culpas corporum norunt, sic uitia  mentis ignorant: ante Deum uero, cui pectoris claustra patent, quem cogitationum secreta non latent, quis innocens habetur et iustus? Estne homo qui corde non peccet, non cogitatione delinquat, non offendat dubitatione, non lapsum trepidationis incurrat? Moyses dubitat , Aaron deuiat , Petrus negat , et quis iustus? Et quomodo ambo iusti ante Deum? Ante Deum, sed per Deum. Ambo iusti ante Deum. Non labore, sed gratia. Audi Apostolum: Iustificati gratis per gratiam ipsius . Et iterum: Non ex uobis, Dei donum est; non ex operibus, ne quis glorietur . Et iterum: Quid habes quod non accepisti? si autem accepisti, quid gloriaris, quasi non acceperis ? Euangelista ergo sic refert, non  quid non habuerit, sed quid acceperit; non quid quesitum sit, sed quid donatum. Erant, inquit, ambo iusti ante Deum, incedentes in omnibus mandatis et iustificationibus Dei sine querela. Incedentes dixit, ut eos ostenderet cucurrisse uirtutibus, non stetisse; et ambulasse in uia iustitie, non sedisse; nec remansisse in itinere mandatorum, sed ad mandatorum plenitudinem peruenisse. Incedentes in omnibus mandatis et iustificationibus Dei sine querela. Beati, fratres, quos culpa non percutit, non uulnerat crimen; sed beatiores isti quos tetigit nec querela. Sine querela. Si pueritia, si adolescentia, si iuuentus sine querela exstitit, ubi tota querela est, qualis horum senectus? Si tale initium, qualis finis? Ascendisse iustificationum uertices, colles mandatorum, nec in  aliquo titubasse, est gratie singularis, est unice felicitatis insigne. Et non erat, inquit, illis filius, eo quod esset Elisabeth sterilis. Non dixit, Non erant illis filii, sed Non erat illis filius, quia singularis futurus erat, qui erat de talibus nasciturus. Audi Dominum dicentem: Non surrexit maior in natis mulierum Ioanne Baptista . Eo quod esset Elisabeth sterilis. Sterilis corpore, sed fecunda uirtutibus; tarda soboli, sed non tarda Deo; non germini clausa,  sed tempori; non negata pignori, sed seruata mysterio. Et ambo, inquit, processerant in diebus suis. Processerant: sic describitur sacramentum senectutis, que nondum decidit meritis, non etate deficit, sed procedit; nec sentit detrimenta corporis, que sumit augmenta uirtutis. Fratres, Elisabeth sancte partus non ablatus est, sed dilatus, donec transiret tempus carnis, passio corporis, coniugii necessitas, uoluptatis causa, cupiditatis sensus, et totum quod humanum confundit, grauat, onerat conscientiam. Mundabatur enim longo tempore sacrificii domus, sanctitatis hospitium, [a 1Kb] metatus metatoris Christi, angeli domicilium, aula Spiritus sancti, Dei templum. Nescitis, inquit Apostolus, quia templum Dei estis, et Spiritus Dei habitat in uobis ? Denique ubi  tota corporis sedata querela est, et in totum facti sunt sine querela, mox sterilitas fugit, reuiuiscit senectus, fides concipit, parit castitas, na citur maior homine, par angelis, tuba celi, preco Christi, arcanum Patris, Filii nuntius, signifer superni Regis, peccatorum uenia, Iudeorum correctio, uocatio gentium, et ut proprie dicam, legis et gratie [b 1Kb] fibula, que diploidem summi sacerdotis sancto patri iungebat in pectore. Euangelista ergo uirtutes patris matrisque describit, ut ex generatorum tantis meritis dignitas germinis nosceretur; et probaretur maior homine, qui in ortu suo excedebat legem natiuitatis humane. Sed si processurus est, iam nascatur Ioannes, quia instat natiuitas Christi; surgat nouus Lucifer, quia iubar iam ueri Solis erumpit; det uocem  preco, quia adest iudex; clamet tuba, quia uenit Rex; et quia processurus est Deus, angelus iam precedat. uerum, quia quod supra homines est, homo referre non sufficit uirtutes [c 1Kb] nascentis angeli, angelus iam loquatur. Dixit angelus ad Zacariam, Ne timeas Zacaria: exaudita est deprecatio tua, ecce Elisabeth uxor tua pariet tibi filium; et uocabis nomen eius Ioannem; et erit tibi gaudium et exsultatio; et multi in natiuitate eius gaudebunt. Erit enim magnus coram Domino; et uinum et siceram non bibet; et Spiritu sancto replebitur adhuc ex utero matris sue; et multos filiorum Isrel conuertet ad Dominum Deum ipsorum; et ipse  precedet ante illum in Spiritu et uirtute Elie, ut conuertat corda patrum in filios, et incredulos ad prudentiam iustorum, parare Domino plebem perfectam. uacat humanus sermo, silet [d 1Kb] predicatio tractatoris, quando angelico preconio Ioannis profertur gloria; uirtus insonat, laus [e 1Kb] collaudatur; nec est quod illi adiiciat homo, cui Deus contulit totum. Spiritu sancto, inquit, replebitur adhuc ex utero matris sue. uidetis quemadmodum Ioannes ante peruenit ad celum quam tangeret terram, ante accepit diuinum Spiritum quam haberet humanum, ante suscepit diuina munera quam corporis membra, ante cepit uiuere Deo quam sibi, immo ante uixit ille Deo quam Deus uiueret illi, iuxta illud Apostoli: uiuo autem iam non ego, uiuit uero in me Christus . [f 1Kb] Sexto  mense sue matris exsultat in utero, et in uterum uirginis uenisse nuntiat Christum. Feruens nuntius, qui ante gestiuit nuntiare quam uiuere; impatiens dux, qui antequam perueniret ad corpus [g 1Kb] peruenit ad Regem; ante rapuit arma quam membra; ante aciem petiit quam lucem; et ut uinceret mundum, uicit ante naturam, ipse sine uisceribus uiscera matris exsuscitat; et quia tardabat corpus, solo spiritu implet euangelizantis officium. Quid dicam? Ioannes antequam Christum precederet, se precessit. Patris, matris, filii corda unus atque idem implet Spiritus sanctus: ut uno sanctitatis organo resonet natiuitatis Dominice cantilena. Nec mirum, fratres, semper ortus regios honorat festiuitas, dulcis gratificat symphonia. Et nos, fratres, natiuitatem Christi glorificemus  canticis, honoremus muneribus: quia mentitur fidei, si quod facit magus , non facit Christianus.



SERMO XCII. De eisdem.

Sensim nos sermo euangelicus ad altiora promouet, ad superna extollit. Nec mirum, fratres, si Eliam currus etherius euexit ad celum , cum quotidie ista Euangeliorum quadriga, hominum genus celi perferat et transmittat ad regnum. Ecce iam nos ipsa, fratres, de partu sterilis ad uirginis partum et a Ioannis ortu ad ortum nostri fecit proximos  Saluatoris. Sed quod superest adhuc de Zacaria pontifice patientius audiamus, ut ad cunabula nostri Regis regali itinere peruenire possimus: qui ob hoc celestis quadrige fidam conscendimus sessionem, ut sollicitas et arduas compendiorum semitas uitaremus. Sed enim lectum est: Et factum est ut impleti sunt dies officii eius, abiit in domum suam . Ita uni templo astabat tribus tota: parebant millia sacerdotum, propter quod ipsa obseruatio pontificalis officii erat diuisa per plurimos, dispensata per tempora, [a 15Kb] distributa per uices, ne aut ordinem sacerdotii multitudo confusa turbaret, aut alter legendo iugiter alteri debitum negaret officium. Post hec autem concepit Elisabeth uxor eius. Erat illis coniugii facultas, erat illis licentia donata generandi,  quibus inerat adhuc legis adolescentia, instabat adhuc religionis infantia. Lex, fratres, illicita prohibuit; licita non negauit; intra donum tenuit, supra donum conferre nil potuit; naturam rexit, supra naturam hominem non erexit. Lex fidei ianua, gratie nuntia, Euangelii preuia, pedagogus religionis infantie, remisit in sacerdotio [b 1Kb] legali coniugii castitatem, [c 1Kb] ut in pontificatu gratie uenturam perpetue uirtutis gloriam nuntiaret. Secundum hanc ergo indulgentiam Elisabeth annositate iam mortua, sanctum reuiuiscit in partum, et arida atque exarata rugis membra medullis uitalibus in uiscera fecunda uiridantur: ipsum quoque tempus, ipsum, in quo desierat, reuocatur ad corpus; et uetustate nimia domus uteri dilapsa, in faciem nouam repente reparatur;  stupet ordo, deficit consuetudo, miratur ipsa natura, et ex apparatu mansionis, hospitis meritum dignitasque innotescit. uerum Ioannes in generali habitaculo satis se miratus est esse peregrinum, qui se exclusum tempore, abdicatum natura, receptum se in eo auctoris beneficio didicit, non parentis. Et celabat se mensibus quinque, dicens, quia sic mihi fecit Dominus. Bene totum fecisse Dominum confitetur, que sibi collatum per hominem nil uidebat. Et occultabat se mensibus quinque, quia etsi erat diuini muneris, sui tamen temporis non erat quod habebat. Celabat se mensibus quinque. [d 1Kb] Erubescit anus feta, uerecundatur uetula primi partus, et puerperam senectus abscondit extrema, ne sterilitatis opprobrium risus fecunde senectutis augeret. Quod autem  risui subiacet senilis et ueterana conceptio, persimilis huius sterilitatis et etatis Sara probat , que sibi cum reddi partum, donari filium, cui iam uita prope deerat Domino promittente cognosceret, et ipsa de suo partu risit; et quod risui posset esse omnibus pregnans, et onerata canities, ipsius germinis testatur ex nomine, dicente Scriptura: Et uocauit nomen filii sui Isaac . Quod interpretari risum docuit, adiiciens: Risum mihi fecit Dominus. Hinc est quod Elisabeth sacrum uult celare mysterium, dicendo: Quia sic mihi fecit Dominus. Ut modo conceptus fatiget uerecundia, quamdiu negati partus erumna afflixit; pater tacet ex pena, ex uerecundia mater celat. O quanta silentio uox nascitur! O quanta taciturnitate tuba seculis inclamatura generatur! O quod secretum diuini Iudicis dat preconem! Quia sic mihi fecit Dominus in diebus  quibus respexit auferre opprobrium meum inter homines. Honor coniugii, matrimonii dignitas, est procreatio dulcium liberorum; satis enim graue est, et satis triste, et uirginitatis carere premio, et filiorum solatia non habere; sustinere onera matrimonii, et ad fructum matrimonii non uenire. Hinc est quod gaudet a se ablatum sterilitatis opprobrium, dicendo: Quia sic mihi fecit Dominus in diebus quibus respexit auferre opprobrium meum inter homines. Quia hoc apud homines miserum computatur, apud Deum uero [e 1Kb] reatus nullus est, ubi parentis culpa nulla est, sed iudicium denegantis. Certe si hoc affert aliqua corporalis infirmitas, necessitas in causa est, non uoluntas. Sed iam nunc omnis ignaua carnis intelligentia sit remota, tota corporei sensus abiiciatur infirmitas:  et quecumque est ingenii humani omnis excludatur intentio, fidei pateant oculi, cordis reserentur aures, mentis currat et incurrat incessus: ut peruenire ad mysterium uirginei conceptus, ad sacramentum partus uirginei penetrare possimus, adiuuante Domino Iesu Christo, qui ex ea genitus nunc in celestia regna cum Deo Patre et Spiritu sancto uiuit per infinita secula seculorum. Amen.



[f 1Kb] SERMO XCIII. De conuersione Magdalene.

Ad prandium, et ad Pharisei prandium uenisse Christum sollicitus forsitan miratur auditor. Pharisei domum Christus intrauit, non accepturus Iudaicos cibos, sed diuinam misericordiam largiturus;  neque accubuit [g 1Kb] pocula saporata melle floribus odorata sumpturus, sed penitentis lacrymas ex ipsis  oculorum fontibus potaturus: Deus delinquentium gemitus esurit, sitit lacrymas peccatorum. Rogabat, inquit, Dominum quidam Phariseus, ut manducaret cum illo: et ingressus domum Pharisei, discubuit. Et ecce mulier que erat in ciuitate peccatrix, ut cognouit quod accumberet Dominus in domo Pharisei, attulit alabastrum unguenti, et stans retro secus pedes eius, lacrymis cepit rigare pedes eius, et capillis capitis sui tergebat, et osculabatur pedes eius, et ungebat unguento . uidetis quia ad Pharisei mensam uenit Christus, non ut carnalibus repleretur escis, sed ut in carne negotium celeste monstraret; neque ut probaret posita humanitus ante se, sed post se gesta diuinitus approbaret. Christum namque semper agnoscimus per humanos actus diuinas exercuisse uirtutes, dum noua et preter usus mortalium cuncta  esse que ab eo etiam corporaliter gesta sunt comprobantur. Phariseus ad manducandum uocat Christum: quid ibi querit mulier non uocata? Claustra domus non prorumpit extraneus, conuiuii secretum non presumit non [a 1Kb] inuitatus intrare, cibos paratos relaxandis mentibus post laborem perturbare non audet arbiter luxuriosus; et quid est quod hec mulier ignota, immo male nota, onusta luctibus, plena lacrymis, clamosa planctu, nescio ianitore, nullo conscio, ipso ignorante pastore, domus aditus percurrit omnes, transit totas [b 1Kb] ministeriorum [c 1Kb] cateruas, ipsum conuiuii peruolat ad secretum, et facit domum letitie domum lamentationis et planctus? Fratres, non rogata uenit illa, sed iussa; intrauit exhibita, non presumens: ipse sic fecit eam sisti sibi, qui illam  celesti sententia iussit absolui. Denique dum Phariseus ueste clarus, primus [d 1Kb] in sigmate, in ipsis oculis Christi [e 1Kb] tumens, epulis homini, non Deo placiturus, festiuus infunditur, uenit mulier, et uenit  retro, quia reus animus post tergum stat ad ueniam, quia per culpam nouit se uultus fiduciam perdidisse; uenit satisfactura Deo, non homini placitura cum uenit; uenit pietatis illa, non uoluptatis exhibitura conuiuium. Denique et penitentie ponit mensam, fercula compunctionis apponit, panem doloris infert; potum lacrymis temperat in mensura, et ad delicias deitatis totas, [f 1Kb] totam pulsat cordis sui et corporis symphoniam, [g 1Kb] organi planctus dat clamorem, citharam per suspiria longa modulatur, gemitus aptat [h 1Kb] in fistulam; et dum pectus ipsam conscientiam arguens sepe percutit, facit placitura Deo [i 1Kb] cymbala personare; dumque taliter apportat diuinis oculis cibos, totas misericordie copias sic reportat. Ecce mulier que erat in ciuitate peccatrix. Exaggerat euangelista [i 9Kb] mulieris facinus, ut accumulet indulgentiam  largitoris. In ciuitate peccatrix. [k 1Kb] Ciuitate peccauerat, quia fama sua famam totius tetigerat ciuitatis; sicque iam non peccatrix solum, sed [l 1Kb] ipsius ciuitatis facta fuerat ipsa peccatum. Hec cognouit quod nisi ab illo solo ciuitatis peccatum non posset auferri, qui solus mundi uenerat abolere peccatum. Et ut cognouit quia accumberet Dominus in domo Pharisei. Non ad stantem, non ad sedentem audet uenire peccatrix: Deus cum stat, corripit; cum sedet, iudicat; prostratis coniacet, cum decumbit. Ut cognouit quod accumberet Dominus in domo Pharisei. Inclinem ad miserandum supernam didicit maiestatem; et ideo credidit quod esset ad ueniam sibi promptus, qui Pharisei uenerat tam promptus ad mensam. Attulit alabastrum unguenti. [m 1Kb] Portauit oleum, quia medicinam  lethali uulneri a superno medico perquirebat. Stans retro secus pedes eius. Ad pedes tendit semper citam ueniam qui requirit. Et bene stans, quia iam cadere non potest, qui [n 1Kb] ad pedes Christi  meruit peruenire. Stans retro secus pedes eius. Ut Christi uestigiis innixa percurreret per uiam uite, que per uiam cucurrerat mortis. Lacrymis rigabat pedes eius. En mutatur ordo rerum, pluuiam terre celum dat semper: ecce nunc rigat terra celum, immo super celos et usque ad ipsum Dominum imber humanarum prosilit lacrymarum, ut iuxta Psalmistam et de aquis fletuum cantetur illud: Et aque que super celos sunt, laudent nomen Domini . Lacrymis rigabat pedes eius. O quanta uis in lacrymis peccatorum! rigant celum, terram diluunt, exstinguunt gehennam, delent in omne facinus lata diuina promulgatione sententiam. Et capillis capitis sui tergebat. Dominicos pedes lauat lacrymis, [a 1Kb] crinibus tergit. uacat ab excusatione paupertas; inhumanitas ueniam non habebit, quia in totum sibi natura sufficit  ad obsequium Creatoris. Et capillis capitis sui tergebat. In peccatricis caput purgandis criminibus refluebat unda, ut sua fonte mulier in nouum baptisma suorum dilueret illuuiem peccatorum. Et capillis capitis sui tergebat. Ut iuxta Psalmistam uerticem capilli , ex quo ambulauerat in delictis suis, in sanctitatem tali uerteret seruitute. Et osculabatur pedes eius. Precesserant interuenientes lacryme, ut oscula deuota sequerentur, quia lacryme satisfactionis sunt documentum, [b 1Kb] oscula sunt reconciliationis indicia. Et ungebat unguento. [c 1Kb] Mulierem super caput Domini fudisse oleum, alio euangelista referente, cognouimus : non est ergo quod facit hec mulier mollis et carnalis obsequii, [d 1Kb] sed plene humanitatis est sacramentum; quia [e 2Kb] in capite Christi  Deus est, in pedibus euangelizantium pacem. [f 1Kb] Orate, fratres, ut et nos in unguine Domini commereamur  aliquatenus computari, et ungamur unguento quod pedibus funditur Saluatoris: quia sicut oblatio est, cum offertur unguentum; ita [g 1Kb] chrisma perfectum est, de Dominicis uestigiis cum redundat. Cuius autem mulier ista typum preferat, uel quam magnum prefiguret arcanum, donante Deo, tunc dicemus, quando ea que sunt in sequentibus exponentur.



SERMO XCIu. De eadem, et Phariseo murmurante, ac Christo respondente.

Quoniam sermone proximo partem primam hodierne percurrimus lectionis, admirati pariter sumus quo feruore, qua fide, quali ausu, quanta obsequii nouitate, peccatrix mulier ipsius uestigia contigerit Saluatoris: modo quid Phariseus tacens dixerit,  quid Christus, cui loquuntur tacita, responderit, audiamus. uidens, inquit, Phariseus, qui uocauerat eum, ait intra se dicens: Hic si esset propheta, sciret utique que et qualis est mulier que tangit eum . Pharisee, quod conspicis non est ignorantia, sed potestas; est diuini iudicii, non erroris humani. Pharisee, erras, nescire magis potuit si fuisset propheta, quia prophetia non est humani arbitrii, muneris est diuini: unde propheta [h 1Kb] scit non quantum uult, sed quantum dederit ille [i 1Kb] qui tribuit prophetiam. Hic si esset propheta, sciret utique que et qualis est mulier que tangit eum. [i 1Kb] Mulieris male tactus urit male conscium, parem polluit, suspectum notat, hominem male uoluntatis infamat: ceterum peccatrix fit bona, fit sancta, fit innocens, cum tetigerit  uenie largitorem. Stercora contingunt, sed non inquinant solem. [k 1Kb] Medicum cum tangunt uulnera, putredo  non polluit. Iudicem quamuis tangat reus, non potest maculare cum supplicat. Sic peccator cum Dominum tangit, non Dominum sordidat; sed ipse et peccato caret omni, et rapit subito sanctitatem. Probat hoc mulier in profluuio sanguinis constituta, que ut [a 9Kb] tetigit fimbriam Domini, non fimbriam polluit, sed ipsa mox inquinamento uetuste caruit passionis. Hic si esset propheta, sciret utique que et qualis est mulier que tangit eum.. Phariseus Christum prophetam crederet, si exposita oculis, nota populis si uideret. Quid putas crediturus erit, cum mox eum mentis sue arbitrum, cordis sui iudicem, testem conscientie sue, cogitationum suarum didicerit cognitorem? Putasne uel tunc fatebitur Deum, quem modo post uirtutes tantas iudicat nec magistrum?  Hic si esset propheta, sciret utique que et qualis est mulier que tangit eum. Mulier habebat uulnus, sciebat illud, et ideo taliter tanti uulneris medicum perquirebat; Phariseus perfidie morbo saucius, superbie flamma febriens, per phrenesim se nesciebat insanum. Hinc est quod Christus illuc primum curam uertit, ubi ignota seuiebat infirmitas, ut celestis medicus uno medicamine duos curaret egrotos. uidens Phariseus qui uocauerat eum, ait intra se, dicens. Cui, quia intra se cogitauerat Phariseus, Christus publica uoce respondit; et dum Pharisei cordis patefecit arcanum, ipsum fuisse totius prophetie demonstrat auctorem. Respondens, inquit, iehsu, ait: Simon, habeo tibi aliquid dicere. Tibi, cui opus est medicina, et nescis querere medicinam; tibi, qui Deum magistrum  uocas, et Dei deseris disciplinam: ignoras quoniam magistro magnam facit iniuriam, qui se discipulum fatetur eius, cuius non sequitur institutum? Nam sicut discipuli probitas laus est magistri, ita magistri uituperatio discipulus nesciens disciplinam. Simon, habeo tibi aliquid dicere. Respondit, magister, dic. Iterum, magister, dic, et non Deus dic. Iam iam Deum sentiens, quem uocat magistrum. Duo, inquit, debitores erant cuidam feneratori: unus debebat denarios quingentos, et alius quinquaginta. Non habentibus illis unde redderent, donauit utrisque; quis ergo eum amplius diligit? Respondens Simon dixit: Aestimo quod is cui plus donauit. Et Dominus, recte iudicasti. Audistis quemadmodum celestis creditor totum debitum caritate compensat, et ad incrementum  totius fenoris amoris solius exigit et requirit usuram. Plectendus debitor, qui dilectione sola suam negligit redimere cautionem. uis scire, homo, quid Deo debeas? Quod factus es, Dei creditum est; quod es rationis capax, Dei fenus est; quod discretionem mali boniue possides, accepisti; et quod uiuendi normam  acceperis per chirographum legis, stipulanti Deo spopondisse te non potes diffiteri. Sed dum te per uitia carnis in lutum instar suis demergis, et quadrupedum more uiuens qua preditus es ratione priuaris, et in gurgite criminum boni maliue perdita discretione confundis, et diuine legis substantiam dissipas, [b 1Kb] mundana uoluptate captiuus, factus es gloriosi fenoris debitor luctuosus, cui deficientibus uirtutum lucris criminum multiplicatur usura. Sed licet in hac re cecideris, licet fueris in ista deuolutus, [c 1Kb] uide ne desperes: homo, remansit tibi unde piissimo satisfacias creditori. Absolui uis? Ama. Charitas cooperiet multitudinem peccatorum . Negationis crimine quid peius? et tamen Petrus amore solo ualuit hoc delere, probante Domino, cum dicit: Petre,  amas me ? Inter omnia Dei precepta amor obtinet principatum. Diliges, inquit, Dominum Deum tuum ex toto corde tuo, et ex tota anima tua, et ex tota mente tua, et ex tota uirtute tua . Ama ergo, homo, Deum, et ama totus, ut possis omnia sine labore uincere et delere peccata. Tenere militie, delicati conflictus est amore solo de cunctis criminibus reportare uictoriam, sicut ex sequentibus elucescit. Conuersus, inquit, ad mulierem, dixit Simoni. Quid est, quod conuersus ad mulierem, Simoni loquitur Christus? Quia cum penitentem respicit, arguit oblatrantem. Dixit Simoni: uides hanc mulierem? Intraui in domum tuam, aquam pedibus meis non dedisti, hec autem lacrymis rigauit pedes meos, et capillis capitis sui tersit; osculum mihi non dedisti,  hec autem ex quo intraui non cessauit osculari pedes meos; oleo caput meum non unxisti, hec autem unguento unxit pedes meos. Propterea, dico tibi: dimittuntur illi peccata multa, quoniam dilexit multum; cui autem minus dimittitur, minus diligit. Probatum est quia dilectio delet et abluit uniuersa peccata. Quid est autem quod dixit: Cui minus dimittitur, minus diligit? Ergo ad peccandum satis est ut maior caritas comparetur? Absit.Charitas de preteritis subuenit, non liberat de futuris; caritas nescit peccare cum diligit; caritas non est caritas, si delinquit; caritas Dei custos est sanctitatis. Fratres, si nos esse peccatores nouimus, et esse nolumus peccatores, [d 1Kb] pedibus Christi demus lacrymas, spargamus capillos, figamus oscula, pietatis oleum tota deuotione fundamus; ut dicatur  nobis: Dimittuntur uobis peccata multa, quia dilexistis multum.Imitemur hanc mulierem, quam conspicimus non solum caruisse peccatis, sed ad totum sanctitatis uerticem peruenisse. Que sit autem hec mulier, quia hodiernus sermo caritatis nos distulit, sicut iam promisimus, in sequentibus Deo auctore pandemus.



SERMO XCu. De eadem, ubi de Magdalene allegorica conuersione.

Omnia que a Christo corporaliter gesta referuntur, sic subnixa sunt historica ueritate, ut plena semper sacramentis celestibus comprobentur. Et quia, quod erat in facie lectionis iam perstrinximus sermone repetito, orate ut, sicut promisimus, interna eius, Spiritu sancto reuelante, pandamus. Inhonora est dictio, que Dei facta humana tantum expositione depromit. Rogauit, inquit, Dominum quidam Phariseus ut manducaret cum illo . Phariseus, fratres, [a 1Kb] catholicus dicitur Iudeorum; nam et resurrectionem credit, et [b 1Kb] a Sadduceo resurrectionem negante dissentit. Hinc est quod rogat Christum, id  est, resurrectionis auctorem, ut manducet cum illo: quia qui conuiuit Christo, mori nescit, utique uiuit semper. Rogabat Dominum ut manducaret cum illo. Rogas, Pharisee, ut manduces cum illo; crede, esto Christianus, et manducas ex illo. Ego sum, inquit, panis qui de celo descendi . Semper Deus maiora tribuit quam rogatur; nam se manducandum dedit, qui rogabatur, ut manducandi secum fiduciam largiretur; et tamen sic hoc dedit, ut illud quod postulatus est non negaret. Nonne promittit hoc et sponte discipulis suis? uos qui perseuerastis mecum, manducabitis et bibetis in mensa mea in regno meo . Christiane, qui se tibi hic manducandum dedit, quid suum tibi denegare poterit in futurum? Et qui tantum tibi uiaticum parauit ad uictum, quid in  illa tibi mansione perpetua non parauit? Manducabitis in mensa mea in regno meo. Audisti Dei conuiuium, sollicitus non sis de qualitate conuii. Qui peruenire regis meretur ad mensam, manducabit quidquid regni dominatio possidet et potestas; sic qui ad conuiuium uenerit Creatoris, habebit in deliciis suis quidquid continetur in creatura. Sed ad cepta redeamus. Et ingressus domum Pharisei. Quam domum? Nempe synagogam ingressus accubuit. In synagoga, fratres, tunc accubuit, quando occubuit Christus: sed corpus suum Ecclesie transmisit ad mensam, ut esset celestis caro manducaturis gentibus ad salutem. Nisi manducaueritis carnem Filii Hominis, et biberitis eius sanguinem, non habebitis uitam in uobis . Quemadmodum autem manducetur caro Christi,  quomodo bibatur et sanguis eius, norunt illi [c 1Kb] qui sunt sacramentis celestibus instituti. Ecce, inquit, mulier que erat in ciuitate peccatrix. Que mulier? [d 1Kb] Ecclesia sine dubio. In ciuitate peccatrix. Ciuitate qua? Illa de qua dixerat propheta: Quomodo facta est meretrix ciuitatis fidelis Sion ? Et alibi: uidi iniquitatem et contradictionem in ciuitate, et iniquitas et labor in medio eius et in iustitia; et non defecit de plateis eius usura et dolus . In ciuitate ergo perfidie septa muris, superbie turribus communita, distincta iniquitatum plateis, obserata contradictionum portis, depicta doli fucis, indurata [e 1Kb] silicibus usurarum, negotiorum doloribus aggrauata, infamata lupanaribus, id est, idolorum templis, mulier hec, id est Ecclesia, grauissimum trahebat reatum ex  tanta precedentium colluuie peccatorum. Sed ubi audiuit uenisse Christum ad domum Pharisei, id est, ad synagogam: ibi, hoc est, ad Iudaicum Pascha, passionis sue mysteria tradidisse, aperuisse sui corporis et sanguinis sacramentum, manifestasse nostre redemptionis arcanum, Scribas uelut pessimos despiciens ianitores. ue uobis legisperitis, qui tulistis clauem scientie ! Irruptis contradictionum foribus, contempto ipso chori Pharisaici principatu, ardens, anhelans, estuans ad totum legalis conuiuii penetrale peruenit: ibique reperit Christum inter amoris epulas et dulcia pocula traditum, Iudaicam occubuisse per fraudem, iuxta illud prophete: Quoniam si inimicus exprobrasset mihi, supportassem utique; et si is qui oderat me, super me mala locutus fuisset,  abscondissem me utique ab eo: tu uero, homo unanimis, dux meus et notus meus, qui mecum dulces capiebas cibos, in domo domini ambulauimus cum consensu . Ut cognouit accubuisse Dominum in domo Pharisei, id est, in synagoga omni dolo, tota fraude addictum, passum, crucifixum et sepultum; tamen a feruore fidei tanta ista non retardatur iniuria, sed portat unguentum, portat Christiani chrismatis oleum: et quia Christi faciem uidere non meruit corporalem, stat retro non loco, sed tempore, inheret eius uestigiis, ut sequatur; et iam desiderii plus quam conscientie lacrymas fundit, ut quem abeuntem uidere non meruit, mereatur uidere redeuntem. Lacrymas ergo ad pedes Domini profluo amore perfundit; dum pedes euangelizantium regnum eius bonorum operum manibus  tenet, lauat lacrymis caritatis, confessionis labiis osculatur, et totum misericordie profundit unguentum, donec conuersus ad eam; quid est conuersus? hoc est, reuersus, dicat Simoni, dicat Phariseis, dicat negantibus, dicat populo Iudeorum: Intraui domum uestram, aquam pedibus meis non dedistis. Et hec quando dicet? Quando uenerit in maiestate Patris sui, et segregabit iustos ab iniustis, quasi pastor qui segregat oues ab hedis; et dicet: Esuriui, et non dedistis mihi cibum; sitiui, et non dedistis mihi potum; hospes fui, et non suscepistis me. Hoc est dicere, Aquam pedibus meis non dedistis; hec autem, dum meorum pedes lauat, pedes ungit, pedes osculatur, fecit seruis [a 1Kb] quod uos Domino non fecistis , fecit pedibus quod capiti uos negastis, impendit  minimis quod uos uestro denegastis auctori: Tunc dicet ad Ecclesiam: Dimittuntur tibi peccata multa, quia dilexisti multum. Quia tunc erit remissio peccatorum, quando tolletur materia tota peccandi, quando corruptio induet incorruptionem; quando mortalitas immortalitatem consequetur, quando peccati caro caro totius efficietur sanctitatis, quando terrena seruitus celesti dominatione mutabitur, quando militia humana diuinum promouebitur ad regnum. Orate, fratres, ut et nos in parte Ecclesie constituti, ad ea que numerauimus peruenire mereamur, auctore ipso Christo, cui est honor et gloria una cum Spiritu sancto in secula seculorum. Amen.



SERMO XCuI. De parabola zizaniorum [b 1Kb] .

Si dicta uel facta Christi passim carnalibus sensibus [c 1Kb] subiicerentur, torpesceret animus meus, uacaret, dormiret ingenium, cor tabesceret, exstingueretur quidquid humani uigoris est et caloris. Proposuit, inquit, illis parabolam . Sicut in lapide friget ignis, latet ignis in ferro, ipse tamen ignis ferri ac lapidis collisione flammatur; sic obscurum uerbum uerbi ac sensus collatione resplendet. Certe si mystica non essent, inter infidelem fidelemque, inter impium atque pium discretio non maneret, et esset deuotus sicut contumax, iners sicut qui laborat, peruigil ut ille qui dormit: nunc uero cum petit anima, mens pulsat, querit sensus, sperat pietas, fides exigit, meretur intentio, apparet et sudantis fructus, et pena  desidis, et iustitia largitoris simul, quia plus accepta sapiunt quam possessa, inuenta magis quam subiecta delectant. Hinc est quod doctrinam suam Christus parabolis uelat, tegit figuris, sacramentis operit, reddit obscuram mysteriis. Proposuit, inquit, illis parabolam. Illis, hoc est, non suis, sed extraneis, inimicis utique, non amicis; spectantibus ad calumniam, non  audientibus ad salutem. Ideo in parabolis, inquit, loquor eis, quia uidentes, non uident; et audientes, non audiunt, neque intelligunt. Quare? Quia qui calumniatur preterita, uidere presentia non meretur; neque dignus est agnoscere gratiam, qui legem ne cognosceretur, abscondit. ue uobis, inquit, legisperitis, quia tulistis clauem scientie; ipsi non introistis, et eos qui introibant, prohibuistis . Proposuit, inquit, illis parabolam, dicens: Simile est regnum celorum homini. Et quid offendit Christus, si in similitudinem hominum factus est, ut pereunti humano generi subueniret? Scandalizat Dominus, si, ut manumittat seruos, inueniatur in habitu seruitutis? quando quidquid est maiestas future, quidquid aduentus et regni, ecce homini comparatur. Simile est, inquit, regnum celorum  homini qui seminauit bonum semen in agro suo; cum autem dormirent homines, uenit inimicus eius, et superseminauit zizania in medio tritici, et abiit. Audistis quemadmodum sator mundi reruni principia bona seuit, nec ullum malum ab originis processit auctore; ab inimico superseminatum est malum, malum [d 1Kb] non est a rerum parente procreatum. Et uidit Deus, inquit, omnia quecumque fecit, et ecce bona ualde . Bona, et ualde bona: nam quem Deus faciens uocauit mundum, inficiens reddidit inimicus immundum; et hominem quem Deus in paradiso deliciarum collocauit ad uitam, inimicus in hac laboris uita detraxit ad mortem; et affectum quem carni Deus inseruit per naturam, inimicus in parricidium per inuidiam commutauit. Cain probat hoc qui primus germano sanguine  terram tinxit, et in exitum fraternum [e 10Kb] mortis dignus exstitit dedicator . Sic ex discordia nata mors semper humanam scindit et separat caritatem. Et quia longum est ire per singula, uel paucis aperire compellimur, inimicus qualiter bonis mala, uirtutibus uitia, uitalibus mortalia, nostram semper superseuerit ad ruinam. Nonne ex uno homine Deus omnem repleuit terram, et semine ex uno pius sator totum genus hominum tantam multiplicauit ad messem? Sed inimicus mox homines in unum redegit omnes; et superseminando mala quod bene satum fuerat, deleuit diluuio, non rigauit. Sic legem diuinis et ueracibus satam preceptis, humanis et mendacibus fucauit inuentis: ut de sacerdote fieret persecutor, de doctore deprauator existeret, de defensore legis  redderetur immicus. Sic creaturas ad agnitionem conditas Creatoris, ut nesciretur Deus, deos esse mentitus est. Hinc sapientes seculi fecit stultos, speculatores mundi docuit nichil uidere, professores scientie fecit scientiam non habere, inquisitores rerum omnium dimisit ignaros. Sic euangelicam segetem satam celesti semine heretica zizania superseminando confudit  inimicus, ut manipulos fidei gehenne fasciculos faceret, ne triticum fieret celestium horreorum. Et quid plura? Posteaquam est ipse in demonem conuersus ex angelo, ne qua creatura in suo statu consisteret, arte, dolis, machinis, fraude contendit. Sed iam presentis parabole uerba pandamus. Simile est regnum celorum homini. Cui? Utique Christo. Qui seminauit bonum semen. Quia in ipso rerum semine nescit malum conditio Creatoris. In agro suo. Hoc est, in mundo, dicente ipso Domino, Ager hic mundus est . Cum autem dormierunt homines. Id est, sancti Patres, patriarche, prophete, apostoli, martyres, in sopore mortis temporaliter dormientes, quia sanctorum mors somnus est; peccatorum uero mors est, quia in inferno pene uiuunt, uite pereunt  peccatores. ueniens inimicus eius. Id est, diabolus. Superseminauit zizania. Superseminauit, non seminauit. Precedunt Creatoris bona, mala diaboli postsequuntur; ut malum quod est ex diabolo, sit accidens, non natura. Superseminauit zizania in medio tritici. Quia diabolus hereses inter fideles, inter sanctos peccatum, inter pacificos lites, inter simplices dolos, inter innocentes nequitiam gratis serere consueuit: non ut acquirat zizania, sed ut triticum perdat; nec ut reos capiat, sed ut adimat innocentes. Hostis plus ducem quam militem petit; nec obsidet mortuos, sed impugnat uiuentes: sic diabolus non peccatores querit capere, quos possidet subiugatos, sed ut iustos capiat, sic laborat. Superseminauit zizania in medio tritici, et abiit. Quia diabolus impellit  quidem uiribus ad ruinam, sed posteaquam prostrauerit, derelinquit; diabolus non querit hominem, sed hominis interitum querit. Fratres, ille malis nostris gaudet, turget ruinis nostris, nostris uulneribus conualescit, nostrum sanguinem sitit, nostra saturatur ex carne, nostris [a 1Kb] uiuit ex mortibus. Diabolus hominem non uult habere, sed perdere. Quare? Quia ad celum unde ille cecidit, non uult, non fert, non patitur hominem peruenire. Et quia nos sermo trahit longius hodie, reliqua differamus, ut et communem releuemus laborem, et que dicenda sunt plenius exsequamur. Deus autem noster et mihi dicendi gratiam, et uobis audiendi desiderium donare dignetur.



SERMO XCuII. De eadem.

Quia festinus antehac sermo, ut communem temperaret laborem, ad totum parabole pretereuntis non ualuit peruenire secretum, nunc reliqua, Domino reuelante, pandamus. Proposuit, inquit, illis parabolam, dicens: Simile est regnum celorum homini qui seminauit bonum semen in agro suo; cum autem dormirent homines, uenit inimicus eius, et superseminauit  zizania in medio tritici, et abiit. Cum autem dormirent homines . Insidiator in noctibus latitat, in diebus uigilantes fugit, appetit dormientes, fortis conflictum petit, prouocat palam spectantibus omnibus, et coram populis uult habere uictoriam. Maxime infirmitatis indicium est dormientibus irruisse. Cum autem dormirent homines, uenit inimicus eius. Malus numquam non stultus. Quid hic egit inimicus? Esto quod dormierint serui, numquid et Dominus dormiebat? Esto quod oculos seruorum sopor clauserit post laborem; numquid et dominantis oculos ulla uicerat lassitudo? Inimice, lucis refuga, uigilasti, laborasti, sed non latuisti: nam, dormientibus seruis, Dominus ipse te uidet: desertor celi preuenisti, fecisti, sed non profecisti. Deo perire  non potest quod ipse custodit: fraudis auctor, in Dominum non committis, sed in seruos, dum facis ut negligentie illorum quod tue fraudis est ascribatur. Ille, ille te uidet, qui totius et fraudis testis est et laboris. Manent ergo laboris sui fructus benefacientem, manent et nequitie sue pene fraudantem; illi triticum ad horreum celeste portabunt, tu tibi zizaniorum tuorum portabis fasciculos ad gehennam. Cum autem dormirent homines, uenit inimicus eius, et superseminauit zizania. Ut quid? Ut periret dominica messis, et hoc ad lucrum quid pertinebat inimici, nisi quod inuidie spiritus hominum damnum suum computat lucrum, et quod perierit hominibus, hoc se estimat acquisiuisse? Sed diabolus hoc ideo, ut diximus, tenebris celantibus est molitus, ut adulterate  messis noxa redundaret ad seruos, et hinc penam sumerent, unde sperauerant palmam. Denique uigilantes serui pre timore, ista cur euenerint expauescunt: hoc metuentes, ne zizaniorum germina ad illorum redirent offensam, quorum conscientia preter iactum boni seminis nil habebat. Hinc est quod auditum sui domini preuenerunt, ne securi de innocentia, reatum de silentio sustinerent: cum uocatur innocens ad reatum, dum purgari estuat, urget et stimulat cognitorem. Cum autem creuisset herba et fructum fecisset, tunc, inquit, apparuerunt et zizania. Quod latet in herba, manifestatur in spica; et [b 1Kb] quod celatur in germine, aperitur in fructu: sic quos credentes putamus pares, fide dispares inuenimus, sic iudicii prodit messis quod Ecclesie  germen occultat. Iuxta illud dictum Dominicum: Ex fructibus eorum cognoscetis eos . Flores multi, multitudinem fructuum pollicentur, sed exanimati uentorum flabris, ad fructum paucissimi perseuerant: sic credentes in Christo multi Ecclesie uidentur in pace; ubi autem persecutionis procella perflauerit, pauci martyrii reperiuntur in fructu. Sed [c 12Kb] Euphemia sancta plus soluit in fructu  quam promisit in flore; que, manente uirginitatis flore, copiosum martyrii peruenit ad fructum. Accesserunt, inquit, serui patrisfamilias, dicentes ei. Accesserunt, fratres, mente non corpore; non loco, sed fide; dixerunt non clamore uocis, sed cordis tacito cum dolore: Domine, nonne bonum semen seminasti in agro tuo? Seminasti, non seminauimus: [a 1Kb] nos quod perfecte facimus, tibi semper nostro assignamur auctori, et tu in iis que nobis facienda precipis, ipse operator assistis. Ergo si nos operis tui facis esse pro tua dignatione consortes, non nobis solis quod zizania nascuntur ascribas. Domine, aut tecum nos munit innocentia, aut nobiscum te reatus attingit; nos nostro operi non potuimus inuidere, magnis sudoribus offensam non potuimus comparare; tu  quod uis, unde uis, quando uis, habes; nos preter tuam gratiam nil habemus, per quam stamus, uiuimus, mouemur et sumus , et sine qua iacemus, deficimus et perimus. Ergo nos hec nobis sic laborauimus, ut perirent? Sed quis hoc fecerit, qui solus non dormis, nobis dormientibus, tu uidisti; et si tu uidisti, iuste Iudex (factum quis scit? ille qui uigilat, non ille qui dormit  ergo tu prode eum, ut nos quos sic anxios conspicis, facias sic securos. Ait dominus, Inimicus homo hoc fecit. Inimicus homo hoc fecit; et tu quare hoc cum uideres, Domine, permisisti? Quare? Quia timere fraudes non potest, cui nil potest deperire; et quia [b 1Kb] plus est mixta discernere quam prohibere mixturam, maius est reparare perdita quam illesa seruare; simul  quia oportet zizania esse, ut qui probati sunt manifesti fiant . Serui autem dixerunt ei, uis imus et colligimus zizania? Sic deuoti serui indefessum promittunt laborem, nec patiuntur Dominice messis uidere uel temporaliter feditatem; sed Dominus, quem tempora non fatigant, et quando uult potest abolere sue messis iniuriam, uetat dicendo: Non. Et quare prohibuerit mox reuelat. Ne forte colligentes zizania, eradicetis simul cum eis et triticum. Sic imperiti erant cultores, sic operis nescii, sic discretionis scientiam non habentes, ut euellentes zizania, eradicarent et triticum? Ubi sunt prophete per Dei spiritum prophetantes? Ubi Petrus cui Pater reuelat ? Ubi Paulus in quo operatur  et loquitur  Christus? Ubi omnes  sancti, plane sancti, sed serui, tantum scientes,  quantum singulis scientiarum largitor indulsit? Sed dicis, Hoc occultum nil erat, nil erat ibi occultum, quando aliud uidebatur in specie, aliud habebatur in flore; et quod hodie erat zizania, cras in triticum uertebatur: sic hodie habetur hereticus, qui crastina fit fidelis; et qui ad presens peccator cernitur, ad futurum iustus assistit. Hinc est etiam quod auctor utraque referebat ad messem, id est, usque ad iudicium diuine patientie sue et nostre penitentie tempus, ut qui de se malo commutarit ad bonum, Dominicum deputetur in triticum, celestibus horreis aggregandus; qui se de fideli fecerit infidelem, gehenne deputetur incendio. Et quid plura? Si zizaniis non Dei patientia subueniret, nec Mattheum de Publicano euangelistam, nec Paulum de persecutore  apostolum Ecclesia possideret. Denique Ananias eradicare triticum tunc querebat, quando ad Saulum missus, de Paulo talia querebatur: Domine, quanta mala fecit sanctis tuis ! hoc est, eradica zizania; quid ad lupum ouis? quid ad contumacem deuotus? quid ad persecutorem talis predicator missus? Sed cum Ananias uideret Saulum, Paulum Dominus tunc uidebat; cum Ananias persecutorem diceret, tunc Dominus predicatorem sciebat; et cum ille eum zizania iudicaret inferni, Christus eum uas electionis, triticum in celesti horreo iam ponebat. uade, inquit, quia uas electionis est mihi [c 1Kb] .



SERMO XCuIII. De parabola grani sinapis.

Audistis hodie, fratres, quemadmodum grano sinapis  tota regni celestis comparata est magnitudo. Et quid est quod potestatem tantam, sic parua, sic minima, immo minimorum minima similitudo concludit? Sic enim ait Dominus: Cui simile est regnum Dei? et cui simile estimabo illud ? Cum dicit: Cui est simile, quasi querentis indicat et producit affectum. Et ille solus uerbum, scientie fons, dicendi flumen, qui omnium corda rigat, sensus aperit, ingenium dilatat, in inuenienda similitudine nunc laborat? Sed quid inuenerit audiamus. Simile est, inquit, regnum celorum grano sinapis. Querens in celo et in terra, nil inuenit nisi granum sinapis, in quo potentiam totam superne dominationis includat; et illud regnum singularitate potens, eternitate felix, diuinitate fulgens, diffusum toto celo, tota terra dilatatum,  in grani sinapis coarctat et concludit angustias?  Simile est regnum celorum grano sinapis. Spes ista est credentium tota? Exspectatio ista est fidelium summa? Ista est felicitas uirginum longis continentie laboribus comparata? Ista est gloria martyrum totius effusione sanguinis conquisita? Hoc est quod nec oculus uidit, nec auris audiuit, nec in cor hominis ascendit ? hoc est quod ineffabili sacramento diligentibus Deum promittit Apostolus esse preparatum? Fratres, non facile Dominicis moueamur in dictis; nam si infirmum Dei, fortius est hominibus; et stultum Dei sapientius est hominibus , hoc minimum Dei tota magnitudine mundi magnificentius inuenitur; si modo hoc granum sinapis nos sic nostris seminemus in mentibus, ut intelligentie magnam nobis in arborem crescat, et  sensus altitudine tota leuetur ad celum, ac totos scientiarum diffundatur in ramos atque ita ora nostra feruentia uiuido fructus sui sapore succendat, et ita igne seminis sui toto nobis ardeat, et flammetur in pectore, atque nostre ignorantie totum nobis auferat sua degustatione fastidium. Simile est regnum celorum grano sinapis, quod acceptum homo misit in hortum suum, et creuit, et factum est in arborem magnam, et uolucres celi requieuerunt in ramis eius. Grani sinapis, sicut dicit, instar est regnum Dei, quod de supernis affertur uerbo, suscipitur auditu, fide seritur, credulitate radicatur, spe crescit, confessione diffunditur, uirtute tenditur, et dilatatur in ramos, ad quos uocat aues celi, id est, spirituales sensus, atque in ipsis eas quieta suscipit mansione.  ueniat hereticus, ueniat, quia redeuntibus Ecclesie semper patescit ingressus; ueniat, audiat, et pietati Dominice iam desinat oblatrare: Si celestis regni maiestas omnis ad grani sinapis similitudinem uenit, quid queritur quod Deus ad hominem, Dominus [a 1Kb] serui descendit in formam? Sic enim uenit, heretice, ut tibi totum per fidem cresceret, cui iam totum defecerat per naturam. Simile est regnum celorum grano sinapis. Sed sinapis reuertamur ad granum: sic tota regni summa manet, et consistit in regno celorum. Christus est regnum celorum, qui, [b 1Kb] uelut granum sinapis, in hortum uirginei corporis missus, orbe toto crucis [c 1Kb] in arborem creuit, ac tantum dedit fructus sui saporem, cum teritur passione, ut quidquid est uitale suo saporaret et condiret attactu.  Nam sicut in integritate grani sinapis uirtus  habetur occulta, apparet uero uirtus eius uehementissime si teratur; ita Christus corpore teri uoluit, qui suam noluit latere uirtutem. Et nos, fratres, teramus istud granum sinapis, ut eius uim in hac similitudine sentiamus. Christus rex, quia tota ipse est origo regnandi; Christus regnum, quia in ipso est regni sui tota maiestas; Christus homo, quia totus homo reparatur in Christo; Christus granum sinapis, unde magnitudo tota Dei, tota hominis exiguitate [d 1Kb] minoratur. Et quid plura? Omnia ipse factus est, ut in se repararet omnes; Christus homo accepit granum sinapis, hoc est, regnum Dei accepit homo Christus, quod habuit semper Deus Christus; misit in hortum suum, hoc est, in Ecclesiam sponsam. Huius horti sepe meminit in Canticis Canticorum, dicendo:  Hortus clausus . Ecclesia hortus est Euangelii uomere orbe toto diffusus cultura, clausus stimulis discipline, ab omni pessimo gramine apostolico labore purgatus, fidelium plantariis, liliis uirginum, rosis martyrum, confessorum uiriditate amenus, fragrans floribus sempiternis. Hoc itaque granum sinapis in hortum suum misit Christus, id est, promissione regni sui, quod radicatum est in patriarchis, natum est in prophetis, creuit in apostolis, in Ecclesia fecit arborem magnam, multiplices dedit in donationibus ramos, quos enumerat Apostolus, dicendo: Alii datus est sermo sapientie, alii uerbum scientie, alii cura sanitatum, alii operatio uirtutum, alii prophetia, alii discretio spirituum, alii genera linguarum . Audistis, fratres, istud granum sinapis in arborem  quam prorupit, audistis quas fundauit radices, audistis quales quantosque se iam [e 1Kb] diffuderit et secauerit in ramos, in quibus celi, non eris, aues, in pennis sapientie et prudentie uolatu, fidei securitate requiescant. Et tu audi, si uis terrenas bestias non timere, si uis euitare aues rapaces, uoraces uultures, hoc est, aues ereas, que sunt omnes nequitie spirituales; eleuare a terra, terrena deserere: sume alas columbe prophetice deargentatas , sume pennas diuini Solis fulgore radiatas, euola in specie auri, ut in tantis et talibus ramis iam nullis laqueis attentanda requiescas semper, et de uolatu tali ualida; et de tanta mansione secura. De similitudine sequenti, sequenti uerbo, Domino docente, declarabimus.



SERMO XCIX. De parabola fermenti.

Bene cucurrit hodierne series lectionis, ut euangelica mulier mater nostra acciperet a Domino fermentum, per quod nobis hodie hoc templum tantam sanctitatis exigeretur et surgeret in massam. Sic enim cepit Dominus: Cui simile estimabo regnum Dei? Simile est fermento, quod acceptum mulier abscondit in farine mensuris tribus, donec fermentatum est totum . Bonus Dominus, amator suorum Christus, regni sui similitudines iterat, uariat comparationes, quas non de occulto sumit, non captat de celestibus, sed profert de quotidiano usu, de communi conuersatione proponit, ut ad omne genus hominum perueniat, quod est omnibus profuturum,  iuxta illud prophete: Audite hec, omnes gentes, auribus percipite, omnes qui habitatis orbem, quique terrigene, et filii hominum, simul diues et pauper . Si quid de diuinitatis occulto, si quid de secreto regali, si quid de penetralibus diuitum afferret in medium, hoc nesciret pauper, non caperet mediocritas, notum simplicitas non haberet: nunc uero loquitur nota diuiti, usitata pauperi, omnibus uite ipsius necessitate [a 1Kb] uernacula, quia homo in Dei uocatione queritur, non discernitur in eius uocatione persona. Sed lectam similitudinem replicemus. Cui simile, inquit, estimabo regnum Dei? Sic dicendo appendit animos auditorum, et attonitos reddit stupore toto, quid regno Dei, quid imperto diuino ualeat comparari: atque illis mente per multa et magna peruagantibus celi Dominus in hospitio pauperis, in  manu [b 1Kb] panicoctarie mulieris regni sui inuenit et format exemplum, dicendo: Simile est fermento, quoa acceptum mulier abscondit in farine mensuris tribus, donec fermentatum est totum. Ante regnum suum grano sinapis comparabat, nunc illud efficit simile fermento. Ante sinapis granum memorat accepisse uirum, mulierem nunc asserit accepisse fermentum. Dicit ante exiguum semen uirum seuisse in magne arboris incrementum, mulierem modo fermentum breue ad profectum totius masse abscondisse manifestat. uere, sicut dixit apostolus Paulus: Neque uir sine muliere, neque mulier sine uiro in Domino . Ad unum regnum diuersum sexum uaria similitudo perducit, neque uirum separat a muliere uocatio Christiana, quos Deus coniungit, natura sociat,  et mira similitudine similes reddit habitus, forma componit, et facit Deus, ut sit homo unus duo, duo unus, alter ipse homo in copula coniugali; ne sit aut singularitas destituta, aut confusa coniunctio. Sed quare has similitudines regni sui Dominus per uirum [c 1Kb] producit et feminam? Quare maiestatem tantam tam uilibus, tam disparibus format exemplis? Fratres, pretiosum latet in hac uilitate mysterium, dicente Apostolo, Mysterium hoc magnum est, ego autem dico in Christo et in Ecclesia . Comparationibus istis humani generis negotium geritur principale, per uirum et mulierem mundi causa seculis tractata finitur: Adam primus homo, mulier prima Eua, ab arbore scientie boni et mali , ad euangelici sinapis ardorem deducuntur, ut  oculos quos illecebrosa arbor aperiendo clauserat, sinapis arbor grani sui collyrio et [d 1Kb] acritudine ipsa dum claudit aperiret; ut ora que uenenose arboris gustus infecerat; salutaris arbor flammeo gustus sui sapore sanaret; et ista arbor igneo pastu suo conscientiam toto conuersationis sue ardore succenderet, quam frigidam illa toto iam rigore perfecerat. Neque hic iam uel agit; uel confunditur nuditas, ubi hominem totum tegit uenia, fidei facit calere uestitus: sed hoc per granum sinapis, quod acceperat uir, confertur femine. Quid uero per fernientum quod accepit mulier, conferatur homini, sollicitius perscrutemur. Simile est, inquit, regnum Dei fermento, quod acceptum mulier, abscondit in farine mensuris tribus. Res de usu geritur: uir in agro sinapis  arborem serit, domi mulier fermentum procurat, et panes preparat alimonie, quia uirum foris exspectat labor, intus mulierem domestica cura constringit. Hinc est quod Sara sterilis et anus ex ista preparatione fermenti, et [e 1Kb] ex tribus mensuris, tres subcinericios panes dominice hospitalitati offert mystico et apponit obsequio , ut sterilitas mundi tota senectute conclusa, in mensuris tribus, [f 1Kb] hoc est, in equalitate Patris, et Filii, et Spiritus sancti, fermentum fidei collocaret, et Domino suo tres panes poneret confessione Trinitatis; atque pro munere hoc totam Christiani germinis fecundaret ad prolem. Sed ad proposita redeamus. Mulier accepit a Deo fermentum fidei, que acceperat a diabolo perfidie fermentum; abscondit in mensuris tribus, hoc est, [g 1Kb] in tribus hominum temporibus, quod  est ab Adam usque ad Ne, a Ne usque ad Moysen, a Moyse usque ad Christum; ut mulier que corruperat fermento mortis in Adam totam massam generis humani, fermento resurrectionis totam carnis nostre massam redintegraret in Christo; ut mulier que confecerat panem gemitus et sudoris, panem uite coqueret et salutis; et esset omnium uiuentium mater uera per Christum, que erat in Adam mater omnium mortuorum. Ob hoc namque Christus nasci uoluit, ut sicut per Euam uenit ad omnes mors, ita per Mariam rediret omnibus uita. Que Maria huius fermenti implet typum, similitudinem prefert, consignat figuram, dum de supernis suscipit fermentum uerbi, et humanam carnem in aluo uirginis, immo in aluo uirginis celestem totam conspersit in massam. Sed quid allegorici sensus in hac similitudine  maneat, iam prodamus. [a 1Kb] Mulier que accepit fermentum, Ecclesia est: fermentum quod accepit, celestis doctrine est sacramentum: mensure tres in quibus perhibetur abscondisse fermentum, Lex, Prophete, Euangelia, ubi diuinus sensus mystico absconditur et celatur in uerbo, ut fidelem non lateat, lateat infidelem. Quod autem dixit: Donec fermentatum est totum; illud est quod Apostolus dicit: Ex parte scimus, et ex parte prophetamus: cum autem uenerit quod perfectum est, cessabunt que ex parte sunt . In conspersione scientia nunc diuina est, aspergit sensus, leuat corda, incrementat ingenia, et doctrinarum more ad sapientie celestis dilatat, suscitat, diffundit augmentum, fermentatur totum. Quando? Adueniente Christo.



SERMO C. De Syrophenissa, siue Chananea.

Hodie Beatus Marcus, cum [b 8Kb] Syrophenisse mulieris commendat prudentiam, fidem refert, credulitatis extollit ardorem, sollicitis auditoribus non paruam generat questionem, dicendo: Et inde surgens Dominus abiit in partes Tyri et Sidonis, et ingressus domum, neminem scire uoluit, et non potuit latere . uoluit et non potuit: uelle, et non posse, non est diuine maiestatis, est [c 1Kb] infirmitatis humane; scriptum est enim: Omnia quecumque uoluit Dominus fecit in celo et in terra, in mari et in omnibus abyssis . Et Apostolus: uoluntati eius quis resistit ? Succumbit necessitati  que non libera et absoluta uoluntas. Leprosus dicit ad Dominum: Si uis, potes me mundare ; et euangelista dicit: uoluit, et non potuit. Quid ait beatus Marcus? Numquid extollenda ita est mulieris fides, ut inclinetur Domini possibilitas et uoluntas? Aut est tanta sagacitas fidei, ut nolente Deo diuinum ualeat inuestigare secretum? Tale mihi uidetur et illud esse, cum Dominus Hemorrhoisse fidem in sue uirtutis uult prodere, ac probare documento, interrogando: Quis me tetigit? Cui discipuli dicunt: Turbe te comprimunt, et dicis, Quis me tetigit ? Discipulis uidebatur quod omnes tangerent Dominum solo corpore comprimentes, et tali carnali incessu omnes similiter iungerentur: similiter ille, qui aliter senserat, et aliter inquirebat, peruenisse mulierem ad maiestatem suam, ad suam penetrasse uirtutem,  mente, non corpore, non communi tactu, sed fide, [d 1Kb] istam sciebat. Unde clamat non homo, sed Deus; non caro, sed spiritus: Quis me tetigit? ut eum proderet uirtus operis, quem tunc humanitas occultabat. Sed quid sit uoluit, et quid sit non potuit, euidentius inquiramus. Promissionis sue memor Christus, Isrelitici populi primum uenerat ad salutem, ut quod Abrahe promiserat , et semini eius Dauid , eiusque posteris, fidele redderet persolutum: sed quia indignos se sua perfidia prestiterunt, obtinuit, rapuit, traxit [e 1Kb] fides gentium, quod infidelitas spreuit et perdidit Iudeorum. Audi ipsum dicentem: Non sum missus nisi ad oues perditas domus Isrel . Sed oues luporum contagione iam rabide, et ipsis bestiis propria feritate seuiores,  laniare et uiolare suum semper uoluere pastorem: atque ideo uelle suum Christus implere non poterat, non impossibilitate sua, sed nequitia perditorum, et quod aliis detulerat, aliis conferre cogebatur, dicente ipso: Regnum celorum uim patitur, et qui uim faciunt, diripiunt illud . uim fecit fides gentium, ut raperet hereditatem Patris, ipsam hereditatem totam diriperet filiorum, sicut euidentius presenti lectione monstratur. Mulier enim statim ut audiuit de eo, cuius habebat filia spiritum immundum, intrauit, et procidit ante pedes eius. Erat autem gentilis Syrophenissa genere. Et rogabat eum ut demonium eiiceret de filia eius. Qui dixit illi: Sine prius satiari filios; non enim est bonum tollere panem filiorum, et mittere canibus. Non dixit, non est bonum  mittere canibus; sed, Non est bonum tollere filiis, et mittere canibus: quia dare panem canibus, etsi humanitatis non est, humane tamen est rationis. [a 1Kb] Canis dormientibus dominis nocte et custos et peruigil prodit extraneum, turbat furem, occurrit latroni, ut curam releuet et sollicitudinem seruulorum. uerumtamen quomodo tulit panem filiis, quibus toties et taliter obtulit, tribuit, ingessit? Sed illi oblatum conculcare ad scelus, non ad uitam sumere sunt conati: et tamen comminutum et conculcatum a filiis, canis tota fide, toto desiderio lambere festinauit. Hinc est quod sic respondit: Utique Domine, nam [b 1Kb] et catelli sub mensa comedunt de micis puerorum. Merito que se canem confessa est, in hominem commutatur, et iuste [c 8Kb] conuertuntur in canes qui se filios esse noluerunt;  merito adoptatur in filiam, leuatur, honoratur ad mensam, que se sub mensa laudabili et prouida humilitate deiecit; iuste toto nunc epulatur micas ex pane, que suis meritis se intellexit, et confessa est uix mereri. Et quid plura? Hinc est quod, propter iustitiam suam, Dominus, nec Iudeis dare potuit, nec gentibus denegare [d 1Kb] .



SERMO CI. De morte contemnenda a fidelibus, et quare illam permiserit Deus. In illud Luce: Nolite timere eos qui occidunt corpus, etc.

Audistis, fratres, quemadmodum milites suos Christus regia exhortatione compellat, ut despectu mortis [e 1Kb] interfectores corporis non pauescant. Denique eos in amicorum iura transcribit, qui studio triumphi,  qui amore libertatis, sanguinem cum gaudio et sine trepidatione fuderint; sic enim ait: uobis autem dico amicis meis, Ne terreamini ab his qui occidunt corpus, et post hec non habent amplius quid faciant. Ostendam autem uobis quem timeatis: timete eum qui postquam occiderit, habet potestatem mittere in gehennam. uobis autem dico amicis meis, Ne terreamini : quia libertatem probat uirtus, metus indicat seruitutem; nam liber ad gloriam, seruus natus est ad timorem; merito ergo ad Dei amicitias sublimatur, qui propter Deum humanas despicit mortes, nescit timores. Si amicos morum facit imitatio, morum similitudo coniungit, conuenienter eos amicos uocat Christus, quos imitatione sua mundi iacula, et ipsam mortis formidinem conspicit et preuidet calcaturos.  uobis autem dico. Id est, [f 1Kb] non omnibus, sed amicis. uobis autem dico. Quos mors absoluit ista, non finit. uobis dico. Quos corporis resolutio promouet ad melius,  non transducit ad penam. uobis dico. Quibus morte uita inchoatur, non finitur. uobis dico, Quorum mors pretiosa fit non sui qualitate, sed causa, dum uite magis lucra inuenit quam uite perdat usuram. Sed audiamus quid dicat amicis suis. Ne terreamini ab his qui occidunt corpus. Audiant qui de bono mortis ueterum uetusta uolumina detriuerunt, nichil tamen inde capere uirtutis, aut consolationis aliquid inuenire ualuerunt. Quia etsi totis eloquentie uiribus ad tolerantiam mortis armarunt animos, siccarunt lacrymas, suspiria sustulerunt, negauerunt gemitus, incluserunt dolores, nichil tamen aut de spe certa, aut de perpetua uita, aut de uera suis lectoribus salute conquisierunt. Quis homini, quis sapienti dicat? Mori nature est, necesse est deperire. Nobis uixerunt ueteres,  uiuimus nos futuris, nemo sibi; quod non potest tolli uelle uirtutis est: suscipe uoluntarius ad quod urgeris inuitus; mors antequam ueniat non est; cum autem uenerit, uenisse nescitur. Nec ergo amisisse te doleas quod cum amiseris non dolebis. Sed hec talia cum dixerint, [g 1Kb] dicunt totum de sententia, non de uita. Quia unde, et quando, et quomodo tibi, et per quem mors uenerit, nescierunt: nobis autem auctor uite prodidit mortis auctorem; Deus namque uitam fecit, diabolus machinatus est in uitam, diuino eloquio sic prodente: Deus mortem non fecit , inuidia autem diaboli mors introiuit in orbem terrarum . Sed dicis, Quare Deus opere diaboli opus suum passus est deperire? O homo, si interrogata scire uelles, uacares paululum, dares animum, aperires  aures, ut negotium principale arbiter ipse tu tam curiosus agnosceres. Sed tu occupatus aliis semper, tibi numquam, quare nescias rerum causas, negotia tota seculorum, iudiciorum profundum, et impenetrabile secretum, deses et otiosus accusas. Nonne ut apices litterarum, ut elementa cognosceres, addictus magistro, scholis affixus, totus patiens laboris et pene, nec domum noueras, nec parentes? Quam utile tibi est ad quod tibi magister addicitur, ingeritur schola, et tibi penis tuis, labore suo doctor supplicat, ut ista uelis scire, ut talia et tanta digneris audire. Probant hoc apostoli, et maxime Paulus, qui uapulando docuit, non cedendo, ut eximius magister quot sunt homini mores, tot ferret et exciperet passiones. Et nos ea in puncto temporis rerum principia, causas  seculi discamus, quia iubemur; et quomodo nos iubemur? et tu audis non quomodo debes; et nos ista seruitus, [h 1Kb] necessitas talis excusat; te libertas tanta,  uoluntas talis, indubitanter accusat: quod dicimus, officii nostri est; quod minus dicimus, est fastidii tui. Queris, homo, cur non mortem Deus mox cum ipso exstinxit auctore, et lethale uirus sua prouidentia tunc non prouidit, ne ad totius orbis, et precipue ad sue imaginis perniciem perueniret? Celum quod tu uides, homo, firmatum ere toto portat aquas multas, nec portatur ab aliquo ipsum, quia sola illud appendit iussio, sola sustinet uis precepti, diuino eloquio sic prodente: Qui extendit celum sicut pellem, qui tegit in aguis superiora eius  Terra que tanto calcatur pondere, atque onere montium, ac mole solidatur, supernatat liquido [a 1Kb] fundamento, dicente propheta: Qui fundauit terram super aquas , ut quod stat, mandati sit, non nature.  Ipse, inquid, dixit, et facta sunt; ipse mandauit, et creata sunt , ut quod stat, sit diuini operis, non rationis humane. Mare quod tanto commotionis sue uertice fertur, et eleuatur ad nubes, frenant tenues arene, ut uideamus potestatem tantam [b 1Kb] non pulueri cedere, sed precepto. Omnia que in eis sunt, mouentur ac uiuunt solo iussu facta; iterum sola iussione soluenda confirmat propheta, cum dicit: Initio tu, Domine, terram fundasti, et opera manuum tuarum sunt celi; ipsi peribunt, tu autem permanebis, et omnes sicut uestimentum ueterascent; et uelut opertorium mutabis eos, et mutabuntur . Quomodo? Ut tempori uetustas, non Creatori pereat creatura. Sed tu iam nos, quicumque queris, euagatos esse dicis: quia cum tu queris quare Deus mortem in destructionem  sui plasmatis permiserit permanere, nos celum, terram, mare ex nichilo facta, et [c 1Kb] soluenda iterum ex nichilo, longo sermone descripsimus, tibi magis ac magis disquirendi materiam conquisiuimus. Dicis: Ego quesiui cur homo pereat, tu et ipsa elementa peritura firmasti, ut de generalitate pereundi solatium, non quietem de ratione, fessis mortalium sensibus prouideres; quasi non doloris sit perire celum, solui terram, et totam rerum faciem iure mortalitatis aboleri. Dicis, rogo, quid pulchrius celo? quid splendidius sole? quid luna gratius? quid ornatius stellis? quid salubrius terra? quid utilius mari? aut que in istis uetustas? que sicut nata uel facta sunt perseuerant; quod utique gratius esset ista stare, quam perdere. Homo, forsitan esset iucundius, sed  non utilius: nam istis stantibus tu nutasti; istis lucentibus cecatus es, ne uideres; celi claritas stupefecit sensus tuos, oculos tuos sol splendore cecauit: nam decore deceptus horum, opificem tu negasti; istos rectores mundi, istos confessus es deos, quos  tue Deus uerus subiecerat seruituti; necesse est ergo solui cuncta, nouari omnia, ut uel tunc facta credas, cum uideris esse reparata. Nec nos estimes euagatos, quos in argumentum tue intelligentie totam percurrisse conspicis creaturam. Homo, quando te auctor tuus fecit ex puluere, non uidisti; nam si te uidisses factum, numquam te moriturum sic defleuisses. uidisti te perfectum, uidisti te uiuentem, uidisti te decorum, auctori tuo te similem iam uidisti: unde esses, qualis esses, quia nec nascentem, nec morientem uideras, nesciebas? Hinc est quod nature dedisti totum, tibi te, Deo nichil: propterea Deus per naturam redegit te, permisit ex nichilo in puluerem reuocari; ut quid fueris sic uideas, et resurrecturus agas gratias, qui [d 1Kb] factus, qui creatus ingratissimus exstitisti.  Non timeamus ergo, fratres, sicut dixit Dominus, eos qui occidunt corpus, quia istam uitam non perimunt, sed destruunt, dum de temporali faciunt sempiternam. Quid plura, fratres? permisit tunc mori, qui poterat suscitare; qui uiuificare sufficit, permisit occidi; cui est honor et gloria in secula seculorum, Amen.



SERMO CII. De Centurione.

Christus in corpore nostro manens, quod omnes non suscitauit mortuos, omnes non sanauit egrotos, credamus hoc non potestati defuisse, sed tempori. Tunc orbem totum toto uirtutis sue fulgore radiasset, et sustulisset tempus fidei, et nichil secundi aduentus sui reseruasset ad gloriam. Nec uero sic uirtutum  suarum temperauit insignia, ut et diuinitatis sue manifestaret indicium, et credendi documentum plenissimum largiretur, et excusationem callide infidelitatis auferret, sicut hodie centurio cuius euangelista Lucas meminit, fide sua prouidentiaque monstrauit. Centurionis, ait, cuiusdam seruus male habens moriebatur, qui illi pretiosus erat. Centurio hic Romanus erat; sed plus erat hic ipse fructu [e 1Kb] centesimo Christianus. Et Deo magis militabat iste quam seculo; et in humano bello fortis, fortior in diuino, pacis custodia permanebat. Cuius seruus male habens moriebatur, qui illi pretiosus erat. [f 1Kb] Seruus erat, qui pretio taxabatur. Queramus ergo quis est iste seruus qui illi erat [g 1Kb] pretiosus. Si dominatur anima, corpus seruit; et homini nil corpore pretiosius. Hic seruus  centurionis istius pretiosus infirmabatur ad mortem; ergo centurio rogabat ut Christus solus mortali corpori largiendo uitam perpetem subueniret. Cum audisset, inquit, de Iesu, misit ad eum [h 1Kb] seniores Iudeorum. Gentilis Iudeos ad Christum mittit; et in  lege positis, qui sine lege erat, legis demonstrat auctorem. Nemo ergo miretur si gentilis, hoc est [a 1Kb] Christianus, aut uocat, aut ducit, aut perducit ad Christum. Misit ad eum seniores Iudeorum, rogans eum ut ueniret, et saluaret seruum eius. At illi cum uenissent ad Iesum, rogabant eum sollicite dicentes: Dignus est ut hoc illi prestes, diligit enim gentem nostram, et synagogam ipse edificauit nobis. Iudei rogant pro gentili, qui pro se non rogant; et agunt satis pro salute alieni serui, qui pro salute suorum nichil agunt filiorum. Aiunt: Dignus est ut hoc illi prestes. Si dignus est qui audit, credit, mittit ad Christum: ad Christum qui uenit, uidet, et non credit, quam probatur indignus? Diligit enim gentem nostram. Ille diligit gentem uestram, quam sic Christo  supplicem facit; sed uos odistis eam, quam sic Christo redditis contumacem. Aut quomodo Christianus non diligit gentem uestram, qui dum Christum fatetur ex gente uestra, quidquid gentis uestre est celestem tollit et extollit ad gloriam? Diligit enim gentem nostram, et [b 1Kb] synagogam ipse edificauit nobis. Audistis quia semper diruta est synagoga, et iacet iugiter in cementis, nec celestem surgit in fabricam, nisi eam in Ecclesie culmen Christianus fabricator instruxerit. iehsu, inquit, ibat cum illis. Sed illi non ibant cum Iesu, cum quo mente non ibant; nec cum illo erant, qui seiuncti corde, corpore uidebantur adiuncti. Et cum iam non longe esset. A quo? A gentili. Quantum Iudei se seiungebant a Christo, Christus tamen gentibus iungebatur. Et cum longe iam non esset, misit ad eum centurio amicos. Qui ante miserat Iudeos,  nunc amicos mittit: ut Iudeos, sic dicendo indicet inimicos, probante hoc Apostolo cum dicit: Inimici propter uos . Iudei dum credidisse gentes inuident, quidquid erat et legis et gratie perdiderunt. Misit ad eum amicos. Audi ad apostolos Dominum dicentem: Iam non dicam uos seruos, sed amicos . Sicut fides seruos promouet in amicos, ita perfidia filios in penalem [c 1Kb] redigit seruitutem. Misit ad eum amicos, dicens: Domine, noli uexari. Quare? Quia non sum dignus ut intres sub tectum meum. uidetis quia Christus ducebat magis Iudeos quam adduceretur a Iudeis, ut audirent esse penes centurionem Diuinitatis reuerentiam, penes gentilem legis cultum, penes militem stipendium gratie, penes  Romanum fidei doctrinam, in frigore pagano Christianum calorem, in terreno pectore celeste secretum,  et notitiam totam dominationis superne in tota seculi seruitute. Domine, noli te uexare. Hoc est dicere, Deus, quid te uexas humano in corpore? quid te conficis labore terreno? et uie longitudine te fatigas? quid peregrinaris locis, qui es ubique totus? atque intra te totam tenes et possides creaturam? Domine, noli te uexare, non sum dignus ut intres sub tectum meum. Fratres, quod est tectum quod hominem aut dignum facit, aut reddit indignum, quo diuinum inuitet, aut repellat accessum? Fratres, hoc tectum corpus est quod tegit animam, quod operit sensum spiritus, quod cordis domicilium uelat, quod libertatem mentis a celesti uisione secludit. Sub hoc ergo tecto centurio indignum ducit intrare Christum, hoc est, in corpus humanum diuinam succedere maiestatem.  Non sum dignus ut intres sub tectum meum. Sed Deus, qui quod humanum est, cum uult, facit esse diuinum, et quod nostre carnis est, cum dignatur, suum commutat in spiritum, nec habitare carnem, nec tectum nostri corporis dedignatur intrare. Propter quod, inquit, et meipsum indignum arbitratus sum uenire ad te. [d 1Kb] Hoc est utrumque deuoti, quia et ad se Deum uenire indignum ducit, et se accedere ad eum [e 1Kb] scit esse non dignum. Quis intrat ad iudicem non uocatus? quis non iussus ingreditur ad regem? quanto magis ad Deum non uenit quis non uocatus. Quos uocauit, inquit, eos et iustificauit . Centurio ergo non refugit aduentum Domini, Christi presentiam non recusat, sed agit ut uocantis sit gratia, non sit temeritas presumentis. Nam Deus quid possit, humano  suggerit et informat exemplo dicendo: Nam et ego homo sum sub potestate constitutus, habens sub me milites; et dico huic uade, et uadit; et alii, ueni, et uenit; et seruo meo, Fac hoc, et facit. Hoc est, si ego, qui sum [f 1Kb] sub potestate constitutus, imperio uerbi solo facio mihi parere subiectos, quomodo tu qui nulli subiaces, et cuius omnia subiacent potestati, uerbo non potes iubente curare? sanitatem mittere? mandare uirtutes? Aut uerbo reficere non potes, quod uerbo fecisti? Dixit, inquit, et facta sunt; mandauit, et creata sunt . Aut aliquid ex aliquo reparare non sufficis, cuncta ex nichilo qui parasti? Dic ergo uerbo, et sanabitur puer meus. Impleuit illud quod propheta de Deo cecinit: Misit uerbum suum, et sanauit eos; et eripuit eos de corruptela eorum . Fratres, centurio iste, dicendo: Non sum dignus ut  intres sub tectum meum, Christiani populi gerit figuram,  qui Christi presentiam corporalem se iudicat non mereri, sed solo uerbo, nuntio, auditu fidei tantum, totas Domini audit, credit, respicit in sua sanitate uirtutes. Nam quod dicit: Dico huic, uade, et uadit; et alii, ueni, et uenit; et seruo meo, Fac hoc, et facit; Iudeorum repulsam, uocationem gentium, [a 1Kb] Christiani populi obedientiam sic demonstrat. Dico huic, hoc est, Iudeo, qui non credidit, uade, et uadit; et alii, hoc est, Gentili, quia credidit, ueni, et uenit; et seruo meo, hoc est, Christiano, Fac hoc, et facit. Oremus, fratres, ut mereamur Christiani non nomine tantum esse, sed fide; et ut que iubentur, non audiamus tantum, sed faciamus audita. Quia sicut deuoti serui est fecisse iussa, ita iussa contumacis est non fecisse. Dic ergo uerbo, et sanabitur puer  meus. Quo audito, inquit, iehsu miratus est. Creator mirabilium [b 1Kb] miratur; aurium conditor, quasi qui non audita nesciat, sic stupet audita: sed dum gentilem sic credidisse miratur, incredulitatem corripit Iudeorum. Denique, Sequentibus se turbis dicit, in morte manentes arguens sic Iudeos: Amen dico uobis, nec in Isrel tantam fidem inueni. uerum est, fratres: fides sola uiuit, et uiuet in gentibus; signa et uirtutes lassant, et nichil proficiunt in Iudeis.



SERMO CIII. De filio uidue excitato a mortuis, deque corporum resurrectione.

Hodie beatus euangelista, quia uidue matris unicum iam funereis uinculis illigatum, lamentabili impositum  iam feretro, prosequentibus turbis euntem iam [c 1Kb] carceris ad sepulcrum, per Christum uite redditum nuntiauit , omnium concussit corda, mouit mentes, stupefecit auditum. Sed hoc gentes mirentur, Iudei supeant, mundus pauescat: nos autem, qui omnes a seculis mortuos ad unam uocem Christi sepulcris excitandos credimus, cur miramur? Exsurgent, inquit Isaias, mortui, et resurgent qui in monumentis sunt . Et Dominus: ueniet hora quando mortui audient uocem Filii Dei; et qui audierint, uiuent . Ad hec Apostolus: In momento, in ictu oculi, in nouissima tuba; canet enim tuba, et mortui resurgent incorrupti . Que est ista tuba, que inferis infert bellum, sepulcri resoluit moles, intonat mortuis uitam, resurgentibus  in lucem perpetem dat triumphum? Que est? Illa quam superius Dominus dixit: Mortui audient uocem Filii Dei . Tuba non que arctato  spiritu per concauum cornu ligni uel eris tristem bellantibus dat [d 1Kb] mugitum, sed que de corde Patris, ore Filii, uitalem simul et inferis et superis dat clamorem. Et in nouissima tuba ; tuba que in principio mundum uocauit ex nichilo, ipsa in nouissimo mundum reuocabit ex perdito; et que initio hominem suscitauit ex limo, ipsa in fine hominem resuscitabit ex puluere. Fratres, sic credimus, quia tuba diuine uocis chaos diuisit, collegit orbem, mundauit elementa, distinxit mundum, suspendit celum, fundauit terram, mare uinxit, mersit infernos, dedit ordinum uices, iussit rerum continuam seruitutem; ac ne uacuus horreret orbis, aptauit habitatores, habitacula sic discreuit: in celo posuit angelos solo spiritu uiuentes, in terra constituit uitas uarias terrenorum,  in ere dedit animas aligeras peruolare, in aquis tam pusilla quam magna fecit, ut uiueret animantium multitudo; ac miro modo sic ex disiunctis partibus iunxit compagem mundi, ut nec commixtio discreta confunderet, nec discretio rerum scinderet unitatem. Hinc est, quod diei ac noctis copula sic diuisa est, ut ex quiete labor, requies ex labore constaret. Hinc sol et luna uicissim mundi circumeunt metas, ut sol [e 1Kb] geminata luce amplificet claritatem diei, et luna [f 1Kb] lumine suppari ex toto ceca noctis tempora non relinquat. Hinc stelle suo cursu uarios mutant ortus, ut noctibus et signent tempora, et uiantibus dent ducatum. [g 1Kb] Hinc tempora eundo ueniunt, esse incipiunt dum desistunt. Hinc semina nascuntur, crescunt, adolescunt, iuuenescunt, senescunt,  decidunt, moriuntur, et iterum uitalibus sepulta sulcis, resoluta putredine, salutari ex morte in uitam suam redeunt, de corruptione [h 1Kb] perpetua suscitantur in forma. Et si hoc, fratres, Dei uox, tuba Christi, per dies, per menses, per tempora, per annos uocat, reuocat, ducit, reducit, precipit esse, facit non esse, dat morti, uite reddit, quare quod in omnibus semper facit, semel facere non possit in nobis? Aut in nobis solis uirtus diuina lassescit, propter quos solos totum quod predictum est Dei est operata maiestas? Homo, si tibi omnia sua ex morte reuiuiscunt, cur tu Deo non reuiuiscas ex morte? Aut in te solo Dei creatura deperit, propter quem subsistit, agitur, mutatur, innouatur [i 1Kb] tota quotidie creatura? Fratres, hec dico, non signorum Christi  cupiens exinanire uirtutes, sed hortor ut unius resurgentis exemplo ad fidem resurrectionis omnium concitemur, et credamus quod [i 1Kb] crux nostri corporis  sit aratrum; fides, semen; sulcus, sepulcrum; resolutio, germen; exspectatio, tempus; ut cum uer Dominici aduentus arriserit, corporum nostrorum matura tunc uiriditas uitalem resurgat in messem, nescituram iam finem, nescituram canitiem, non passuram fasces, nec flagella sensuram. Quia depositis in morte uetustatis paleis nouum gloriosi corporis consurgit in fructum. Si ad unius uidue lacrymas temporales sic motus est Christus, ut occurreret in uia, ut ex oculis stillantia dolorum fluenta restingueret, ut [a 1Kb] recuteret mortem, reduceret hominem, resuscitaret corpus, uitam reduceret, planctum uerteret in gaudium, et exsequias lugubres in festiuitatem natalitiam commutaret, et feretro datum matri uiuum redderet ex morte; quid modo faciet quando  inardescet uiribus suis ad Ecclesie sue lacrymas diuturnas, ad sponse sue sanguineos sudores? Nam per supplicantem Ecclesiam lacrymas fundit iuges, per martyres sacrum sanguinem sudat, donec unicum suum, hoc est populum Christianum, quem tot ad mortem ferunt tempora, occurrens Christus de mortali feretro perpetue uite reddat in superne matris gaudium sempiternum. uerum quia nascentis Christi uenit tempus, et miraculum celeste iam radiat paritura uirginitas, atque ortum diuini regis nobis non stella iam nuntiat, sed ipse solis ascensus, adoraturi occurramus omnes, et muneribus sacris Deum regemque uirgineo processisse fateamur ex templo: offeramus munera, quia nascenti regi semper publica paratur oblatio, offeramus munera, quia  indeuotus satis est uacuus adorator. Hoc probat magus, qui onustus auro, succensus thure, sacratus myrrha, Christi cunabulis inclinatur . Quale est, si quod fecit magus, non faciat Christianus? Quale est, si ad gaudium nascentis Christi fleat pauper, captiuus gemat, hospes lamentetur, eiulet peregrinus? Festa celestia [b 1Kb] Iudeus decimis semper honorauit, Christianus quid de se sentit, si uel centesimis non honorat? Fratres, ne quis me hoc dicere existimet declamantis studio, non dolentis affectu. Doleo, certe doleo, quando lego Christi cunabula magos rigasse auro, et uideo [c 1Kb] altare corporis Christi Christianos uacuum reliquisse, et in tempore hoc presertim, quando se pauperum [d 1Kb] fames uasta, [e 1Kb] quando se fundit turba lamentabilis captiuorum.  Non habeo nemo dicat, quando Deus [f 1Kb] ex eo quod habes, non ex eo quod non habes, querit; quando duo era uidue in acceptum dignanter ascribit. Deuoti simus Creatori, ut nobis deuota sit creatura. Proximorum nostrorum sustentemus angustias, ut a nostris liberemur angustiis. Repleamus altare Dei, ut nostra horrea repleat fructuum plenitudo. Certe si non damus, quia non accipimus non queramur. Ipse autem Deus noster donet uobis tam presentia quam futura bona, per Dominum nostrum Iesum Christum, cui est omnis honor et perpetua gloria, una cum Spiritu sancto, nunc et semper, et per omnia secula seculorum, Amen.



SERMO CIu. De diuite, cuius ager ferax fuit.

 Quotiens diues iste uenit in medium, quem tot seculis, orbe toto, die omni, clamor diuine uocis accusat, totiens diuitiarum fallax fugatur illecebra, totiens cupiditatum furens flamma restinguitur, auaritie totiens rabies uesana mitigatur. Sic namque hodie cepit Dominus iehsu. Hominis cuiusdam diuitis uberes fructus ager attulit; et cogitabat intra se dicens: Quid faciam, quod non habeo quo congregem fructus meos? Et dixit, Hoc faciam, destruam horrea mea, et maiora faciam, et illuc congregabo omnia que nata sunt mihi bona mea; et dicam anime mee: Anima, habes bona multa posita in annos multos: requiesce, manduca, bibe, epulare. Dixit autem illi Deus, Stulte, hac nocte animam tuam repetunt a te, que autem parasti, cuius erunt? Miserum,  quem ubertas sterilem, [g 1Kb] abundantia anxium, inhumanum copia, diuitie fecere mendicum. Humanus ager inhumanum dominum sustinebat; et quod terra fundebat largiter, concludebat et congregabat anguste; ut esset alienorum custos, qui esse suorum noluit prorogator, ingratus Deo, sibi nequam, hostis pauperum, diuitum nota, [h 1Kb] carcer nature. Hominis cuiusdam diuitis uberes fructus ager attulit, et cogitabat intra se. Quasi possit extra se quispiam cogitare, sed intra se iste cogitabat, qui in corde suo impietatis consilio recepto nil pietatis sibi, misericordie nil reliquit. Cogitabat intra se, dicens. Digno consiliario se usus, [i 1Kb] qui mali animi non poterat habere solatium, non poterat habere collegam. Et cogitabat intra se, dicens. Mens impia cum pietate certabat, et  patiebatur intestinum bellum, qui misericordie pacem perdiderat et quietem. Et cogitabat intra se, dicens: Quid faciam? Interrogantis uox est; et quem putas interrogabat iste? Erat in illo alter, quia ad eius penetralia iam diabolus possessor [a 1Kb] insederat; et qui intrauerat in cor Iude, mentis eius tenebat arcanum. Quid faciam, quod non habeo? Audistis quomodo non habet diues? Ecce clamat: Non habeo. uerum est, quia non habet semper, qui querit semper; et non habet ubi congreget, qui ut congreget sic requirit. Sed audiamus quid ei responderit consiliarius internus. Destruam horrea mea. Euidenter apparuit qui latebat, quia a destructione incipit semper inimicus. Agit, agit, ut que habes destruas, et que concupieris non reformes. Miser diues, ignarus  de presentibus, disputas stultissime de futuris; [b 1Kb] quam melius presentia, ubi est sedes anime, transtulisses! At nunc [c 1Kb] catene horreorum tuorum strinxerunt fauces pauperum, uinxerunt hospitum colla, esurientium uiscera contriuerunt: unde pauperum te precedunt gemitus et sequuntur, accusant te hospitum luridi uultus, te turba impetit plangens petentium; ut addictus a superno Iudice satietatem penarum capias, qui horreorum tuorum seras, negando ceteris, tibimet conclusisti. [d 1Kb] Cogitanti intra se diuiti merito ille taliter respondit, qui scit cogitationes hominum, quoniam uane sunt : Stulte, hac nocte repetunt animam tuam a te; que autem parasti, cuius erunt? Bene stulte, quia ibi totum de carne fuerat, nil de corde. Bene stulte, [e 1Kb] quia migrature  mox anime condita satis longa preparabat. Hac nocte a te repetunt animam tuam. Conuenienter hac nocte, quia fugiens misericordie lucem, auaritie tenebris se manciparat, dicendo: Manduca, bibe, epulare. Quod autem bibentes filii noctis sint, non diei, Apostolus sic declarat. Et qui inebriantur, nocte ebrii sunt ; per obscura fertur, assumitur per tenebras, qui uite subsidium claustris suorum mandauit et condidit horreorum. Repetunt animam tuam a te. Quare non dixit: qui dederat, repetit, sed repetunt? [f 1Kb] Quia sanctorum Deus repetit animas et reducit; tartarei ministri repetunt et pertrahunt animas impiorum. Et cogitabat intra se, dicens: Quid faciam, quod non habeo quo congregem fructus meos? Et dixit: Hoc faciam; destruam horrea mea et maiora faciam,  et illuc congregabo omnia que nata sunt mihi bona  mea; et dicam anime mee: Anima, habes multa bona posita in annos multos: manduca, bibe, epulare. Dixit autem illi Deus: Stulte, hac nocte repetunt animam tuam; que autem parasti cuius erunt? Unde iste diues sic preuentus est, ut magis cogitata perderet quam parata; et impletum est illud prophete: Exibit spiritus eius, et reuertetur in terram suam; in illa die peribunt omnes cogitationes eorum . Cogitauit iste quid post se relinqueret, non quid premitteret ante se: unde iuxta Apostolum: Euanuerunt in cogitationibus suis, et obscuratum est insipiens cor eorum; estimantes se esse sapientes, stulti facti sunt . Cui dicitur stulte, et excitatus de somno presentis uite, in illa perpetuitate nichil inuenit in manibus suis; sicut dixit Psalmista: Dormierunt somnum suum, et  nichil inuenerunt omnes uiri diuitiarum in manibus suis . uigila ergo, diues, in opere bono, in malo dormi; ut non sit manus tua pauperi uacua, ut tibi plena sit semper. Quia diues quantum largiter profundit, tantum largiter redundat [g 1Kb] in rebus. Esto ergo diues in misericordia, si semper esse uis diues: et tunc erunt horrea tua maiora, tunc plena, si non fuerint largitate uacua, cupiditate inclusa.



SERMO Cu. De muliere que habebat spiritum infirmitatis.

Hodie cura Christi, et diuine uirtutis dedit mirabile documentum, et diabolice fraudis nudauit astutiam, et absoluit mulierem longo et obscuro uulnere sauciatam; sicut ait Euangelista: Erat iehsu docens in synagoga sabbatis, et mulier que habebat spiritum  infirmitatis annis decem et octo, et erat inclinata, nec omnino poterat sursum respicere. Quam cum uidisset iehsu, uocauit illam, et ait illi: Mulier, dimissa es ab infirmitate tua. Et imposuit illi manus, et confestim erecta est et glorificabat Deum . Habebat spiritum infirmitatis, et erat inclinata: patebat uulnus, sed auctor uulneris non patebat; languorem uidebant cuncti, sed languoris materiam non uidebant. Erat in aperto pena, sed in ipsa pena carnifex latebat inclusus; corpus aspiciebatur incuruum, sed non aspiciebatur incurui corporis pondus; in medio ciuium portabat mulier hostem suum, sed hostem ciues ut propellerent non uidebant. [h 1Kb] Ars nequissimi spiritus [i 1Kb] corporis necessitas credebatur, ut predo callidus teneret captiuam dolo, quam tenere uiribus non  ualebat. Diabolus nichil esset, si essent sollicitiores  homines et cautiores. Aut quid in homine umquam preualuit ille uirtute, nisi arte, mendacio, insidiis, fraude, dolo, nequitia, uitiorum ministerio, furore criminum? Ille uoluntates hominum semper explorat, et bonas quidem uoluntates refugit; malis autem uoluntatibus obsecundat, ut sit minister scelerum, criminum leno, parasitus ipse uitiorum. Et quia potestate non potest, dominatur turpissimis mentibus turpissima seruitute. Sic mendacio decepit Euam , sic cupiditate laqueauit Iudam , sic Iudeos cecauit inuidia , sic gentes idolorum caligauit errore, sic confudit populos pompa rerum, sic paruulos uanitate ne sana saperent occupauit. Denique quid circa presentem mulierem molitus sit audiamus. Et ecce, inquit, mulier, que habebat spiritum  infirmitatis annis decem et octo, et erat inclinata, nec omnino poterat sursum respicere. uidetis quia hec mulier depressa nequissimi spiritus onere suspirabat, qui semper oneribus peccatorum deprimit homines, et inclinat ad terram, ne celum uideant, ne superna sapiant, ne Deum aspectent, ne ad libertatem suam per suum reuertantur auctorem; sed inclinato capite, defixis oculis, prono uultu, captiui sub iugo semper hostis teneantur antiqui. Sic premebatur publicanus ille, qui oculos suos ad celum tollere non ualebat, sed percutiebat peccati conscium pectus; et quia negandi locus non erat, locum misericordie perquirebat, dicendo: Deus, propitius esto mihi peccatori . Hoc sustinens propheta beatissimus sic canebat: Iniquitates mee superposuerunt caput  meum, et sicut onus graue grauate sunt super me . Et ut sui operis aperiret auctorem, alibi sic profatur: uerticem capilli perambulantium in delictis suis . Quia qui non resistunt delictis, sed perambulant in eis, eorum diabolus et equitat, et percurrit in uerticem; ut qui ad mala suo uadunt studio, ad peiora diaboli ducantur impulsu, Apostolo dicente: Tamquam euntes ducebamini . Sed quid in hac historia spiritualis intelligentie maneat perscrutemur. Et ecce mulier que habebat spiritum infirmitatis annis decem et octo, et erat inclinata, nec omnino poterat sursum respicere. Que est ista cuius infirmitatis etiam tempora describuntur? Que est ista, [a 1Kb] cui ferre de terra, sed inclinare ad eam languor calidus sic studebat? Que est? Hec que modo est  sanctorum genitrix [b 1Kb] Ecclesia sancta filiorum, quam, sicut dicit Apostolus, spiritus eris huius, spiritus diffidentie, spiritus erroris , spiritali uexabat incommodo, atque ita ponderibus diuersis pronam dabat et deponebat ad terram, ut ad celum numquam subleuaretur aspectu. Sed quid est quod hec que Ecclesie  typum portat, in Synagoga sic reperitur incurua? Quid est? Quia dum fugit gentium sacrilegia, et declinat sarcinas idolorum, grauiora incurrit, et portat [c 1Kb] pondera Synagoge, probante Domino, cum dicit: ue uobis, Scribe et Pharisei, qui alligatis onera grauia, et imponitis super humeros hominum , ipsi autem nec uel minimo digito ea uultis mouere . Unde et beatus Petrus: Nunc ergo quid tentatis Deum, inquit, imponere iugum super ceruices discipulorum, quod neque nos, neque patres nostri portare potuimus ? Hinc est quod Christus, ab his oneribus homines cupiens alleuiare, clamat: uenite ad me, omnes qui laboratis et onerati estis, et ego reficiam uos: tollite iugum meum super uos, quia suaue est . Cum dicit omnes, et Iudeos  utique uocat, et gentes. Sed quare per decem et octo annos mulieris huius trahitur egritudo? Quia nisi decalogus legis [d 1Kb] ogdoadis uenisset ad gratiam, numquam sancta Ecclesia, numquam mulier hec ad plenitudinem temporis, ad diem salutis, ad tempus acceptum, ad sui Saluatoris presentiam peruenisset. Hanc autem mulierem gessisse Ecclesie sic figuram ipsius qualitas curationis [e 1Kb] assignat. uocauit, inquit, ad se illam, et imposuit illi manus. Sic curare semper Ecclesiam satis nouit, qui fieri Christianus meruit, et quotidie fieri conspicit Christianos. Namque ut incuruus peccatis erigatur gentilis ad celum, prius a gentili [f 1Kb] per impositionem manuum nequam spiritus effugatur. Nam qui solo uerbo fugarat demones, et infirmitates omnes sola sanauerat iussione, quare super  hanc mulierem suas imponit manus? Quare circa istam curandi ordinem nouat, nisi quia iam tunc in una sanat omnes; immo, quia non ante suscipit Eclesiam, nisi eam per impositionem manuum suarum purget a diabolo, et faciat Christianam; et amplius, faciendorum Christianorum curam presentis cure formet et instituat sacramento. Sed archisynagogus indignatur quare Christus sabbatis curet, hodieque Iudeus in Ecclesie cura zeli furore torquetur, dum celestes sensus intelligentia terrena [g 1Kb] reuoluit, ac putat sabbatum iumentis, non hominibus consecratum, qui periclitanti boui uel asino sabbato festinus occurrit, hominique morienti sabbato pietatis quidquam, miserationis quidquam non indulget. Et hoc facit excors, ut in pectore uiolet sabbatum, et in homine  ipsam uiolet sanctitatem: ac sic Deo Dei lege prescribit; et obseruando sabbatum, Deo sabbatum sic refundit, quod Deus Iudeo pro labore terreno et [h 1Kb] opere carnis clementer indulsit. Et conuersi sunt in arcum peruersum , qui in Dominum legis legis precepta rectissima sic retorquent. Iudee,  qui te ab numanis, ut uel uno die, uel sabbato, saluti tue curatione cessares. Deest quippiam. Et tu, Christiane, [a 1Kb] diem Domino dominicum serua, si uis illum uidere Domini diem, si uis quidquid est dominicum per Dominum possidere.



SERMO CuI. De ficu que fructum non protulit.

Sicut peritus magister ad audiendum rudes, ad intelligendum tardos, discipulorum sensus uario genere doctrine pulsat, suscitat, accendit ingenium, ita Dominus similitudinibus uariis, diuersis comparationibus, populorum pigros, tardosque animos ad euangelicum conuocat et inuitat auditum; namque hodie sic cepit: Arborem fici habebat quidam plantatam in uinea sua, et uenit querens fructum in illa, et non inuenit.  Dixit autem ad cultorem uinee: Ecce tres anni sunt, ex quo uenio querens fructum in ficulnea hac, et non inuenio: succide eam; ut quid et terram occupat? At ille respondens, ait illi, Domine, dimitte illam etiam hoc anno, usque dum fodiam circa illam, et mittam stercora, et siquidem fecerit fructum; sin autem, in futuro succides illam . Arborem fici habebat quidam plantatam in uinea sua. Rogo quid tam planum, quid tam lucidum, quid tam commune, quid rusticis sic uernaculum, quid proprium sic peritis quam proposite similitudinis forma? Que de generali usu ueniens omnes et uerbo instruit et conuertit exemplo. Infructuosa arbor intricat cespitem, necat spatia, exhaurit terre uires, cultorem conficit damno, afficit tedio possidentem: ac sic excidere istam lucrum est, est istam commodum non habere. Sic homo utique qui  nature donum, munus anime, rationis beneficium, excellentiam sensus, iudicium mentis, artis industriam, culture bonum, per steriles atque inopes actus euertit, occupat, mergit, auctori fructum, cultori gratiam negat; sicut arbor e terra, sic iste e uita meretur excidi. Et sicut infecunda arbor si fuerit in uinea, dum fundit mortiferam subiectis uiribus umbram, inimica non sibi soli, sed etiam palmitibus fit fecundis: ita homo deses, ignauus, si presit populis, non sibi soli fit noxius, sed multis, dum sequentes se suo uitiat et perdit exemplo. Sed hanc similitudinem quare Dominus dixerit audiamus. Arbor ficus, brumali tempore transacto, dum grossos producit in florem, et simulat suum suis floribus fructum, decipit incautos, illudit ignaros. Namque mox proiicit grossos, pigrum  proficit et prorumpit in germen; et fit posterior ceteris fructu, que uidebatur ceteras anteisse. Merito ergo a Domino [b 1Kb] Synagoga arbori fici comparatur, que calefacta tempore legali, temporaliter ecclesiastici fructus floruit in figura. Patriarcharum namque  radice solidata, sacerdotali exaltata culmine, propheticis dilatata ramis, Iudaice obseruationis repleta grossis florebat, tunc spe sola fructum datura per Christum, immo ipsum Christum datura [c 1Kb] post fructum, dicente Psalmista: De fructu uentris tui ponam super sedem tuam . Unde sancti scientes hec, spem fructus ex flore capiebant, et solabantur presentia de futuris: uidentes iam iamque succedere eterna mortalibus, perpetua caducis, Legi gratiam, Synagoge Ecclesiam, celestia terrenis, humanis diuina, omnibus Christum; quem quia uenturum longa patientia sustinebant, uenisse fideli gaudio sunt gauisi. Ex istis erat Simeon ille, cui promissum erat ut non uideret mortem, donec uideret Christum Domini, quem in ulnas habens, talem prorupit in uocem. Nunc  dimittis seruum tuum, Domine, secundum uerbum tuum in pace. Quia uiderunt oculi mei salutare tuum . Ignari uero dum fiduciam gerunt in lege tota, neque sunt de Christi exspectatione solliciti, neque suscipere Christum, neque agnoscere meruerunt: et ita sunt legalibus decepti flosculis, sicut nescios grossis suis decipit ficus. Hinc est quod Dominus aduentus sui tempora scire cupientes mittit ad ficum, dicens: uidete ficulneam et omnes arbores. Cum producunt iam fructum, scitis quia prope est estas; ita et uos cum uideritis hec fieri, scitote quia prope est regnum Dei . uidetis quia ficus non signat presentia, sed indicat sic futura. Sed iam per ordinem propositum prosequamur exemplum. Arborem fici habebat quidam plantatam in uinea sua. Synagoga est arbor ficus, possessor arboris Christus, uinea in qua refertur plantata  arbor ista, Isreliticus est populus, Isaia propheta sic dicente: uinea Domini Sabaoth domus Isrel est . uenit, inquit, querens fructum in illa, et non inuenit. uenit Christus, et in Synagoga fructum fidei reperit nullum, quia tota dolis erat inumbrata perfidie. Ad ficulneam uenit Christus, ad quam legitur Adam nudus fugisse [d 1Kb] post culpam, dicente Geneseos libro: Et cognouerunt quia nudi sunt: et consuerunt folia fici, et fecerunt sibi succinctoria . uenit ergo ad ficum Christus, ut inueniret Adam, ut nudum tegeret pio suo corporis indumento, cuius ficus non uelabat, sed stimulabat pudorem; cuius ficus ista, id est Synagoga, circumcisionibus suis nudabat partem uerecundi corporis, non tegebat. uenit, inquit, querens fructum, et non inuenit. Dixit autem ad cultorem  uinee: Ecce anni tres sunt, ex quo uenio querens fructum in ficulnea hac, et non inuenio; succide eam. Cultor uinee, qui infructuosam ficum iubetur excidere, est presul Synagoge angelus, qui sterilitatem, quia non potest excusare, inducias impetrat supplicando.  Sed illud pretereundum non est quod dixit: Ecce anni tres sunt. Tres anni, tria sunt tempora per que Christus ad Synagogam fructum quesiturus aduenit, id est, [a 1Kb] per legem, per prophetas, per ipsam sui presentiam corporalem, ut infructuosa ficus, que iam diuinitati fructus uelut non necessarios denegabat, uel homini, uel esurienti, uel manducaturo Christo cibos necessarios non negaret. Sed nunc quid cultor uinee responderit audiamus. Domine, dimitte illam et hoc anno. Cultor uinee concedi adhuc euangelici temporis precatur annum, de quo Isaias dicit: Predicare annum Domini acceptum, et diem retributionis  . Ut quid? Usque dum fodiam circa illam. uult eam apostolico uomere [b 1Kb] perfodere, quia legalis cultri non ualuit sentire culturam. Et mittam stercora. [c 1Kb] Tante radici necessaria, que pro tanta pinguedine  cespitis sancti [d 1Kb] fota celesti imbre non meruit esse fecunda. Ficus sterilis, Synagoga misera miseratione gentium stercoratur; ut uilissimis adiuta fomentis redeat ad fructum, que tanto et pretioso ubere decessit de fructu: que si post hec in eadem sterilitate permanserit, iam non cultoris falce, sed ipsius dominantis securi, desperata et inutilis succidetur. Et ideo non dixit: In futuro succidam eam, sed Succides eam, iuxta illud Ioannis: Iam securis ad radicem arborum posita est: Omnis ergo arbor non faciens fructum bonum, excidetur et in ignem mittetur . Quia post euangelici cultum temporis infructuosas arbores securis iudicii succidet, et nouissimum suscipiet et cremabit incendium.



[e 1Kb] SERMO CuII. In D. Petrum episcopum Rauenne.

Licet fandi sterilitas silentium mihi indicere uidetur, loqui tamen uehementia cogit et sanctitas imperantis. Prestantius est enim imperitum prodere eloquium, quam officiosum negare sermonem. Quis ergo tanti uiri adhortationem recuset, cui e celo contigit et [f 1Kb] apostolici uocabulum, et summi priuilegium sacerdotis? Neque enim absque diuino iudicio fuisse credendum est quod prima illa uiuendi rudis infantia tanti nominis adepta est dignitatem? Quem tunc affuisse, nisi Deum ipsum putamus, cum nescii parentes  de futuris meritis iudicarent? Petrum enim uocari in aliis appellatio nominis est, in hoc prerogatiua uirtutis. uere beatus Petrus, immobile fundamentum salutis, talem se exhibet in sacerdotio, quales uideri uolunt qui sacerdotium concupiscunt. Quemadmodum igitur sanctitatis regulam [g 1Kb] disciplinis monasterialibus imbutus exercet? Pallent ora ieiuniis, macies corpus attenuat, eleemosyna pro delictis supplicat, [h 1Kb] lacryme peccata baptizant. Sed ne forte hoc deuoti populi turba miraretur, solet Petrus flere, cum in eum Christus intendit . Nec quisquam in apostolo imbrem irrigui luctus accuset. Iucunde sunt lacryme, que gaudium immortalitatis emerunt . Ipse est ergo [i 1Kb] custos fidei, petra Ecclesie, [i 1Kb] ianitorque celorum. Ipse est apostolicus piscator electus, qui  ad se turbas errorum fluctibus mersas, hamo sanctitatis inuitat, et doctrine sue [k 1Kb] rete concludit ad fidem hominum multitudine copiosam . Est etiam ipse beatissimus et apostolicus auceps, qui animas iuuenum per era uolantes calamo diuini sermonis attingit. Iure igitur uenerabilis Dei sacerdos olim apostoli [l 1Kb] nactus uocabulum, nunc adeptus et meritum, serit in populos precepta iustitie, et manifesta luce reserat sacrorum uoluminum mysticas questiones: tantumque est in celestibus magisterium disciplinis, ut qui conuertitur, ipsi absolutionem debeat; qui non corrigitur, sibi reatum. Omnis undique ad eum ex diuersis regionum partibus uisendi studio turba concurrit. Quicumque inuias solitudines aut latentes eremi latebras incolebant, mirabilem Petrum  magis ueniunt uidere [m 1Kb] quam seculum. Datum est illis aliquando discere, difficilius quidem, sed gloriosius [n 1Kb] mundo presente luctari: et aduersus instructas delinquentes turbas aciem quamdam disponere sanctitatis. Quanta enim in mundo positis post certamen palma est, si in solitudine constitutis sine luctamine corone debentur? Unde fratres, quoniam beatissimus Petrus omnia que sunt diuine uirtutis, predicatione sue doctrine uos instruit, pariter et exemplis edocet, deprecemur Dominum Deum nostrum, ut euo longissimo doctrine celestis uos sermone letificet.



SERMO CuIII. De homine, ut sit hostia et sacerdos Deo. In uerba Apostoli: Obsecro uos per misericordiam Dei, etc.

Mira pietas, que ut precetur, ut largiatur, exorat. Hodie namque beatus Apostolus non humana petens, sed diuina conferens, sic precatur: Obsecro uos, per misericordiam Dei . Medicus austera remedia cum recipere persuadet egrotos, agit precibus, non compellit imperio, sciens infirmitatis, non uoluntatis esse, quod salutaria respuit, quoties profutura repellit infirmus. Et filium pater non potestate, sed amore ad rigorem pertrahit discipline, non ignorans quam sit aspera immaturis sensibus disciplina. Et si corporalis infirmitas ad curam precibus sic mouetur, et si sic puerilis animus uix ad prudentiam ducitur  blandimentis, quid mirum si Apostolus, qui semper est et medicus et pater, humanas mentes morbis carnalibus sauciatas, ut ad remedia diuina subrigat, sic precatur: Obsecro uos, per misericordiam Dei. Nouum genus obsecrationis inducit. Quare non per uirtutem? quare non per maiestatem, non per gloriam Dei, sed per misericordiam Dei? Qui per ipsam solam Paulus et crimen persecutoris euasit, et apostolatus tanti adeptus est dignitatem: sicut ipse fatetur, dicens: Qui prius fui blasphemus et persecutor: et iniuriosus, sed misericordiam Dei consecutus sum: Et iterum: Fidelis sermo et omni acceptione dignus: quia Christus in hunc mundum uenit peccatores saluos facere, quorum primus ego sum, sed misericordiam sum consecutus, ad exemplum omnium, qui credituri sunt illi in  uitam eternam . Obsecro, inquit, uos per misericordiam Dei. Rogat Paulus, immo per Paulum rogat Deus, quia plus amari uult quam timeri. Rogat Deus quia non tam Dominus esse uult quam pater. Rogat Deus per misericordiam, ne uindicet per rigorem. Audi rogantem Dominum: Tota die, inquit, expandi manus meas . Nonne qui expandit manus ipso habitu rogat? Expandi manus meas. Ad quem? ad populum. Et ad quem populum? Non tantum non credentem, sed contradicentem. Expandi manus meas. Distendit membra, dilatat uiscera, pectus porrigit, offert sinum, gremium pandit, ut patrem se tante obsecrationis demonstret affectu. Audi et aliter rogantem Deum: Popule meus, quid feci tibi, aut quid contristaui te ? Nonne dicit: Si diuinitas  ignota est, uel caro sit nota? uidete, uidete in me corpus uestrum, membra uestra, uestra uiscera, ossa uestra, uestrum sanguinem. Et si quod Dei est timetis, quare uel quod uestrum est non amatis? Si Dominum fugitis, quare non recurritis ad parentem? Sed forte uos Passionis mee, quam fecistis, magnitudo confundit. Nolite timere. Crux hec non meus, sed mortis est aculeus. Claui isti non mihi infigunt dolorem, sed uestram mihi infigunt altius caritatem.  uulnera hec non educunt gemitus meos, sed magis uos meis uisceribus introducunt. Extensio corporis mei uos dilatat in gremium, non meam crescit in penam. Sanguis meus non mihi deperit, sed uestrum prorogatur in pretium. uenite ergo, redite et uel sic probate patrem, quem uidetis pro malis bona, pro iniuriis amorem, pro uulneribus tantis tantam reddere caritatem. Sed iam quid obsecret Apostolus audiamus: Obsecro, inquit, uos, ut exhibeatis corpora uestra. Apostolus rogando sic omnes homines [a 1Kb] ad sacerdotale fastigium prouexit. Ut exhibeatis corpora uestra hostiam uiuam. O inauditum Christiani pontificatus officium, quando homo sibi ipse est et hostia et sacerdos; quando homo non extrinsecus quod Deo est immolaturus [b 1Kb] inquirit; quando homo secum, et  in se, et quod pro se est, Deo sacrificaturus apportat; quando et eadem manet hostia, idem permanet et sacerdos; quando [c 1Kb] hostia mactatur et uiuit, sacerdos nescit occidere qui litabit. Mirum sacrificium, ubi corpus sine corpore, sine sanguine sanguis offertur. Obsecro, inquit, uos per misericordiam Dei, ut exhibeatis corpora uestra hostiam uiuam. Fratres, hoc sacrificium Christi descendit ex forma, qui corpus suum pro uita seculi uitaliter immolauit: et uere corpus suum fecit hostiam uiuam, quia uiuit occisus. In tali ergo uictima mors expenditur, hostia permanet, uiuit hostia, mors punitur. Hinc martyres morte nascuntur, fine inchoant, occisione uiuunt, et in celis lucent, qui in terris putabantur exstincti. Obsecro,, inquit, uos fratres per misericordiam Dei, ut exhibeatis  corpora uestra hostiam uiuam sanctam. Hoc est illud quod propheta cecinit: Sacrificium et oblationem noluisti, corpus autem perfecisti mihi . Esto, homo, esto Dei sacrificium et sacerdos; non amittas quod tibi diuina dedit et concessit auctoritas; induere sanctitatis stolam, precingere [d 1Kb] balteum castitatis; sit in uelamento capitis tui Christus; crux in frontis tui munimine perseueret; pectori tuo appone diuine scientie sacramentum; in odorem thymiama semper orationis accende; arripe gladium Spiritus; altare cor tuum pone; et sic corpus tuum admoue Dei securus ad uictimam. Deus fidem, non mortem querit; uotum, non sanguinem sitit; placatur uoluntate, non nece. Hoc probat Deus, ad hostiam Abrahe sancti filium cum poposcit . Nam  quid aliud Abraham quam corpus suum immolabat in filio? Quid aliud Deus quam fidem requirebat in patre, qui filium sicut offerri iussit, sic non permisit occidi? Tali ergo homo confirmatus exemplo, offer corpus tuum et non solum macta, sed etiam seca per omnia uirtutum membra. Quia toties tibi uitiorum artes moriuntur, quoties a te Deo uiscera fuerint immolata uirtutum. Offer fidem, ut perfidia sit punita; immola ieiunium, ut uoracitas cesset; sacrifica castitatem,  ut moriatur libido; impone pietatem, ut deponatur impietas; inuita misericordiam, ut auaritia deleatur, et ut consumatur stultitia, semper sanctitatem conuenit immolare: sic fiet corpus tuum tua hostia, si nullo peccati iaculo fuerit sauciata. uiuit corpus tuum, homo, uiuit quoties a te Deo uirtutum uita uitiorum mortibus immolatur. Non potest mori qui uitali gladio meretur occidi. Ipse autem Deus noster, qui est uia, ueritas et uita, et a morte nos liberet et perducat ad uitam.



SERMO CIX. De hostia corporis et anime Deo rationabiliter offerenda. In eadem uerba Apostoli.

Quoniam precedens sermo tantum primordia [a 1Kb] tangit apostolice lectionis, nunc de his que sequuntur  quod Dominus inspirat audiamus; sic enim cepit: Obsecro, inquit, uos, per misericordiam Dei, ut exhibeatis corpora uestra hostiam uiuam  Numquid Apostolus sic dicendo, sola corpora digna diuinis hostiis probat, et animas uelut reprobas aut tacet, aut preterit, aut relinquit? Nonne anima de celo est, corpus e terra; hoc regitur, regit illa; illa dominatur, hoc seruit; hoc uiuit, uiuificat illa; illa manet, hoc deficit; hoc etates patitur, illa nescit; et ad extremum mors, que tantum dominatur in corpus, nec anima presente contingit? Et quid est quod tacetur anima, et solum corpus ad Dei hostiam sic uocatur? Fratres, hic Apostolus honorat corpus, non minorat animam. Nam corpus quod capiunt peccata, quod delicta uinciunt, quod deprimunt crimina, quod  uitia corrumpunt, quod deiiciunt passiones, hoc Apostolus cupit soluere, liberare studet, laborat attollere, expiare contendit, ut corpus ad originem anime conscendat, non anima descendat corporis ad naturam; et corpus animam comitetur ad celum, non anima corpus sequatur ad terram. Audi Scripturam dicentem anima qualibus et quantis corporis cruciatibus aggrauetur: Corpus, quod corrumpitur, aggrauat animam, et deprimit terrena cogitatio sensum multa cogitantem . Ergo non deponi animam, sed corpus Apostolus uult leuari; et animam et corpus, id est, hominem totum, ad hostiam sanctam, ad placitum Deo sacrificium uult uenire. Quod autem et anima sit Dei sacrificium, Psalmista declarat dicens: Sacrificium Deo spiritus contribulatus . Ut exhibeatis  corpora uestra hostiam uiuam, sanctam, placentem Deo. Quia non homo ex eo quod uiuit placet, sed placet ex eo quod bene uiuit; nec ex eo fit homo hostia si se Deo offerat, sed si sancte offerat Deo. Quantum enim immaculata uictima placat Deum, tantum Deum uictima, si maculata fuerit, exacerbat. Audi dicentem Deum: Non offeras mihi claudum, non luscum, non mortis contagione pollutum, sed maturum  sine macula . Hinc est quod Apostolus uiuam Deo petit hostiam. Ergo, fratres, si nos ipsius propitiationis incensum. Desunt nonnulla.

Probat hoc Cain, qui cum Deo parua a quo totum perceperat ingratus pontifex sic diuisit, ut quod erat pessimum, hoc adoleret altari; quod erat optimum, in suam reseruaret offensam; denique cum sua suo male partitur cum auctore, se suosque posteros et a uita et ab humano genere perdiuisit . Ergo Abel sequamur ad premium, non Cain comitemur ad penam. Abel agnum portans ad Dei sacrificium, sicut agnus assumitur; Cain gestans sibi stipulam, fomentum sibi, per quod exureretur, inuenit. Ut exhibeatis corpora uestra hostiam uiuam, sanctam, placentem Deo, rationabile obsequium uestrum. Quantum placat obsequium  quod ratione subnixum est, tantum quod rationem non habet, exacerbat. Rationabile obsequium, quod non presumptione turbatur, non temeritate confunditur, non uiolatur illicitis, non simulatione fucatur. Ad obsequium regis militaris statio contremiscit; humana dominatio exigit sollicitam seruitutem, ad arbitrium iubentis timor obedientis inuigilat; quia et cauta deuotio premium iuste remunerationis acquirit, et temeritatis penam presumptrix seruitus non euadit. Quis non uocatus ad aule regalis se proripit seruitutem? quis sine titulo militem se ausus est profiteri? quis sine dignitatis [b 1Kb] infulis nomen dignitatis inuadit Et si hec penes homines sollicita? cautaque sunt, si ratione constant, si conualescunt ordine, si tremore seruantur; quanto, penes Deum  magis cauta est deuotio, magis tremenda seruitus, magis sollicitus cultus, ut diuinum ratione prestet obsequium? Rationabile, inquit, obsequium uestrum. Obsequium ratione calens, feruor est; furor est, quod ratione non frenatur. Hinc Iudaicus populus Deum dum sibi preter rationem querit, Deum cui cum ratione seruiebat, amisit . Hinc filii Aaron dum rationis sunt immemores, dum presumunt terrenos ignes diuinis ignibus admouere, flammam sacrificii salutaris in penale sibi incendium commutarunt . Hinc Saul [c 1Kb] tumens regali uertice, dum putat sibi et de sacerdotio quid licere, regnum quod acceperat, altaris temerator amisit . Hinc Iudeus dum legem sine legis ratione excolit, legis interemit auctorem. Hinc gentilis dum [d 1Kb] deorum  populis et deorum monstris, [e 1Kb] nescius rationis, obsequitur, ad Dei, qui unus et uerus est, peruenire non meruit seruitutem. Hinc Arius Patri se putat obsequi Filium blasphemando; et dum Filio dat initium, Patri finem miserandus imponit. Hinc [f 1Kb] Photinus dum ceternum Patri Filium negat, Pater ut Pater non semper fuerit elaborat. Hinc omnes hereses dum feruntur ad diuinitatis iniuriam, dum Trinitatem  mentiuntur uocabulis, [a 1Kb] blasphemiis obsequuntur. Nos autem, fratres, et corpora nostra aptemus in uiuam Dei hostiam, obsequium nostrum rationabile procuremus, ut sit fides uera, pura conscientia, mens sobria, spes firma, cor mundum, caro casta, sanctus sensus, pius animus, tuta ratio, casta caritas, larga misericordia, uita sancta, uerecundus habitus, et ad omne Christi obsequium humilitas nostrum semper comitetur incessum.



SERMO CX. De salute sub fide reposita, iustificatione a Deo per Christum, et de morte pro Christo subeunda. In uerba eiusdem: Non est autem scriptum propter Abraham tantum, etc.

Beatus Apostolus primis et nouissimis, id est, Iudeis  et Grecis, fidei uexillum unicum semper et singulare erigit ad salutem: quod quisquis habere non meruerit et tenere, celestium possidere non poterit gloriam triumphorum. Solum est, fratres, quod contra perfidiam dimicantibus aciem dirigit, regem indicat, connectit socios, impiumque hostem sola sui uisione terrificat. Sic enim hodie cepit: Non est autem scriptum propter Abraham tantum, quod reputatum est illi ad iustitiam; sed et propter nos credentes in eum qui suscitauit iesum Dominum nostrum a mortuis . uidetis, fratres, quia dum priores futura, dum preterita credunt posteri, sic uno itinere fidei utrique perueniunt ad salutem, dum illi uenturum Christum, nos iam uenisse profitemur, illi usque ad mortem more hominis descensurum mirantur et  credunt, nos esse mortuum et resurrexisse gloriamur. Et quid plura, fratres? Ideo salus hec tam antecedentium, quam sequentium oculis est negata, ut tota esset in fide. Quod autem dixit: Qui suscitauit Iesum Dominum nostrum a mortuis. Ne quis ab alio credat, ipse sui factor et resuscitator est corporis, qui dixit: Potestatem habeo ponendi animam meam, et potestatem habeo iterum sumendi eam : neque enim ab alio resurrectio suscitari, neque ab alio uiuificari uita potuit, nec eadem negare sibi quod erat omnibus collatura. Quia nec fons sitit, nec panis esurit, nec sol indiget luce, nec requies ipsa lassescit. Qui traditus est, inquit, propter delicta nostra, et resurrexit propter iustificationem nostram. Traditus propter delicta, non ut ea que non poterat mori uita  puniretur, sed ut delicta, que nos a uita exsulauerant, sola delerentur. Et resurrexit propter iustificationem nostram. Manente condemnatione iustificari non potest condemnatus; nos ergo quos primi culpa sic parentis addixerat, ut mors obnoxios sibi iure retineret, Christus celestis et uerus parens, soluta mortis condemnatione, per mortem propriam resurrectionem iustificat, ut non reus pereat, sed reatus; ipsaque pena, id est mors, que reos fuerat iussa  percellere, merito deficiat et sue amittat infulas potestatis. Cur innocentem, cur ipsum iudicem crudelis et impia est ausa contingere? et ideo addidit: Iustificati igitur ex fide pacem habeamus ad Deum . Hoc est dicere, desinat, desinat mater dissensionum, hostis quietis, pacis inimica contentio, non extollatur Iudeus per legem, gentilis non superbiat per naturam, philosophus ab opinionibus suis spumosis et inanibus detumescat, nemo de meritis, nemo de operibus glorietur; quia uitam, quam preuaricatio prima sustulerat, et elongauerat a nobis furiosa contentio, restituit et reddidit pax diuina. Pacem habeamus ad Deum, per Dominum nostrum Iesum Christum. Terra non rebellet in celos, [b 1Kb] caro non insurgat in spiritum; sed superne pacis humilis perpetem iungatur  ad gloriam. Per quem accessum habemus. Quare nobis ipse factus est uia, fide in gratiam istam. Dux uite istius fides est, fratres. In qua stamus et gloriamur in spe glorie filiorum Dei. Stamus certe fide, non corpore; et in spe, non in re iam percepta gloriamur. Non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio autem spem, spes uero non confundit. Ecce quibus etatibus iustus perfectum roboratur in uirum: in tribulatione, patientia, probatione, spe. Tribulatio, fratres, uelut prima iusti uiri concutit et conturbat infantiam: sed cum inuenerit ista patientem, ad maiora adolescentem iam bone indolis tunc erudit. Tribulatio patientiam operatur. Patientia est, fratres, que Christi iuuenem  aptum probat esse uirtutibus. Spes uero non confundit. Spes est que uirum perficit: et ad mensuram Christi plenitudinis indefessa producit. Perfecte uirtutis est, quod in re non teneas [c 1Kb] spei robore possidere. Quia caritas Dei diffusa est in cordibus nostris per Spiritum sanctum, qui datus est nobis. Et ut diffuse in nos diuine caritatis ostenderet qualitatem, adiecit: Ut quid enim Christus, cum adhuc infirmi essemus secundum tempus, pro impiis mortuus est? uix enim pro iusto quis moritur: nam pro bono forsitan quis audeat mori? Commendat autem caritatem suam Deus in nobis, quia adhuc cum peccatores essemus, Christus pro nobis mortuus est. Si Christus genus hominum sic dilexit, ut daret pro impiis et peccatoribus mortem suam, [d 1Kb] iustis quid aliud  credimus largiturum, quam uitam suam, regnum suum, gloriam suam. Ex te suscepit mortem, quam impiis impenderet super terram: reseruat tibi, quod in se et per se semper possidet, et possidet in celo. Dicamus ergo cum propheta: Quid retribuam Domino pro omnibus que retribuit mihi? Calicem salutaris accipiam . Hoc est et ego moriar pro illo. Et quid simile? Ille sponte pro impio et peccatore, ego uix pro iusto et bono: ego uix, quia  me ad mortem non tam uoluntas quam necessitas ducit. Audi ipsum dicentem ad Petrum: Cum autem senueris, precinget te alius, et ducet quo tu non uis. In aduersis, fratres, necessitas uoluntati non potest comparari; acquiescere necessitatis est, uelle uirtutis. uolenti mors ipsa subiecta est, quia semper dominata est mors nolenti. Et tamen, fratres, quia diuine caritatis nil simile potest homo redhibere, det quod potest, quia secundum quod habet acceptus est. Deficiat ad gloriam, moriatur ad uitam, pereat ad salutem. Gloriemur, fratres, de noua istius commutatione commercii; quia [a 1Kb] mors, que erat inter homines reparatio tota pietatis, per Christum diuine commendatio est facta caritatis.



[b 1Kb] SERMO CXI. De peccato originali. In uerba eiusdem: Propterea sicut per unum hominem peccatum in hunc mundum intrauit.

Presens, fratres, Apostoli lectio cum dicit, per unum hominem mundum totum suscepisse sententiam , non ad perorandum nos, sed ad flendum renouato et intimo dolore compellit. Si enim eximii uates singularis populi, et unius urbis, ac solius nonnumquam hominis diu lamentauere discrimen; que mens non totis tenebris obscuretur, quos sensus non tota hebetudo confundat, quos oculos non redigat in fontes et fluenta lacrymarum, quando unius lapsus exstitit ruina cunctorum, et unius culpa omnium defluxit ad penam, ac parentis uitium uniuerso generi exitium ferale preparauit, dicente Apostolo:  Propterea sicut per unum hominem in hunc mundum peccatum intrauit, et per peccatum mors . Miserum me! ipse qui erat causa bonorum omnium, ianua factus est hic malorum. Peccatum in hunc mundum intrauit. In hunc mundum: miraris eum posteris obfuisse, qui facinore suo damnauerit mundum? Sed dicis, Quomodo intrauit? Per quem intrauit? Quomodo? Per culpam. Per quem? Per hominem. Et quid? peccatum natura est, an substantia? Nec natura est, nec substantia, sed accidens: et aduersa est hec potestas que uidetur in opere, sentitur in pena, impugnat animam, uulnerat mentem, ipsam uiolat, confunditque naturam. Et quid plura, fratres? Hoc est peccatum nature, quod est fumus oculis, quod febris corpori, quod dulcissimis fontibus amara salsedo.  Utique purus et lucidus est oculus per naturam, sed per fumi conturbatur et obscuratur iniuriam. At corpus membrorum partibus et sensibus suis, per hoc quod est a Deo conditum, uiget; sed ubi uis febriam ceperit, et procella dominari,  totum efficitur imbecillum: tunc amaritudeoris, tunc oculorum caligo, tunc gressuum nutabunda uestigia, tunc inimica aura, tunc cari graues, tunc ipsa obsequia uidentur odiosa. Et fontes quantum grati sunt per suam dulcedinem et naturam, tantum efficiuntur ingrati, cum aliquod uitium ex accessione susceperint. Sed ad cepta redeamus. Sicut per unum hominem in hunc mundum peccatum intrauit, et per peccatum mors. Ecce, fratres, ianua, per hominem peccatum, et per peccatum intrasse uidemur in mortem. Peccatum, o crudelis fera, et non uno capite in hominum genus seuire contenta! quam uidimus [c 1Kb] trino ore tota humane stirpis germina tam pretiosa deuorantem: trino ore, fratres, peccatum capit, mors deuorat, deglutit infernus. Et quo, sicut diximus,  fonte lacrymarum talis nobis [d 1Kb] plane deflendus est parens, qui nos tantarum miseriarum reliquit heredes, qui non solum collata bona perdidit, sed omnes posteros suos tam feris creditoribus obnoxios sic reliquit? O dura hereditas ac crudelis! O miseri, quibus nec adipisci libuit, [e 1Kb] nec renuntiare licuit nos heredes! Audi quod sequitur: Et ita in omnes homines mors transiuit. Sed ne iniustum forte uideatur cur per unum in omnes, quia omnes per unum; per eum te detestaris esse damnatum, per quem te editum esse gloriaris in lucem. Sed dicis, Si generi debeo quod natus sum, numquid et crimini, ut ante me reum faciat natura quam culpa? Huic questioni tue mox qui sequitur Apostoli sermo respondet, dicendo: In quo omnes peccauerunt. Si in illo omnes peccauerunt, merito  per illum omnes suscepere supplicium. Sicut per unum hominem in hunc mundum peccatum intrauit, et per peccatum mors: et ita in omnes homines pertransiuit, in quo omnes peccauerunt. Siue in homine, siue in peccato; per illum et in illo omnes peccauerunt. Non ergo peccatum uersum est in naturam, sed dum peccatum mortem ingerit, penam sibi debitam exigit per naturam. Deus naturam ita fecerat ut homines crearet ad uitam: que tamen [f 1Kb] dum morti nolens generat, illa se peccato fatetur obnoxiam, cuius pene deseruit in uita. Nam quis ista sentiat, fratres, quod exstingui uelit natura partus suos, et germina sua tam chara uelit necari? Sed dum ingemiscit et condolet, amissam suspirat et desiderat suspicere libertatem. Sed per quem acceperit, Ioannes primus  signanter ostendit, qui uiso Christo proclamat et uociferatur, dicens: Ecce agnus Dei, qui tollit peccatum mundi . Peccatum mundi, hoc est, fratres, quod per unum hominem Apostolus intrasse testatur. Gaudete ergo, fratres, quia peccatum quod nos graui  pondere deprimebat ad tartarum, a Christo sublatum est, in tartara iam demersum; et nos, quos morti culpa primi parentis addixerat, secundi et diuini parentis gratia a pena reuocauit ad uitam. Saluari ergo sine Christo [a 1Kb] homo non poterat, quia totius mundi peccatum ante ipsius permanebat aduentum. Sed tu quod per Christum iustificaris, amplecteris; et quod per Adam damnatus es, tu refutas; et alterius tibi penam obfuisse conquereris, qui tibi conspicis alterius subuenisse iustitiam. Numquid non in semine tota arbor? uitium ergo seminis uitium est totius arboris. Si sibi ipsa per se natura subuenire potuisset, numquam eam ad reparandum in se auctor ipse suscepisset. Ad uitam eam creatam credis, qui adhuc eam per auctorem dubitas esse reparatam?  Usque ad legem enim, inquit, peccatum erat in mundo. Usque ad legem cum audis, usque ad finem legis, hoc est, usque ad aduentum Domini nostri Iesu Christi, accipe. Quia peccatum non imputabatur, ait, cum lex non esset. Et quando lex non fuit, [b 1Kb] que cum ipso homine cepit? si lex non fuisset, Adam preuaricator utique non fuisset, sicut idem aperit Apostolus, cum dicit: Sed regnauit mors ab Adam usque ad Moysen. Utrique legem acceperant: sed Adam mox preuaricatus est, ut accepit; Moyses preuaricatoribus promulgauit acceptam, dicente Apostolo: Lex preuaricationum causa posita est . Regnauit ergo mors per legem, quia grauius preuaricatores quam peccatores; et non tantum parentis uitio, sed suo iam lapsos facinore, seua deuorauit. Sed regnauit, inquit,  mors ab Adam usque ad Moysen, etiam in eos qui non peccauerunt in similitudinem preuaricationis Ade. Quia non tantum magnos, sed deuorabat et paruulos; et non tantum noxios, sed et deuastabat innoxios: innoxios dico a culpa propria, non parentis. Et hinc grauius erat lamentanda conditio, quia eius parentis soluebat penam, cuius uix uitam degustarat infantulus; et luebat peccatum mundi, qui mundum cognitum non habebat. Acquiescamus ergo, fratres, quod per unum et unius delicto mors regnauit, si omnes per unum absolui desideramus, et esse per Christum: quia qui uiuit, Christo debet, non sibi; et Adam quod moritur id debebit.



SERMO CXII. De morte per hominem, uita et gratia per Christum habita,  deque abundantia delicti propter legem. In uerba eiusdem: Si enim unius delicto mors regnauit per unum.

Si quis poculum aque frigide sitienti porrigit uiatori, aliquantum quidem animum recreat estuantis, et humanitati [c 1Kb] plane succurrit, non tamen penitus  sitim exstinguit: ita et magnum diuine scientie desiderantibus nosse secretum, noster sermo non sufficit, qui ad presens festinationi deseruit et tempori. Nam si ad humana perdiscenda tota hominis breuis est uita, quod tempus sufficere credimus ad intelli gentiam posse diuinam? Date ergo ueniam, fratres, si intra punctum temporis et [d 1Kb] hore unius uix momentum obscura lucidare, clausa reserare, firmare dubia, profunda contingere, tot seculorum ineffabile sacramentum per omnem modum aperire non possum, et eloqui, si uel caute emulis, secure filiis, credentibus confidenter, constanter incredulis non ualemus. uerum quia hodie apostolicus sermo claro se lumine sensibus audientium totus infudit, nec quidquam catholicis mentibus reliquit ambiguum, cum dicit: Si enim unius  delicto mors regnauit per unum ; declamandi studium seponentes, tota simplicitate ipsis apostolicis eloquiis innitemur, ut uerum scire cupientibus nulla sermone nostro generetur obscuritas. Si enim unius delicto, ut dicit, mors regnauit per unum, quare mortem ab uno et primo homine esse posteris acquisitam insinuare et approbare euangelica laborat auctoritas? Et quamuis sufficiat illa sententia, que dicit: Deus mortem non fecit ; quare eam tam trucem, tam crudelem, tam immitem nonnulli a Deo uelint esse conditam, scire non possum. Nemo sine piaculo estimat tam pium, tam bonum Deum, mortem creare potuisse, cuius uniuersus mundus dolore continuo, gemitu, lacrymis, accusat et detestatur auctorem. Si mors etiam penes homines est criminum pena, quo  ausu concreata homini et pene ante creditur innocenti Deo insita esse quam uita? Sed audiamus Apostolum: Si enim unius delicto mors regnauit per unum, multo magis abundantiam gratie, et donationis, et iustitie accipientes in uita regnabunt per unum Christum Dominum nostrum. Ecce unum, et unum, Adam et Christus. Per illum peccatum regnauit in mortem, per istum gratia regnauit in uitam. Denique duo hec principia uite et mortis, absolutionis et pene, desiderate libertatis et damnationis extreme, is qui sequitur sermo Apostoli aperit et declarat. Igitur sicut per unius delictum in omnes homines in condemnationem, ita et per unius iustitiam in omnes homines in iustificationem uite. Per unum et unum, aut mors regnat, aut uita conceditur. Quid hic ergo addere  sermo possit interpretis? quibus [e 1Kb] si adiunges silentium, omnis emulorum succumbit intentio. Per unius delictum in omnes homines in condemnationem, ita et per unius iustitiam in omnes homines in iustificationem uite. Sicut fonti fluuius, sicut fructus semini, ita origini deseruit aut addicta aut erepta posteritas, sicut  ex his que adiecit Apostolus plenius approbatur. Sicut enim unius hominis inobedientia peccatores constituti sunt multi, ita unius obedientia iusti constituentur multi. Sit homo peccator, [a 1Kb] ut sit Deus iustus, quia reatus redundat ad iudicem, si pena percellit innoxium. Et ideo dixit: Sicut per unius hominis inobedientiam peccatores constituti sunt multi. Ut scirent se eius culpe fuisse participes, cuius pene socios se esse persentiunt. Sed iam quid lex profuerit, attestante Apostolo, audiant legis amatores. Lex autem, inquit, subintrauit, ut abundaret delictum. Ecce, ut Apostolus dicit, non imminutionem delictorum lex fecit esse, [b 1Kb] sed copiam; non per se, fratres, sed per eum qui legem per imbecillitatem ferre non poterat. Non magnitudo lucis hebetat oculos, que solis a Deo  creata est oculis, sed oculorum infirmitas lucis totam sustinere non potest, et ferre claritatem: ita et lex, fratres, que per se satis iusta erat, et satis sancta, dum ab homine fragili seueram exigit disciplinam, magis magisque onerauit et prodidit delinquentem. Et hoc quare, fratres? Ut per gratiam et ueniam Conditoris rediret ad uitam qui per tumorem et ignorantiam, [c 1Kb] cum male de innocentia gloriaretur, in debitum parentis deducebatur et penam. Morbus igitur latebat occultus, per quem omnium secreta medullarum et uenarum meatus in ipsorum uitalium tendebant exitium, et quamdam [d 1Kb] in omnibus generabat internis. uenit lex que et uulnus proderet, et tandem uetusto languori [e 1Kb] supernum aduenire medicum nuntiaret. uenit lex, que mandatorum fomentis  in cutem produceret quod in altum lethaliter seuiebat. uenit lex, ut gladio preceptorum uelut apostema longi temporis aperiret, et collectam diu saniem salutaris subinde siccaret effusio. Nec tamen per se, fratres, aut uulnus claudere aut egrotanti perfectam addere ualebat ipsa sanitatem. Quod ubi uidit egrotus, et tandem statum suum miserandus agnouit, cepit tendere festinus ad medicum, ut quod per legem proditum, et per ipsam diu fuerat ampliatum, tanti medici peritia curaretur et gratia. Ampliatum uulnus dicimus, fratres, quia post incisionem, putredo, fetor, horror, uexatio ipsi uulneri abscissione generatur, et fit per curam deterior miserandi facies ipsa languoris quam fuerat ignoranti periculum cum lateret. uenit ergo medicus; et iam fesso curis, et  curationum uexationibus perdefesso, solius uerbi auctoritate subuenit. Sicut centurio ille confitetur, cum  dicit: Dic uerbo, et sanabitur puer meus . Et impleretur illud propheticum: Misit uerbum suum, et sanauit eos . Et ideo sequitur: Ubi abundauit peccatum, superabundauit et gratia. Ac si diceret: Ubi dilatatum est uulnus, supereffusa est sanitas. Nemo ergo ingratus sit legi, quia quem egrotantem et iacentem inuenerat, leuauit, fouit, et ut saluti traderet, ipsum usque ad medicum salubri exsultatione perduxit, ut, sicut dixit Apostolus: Quemadmodum regnauit peccatum in mortem, ita gratia regnet in uitam eternam, per Iesum Christum Dominum nostrum. Gratia in uitam, peccatum regnat in mortem. Recta fides non mortem, non interitum hominis auctori Deo deputat, sed salutem. Mors sit hominis, sit peccati, ut uita creata et reddita solum credatur esse per Christum.



SERMO CXIII. De non permanendo in peccato, ut gratia abundet, et de uirtutibus inseruiendo. In uerba eiusdem: Quid ergo dicemus? Permanebimus in peccato, ut gratia abundet? etc.

Beatus Apostolus quando nota interrogat, quando manifesta perquirit, eos uidelicet obiurgat et increpat qui eloquia diuina sua interpretatione corrumpunt: et inde concipiunt suffragia criminum, unde assumere debuerant documenta uirtutum. Sic enim hodie cepit: Quid ergo dicemus? Permanebimus in peccato, ut gratia abundet ? Superius dixerat, fratres: Ubi abundauit peccatum, superabundauit et gratia; et ideo ita exorsus est, ac pro illo diuino et singulari  magisterio imperitis se uelut interrogatione participat, ut que sunt prudentie celestis plena eruditione respondeat. Si enim ubi abundauit peccatum, superabundauit et gratia. Quid ergo dicemus? Permanebimus in peccato, ut gratia abundet? Si prona est delinquentibus pietas, si gratia copiosa peccantibus, si iniustis amica largitas est diuina, certe si futura bona malis presentibus acquiruntur, quid nobis uirtutum iter arduum, quid durus obtinende iustitie labor, quid inter malos iugis seruande innocentie cruciatus? Augeantur humana facinora, ut bonitas celestis exuberet; faciamus mala, ut dixit, ut ueniant bona ; permaneamus in peccato, ut gratia abundet. Ad hec, fratres, idem qui interrogat Apostolus ipse respondit: Absit. Qui enim mortui sumus  peccato, quomodo adhuc uiuemus in illo? Cum dicit [f 1Kb] Absit, taliter intelligentiam insipientium exsecratus  est et sensum: siquidem medicus non uulneri, sed cure proficit et saluti; nec putredini, nec morbis, sed soli congaudet ille sanitati. Ita et Deus, qui pro magnitudine uulneris adhibuit magnitudinem uigoremque medicine, et nec peccato, sed homini largitus est gratiam; nec ad multiplicanda, sed ad delenda delicta imbrem sue pietatis effudit. Nemo, nemo sic de egritudine gratuletur, ut uelit in uulnere permanere. Ingratus medico, inimicus est cure, qui semper curari estuat, nec umquam desiderat hic sanari; et ita Dei gratiam suis cupit exuberare peccatis, ut sibi cupiat peccata cumulari. Miser qui tali uoto reus esse contendit per ueniam. Fugienda, fratres, dementia ista est, fugienda, que etiam post curam captiua tenetur amore morborum, recidiua enim lethalis est sepius  egritudo. Quod autem dixit: Qui enim mortui sumus peccato, presentis temporis loquitur hic figuram: quia mortuos nos dixit esse peccato, non nobis iam in toto mortuum dixit esse peccatum; quia etsi peccatum ipsum actu operis sanctis et fidelibus est defunctum, uiuit tamen, et adhuc in nostram deseuit mortem. Tunc autem peccatum ipsum [a 1Kb] morietur in nobis, cum corruptibile hoc induerit incorruptionem, et mortale hoc induerit immortalitatem, et factus fuerit sermo qui scriptus est: ubi est, mors, aculeus tuus? ubi est, inferne, uictoria tua? Aculeus autem mortis peccatum est . uiuit autem peccato, qui eius, sicut in consequentibus dicit, [b 1Kb] concupiscentiis famulatur; et stimulis miserandus inseruit, qui obsecundat uitiis, qui criminibus infelici et continua  captiuitate succumbit, qui quod delicti est esse autumat hoc nature, et morbo qui est accidens utitur uelut opere et beneficio Conditoris. Et ideo ad arguendum talium ignorantiam addidit dicens: An nescitis quia quicumque in Christo Iesu baptizati sumus, in morte ipsius baptizati sumus? Consepulti enim sumus illi per baptismum in mortem. Audiant fideles, et intelligant: quemadmodum triduana Domini sepultura trina demersione figuratur in baptismo; ut resurrexisse cum Christo, et si necdum corpore, uite iam nouitate congaudeant; sitque totus homo uirtutum domicilium, qui receptaculum fuerat ante uitiorum. Ut, sicut dixit, quomodo Christus surrexit a mortuis per gloriam Patris, ita et nos in nouitate uite ambulemus. Christus quidquid suarum uirtutum est, refert  ad gloriam Patris; et homo, cuius suum nichil est, sibi uindicare quod per Christum resurrexit elaborat. Quod autem dixit: In nouitate uite ambulemus, que superius diximus, illa confirmat, ut si necdum hoc corpore, uita tamen iam totus immutatus incedat; intelligat se, et dominetur elementis, qui elementis hactenus per ignorantiam seruiebat; largiatur sua per gloriam, qui prius turpiter furabatur aliena; et qui carnis exercebat  illicita, contemnat etiam licentias corporales; et qui innocentiam hactenus impie moliebatur exstinguere, pro innocentia gloriosius ipse moriatur. Et quid plura? Si ex uetere homine iam nouus effectus est, uitiorum gurgitem in fontem commutet ipse uirtutum. Usque ad finem autem lectionis hoc ingerit beatus Apostolus, hoc demonstrat, illum posse cum Christo uiuere, illum regnare cum Christo, qui resurgentis Christi innocentiam sequitur, imitatur uitam, implere nititur sanctitatem. Quod dicit: Ut destruatur corpus peccati; destruatur, fratres, actu, non substantia; opere, non figura, quia peccato, non Deo uult hominem perire, qui ait: Existimate uos mortuos esse peccato, uiuere autem Deo. Et superne libertati, fratres, restituere hominem tota pietate contendit, qui  dicit: Non regnet peccatum in uestro mortali corpore. Et iterum: Peccatum uobis non dominetur. Non dixit, Non ueniat ad uos; non dixit, Non prouocet, non titillet; sed, Non regnet, non dominetur, confligat ad uincentis gloriam, dimicet et decidat ad triumphum uictoris; et tandem se doleat impia peccati dominatio a seruis quondam suis tota securitate calcari; et crudelis tyrannus ingemiscat subiectum se suorum pedibus captiuorum; et ad eorum triumphum, de quibus diu triumphauerat, se ueteranus hostis peruenisse deploret.



SERMO CXIu. De seruis legis et gratie. In uerba eiusdem: Peccauimus, quia non sumus sub lege, sed sub gratia, etc.

Sicut peregrinanti reditus ad propria dulcis semper  et charus est, et uernacule domus uestibula sunt gratiosa post tempus, ita mihi post interualla sermonis ad apostolicarum [c 1Kb] seriem lectionum suauior est recursus. Siquidem a proposito dicendi ordine, et continuo tramite loquendi discedere nos sepe necessitas religiosa compellit; quia sic doctrine ordo moderandus est, ut non modo aliud impediatur ex alio. Unde quid hodie beatus Apostolus dixerit audiamus. Quid ergo ait? Peccauimus, quia non sumus sub lege, sed sub gratia? Absit . Hec interrogatio, fratres, eorum arguit imperitiam qui, legis consuetudine captiuati, gratie beneficio nesciunt sentire uirtutes; et quos preceptorum legalium series prodidit contumaces, eos sola munerum commoda et festiuitatum pompa obseruationibus uanis fecit  et reddidit obstinatos. Et cum legem tempus excluserit, quid cultor legis a lege faciet abdicatus? Iudee, quid habes quod non perdidisti? Si autem perdidisti, quid gloriaris quasi non perdideris? Ubi est templum, ubi est sacerdos, ubi sacrificium, ubi incensum, ubi purificationes tue, ubi solemnitatum tuarum non omittenda deuotio? Sed ut sis Iudeus, merito circumcideris, quia bonis omnibus abscissus es supradictis.  Scriptum est enim: Maledictus omnis qui non permanserit in omnibus que scripta sunt in libro legis . Si maledictus est qui in uno offenderit, quoties maledictus erit qui nichil ex omnibus probabitur effecisse? Peccauimus, ait, quia non sumus sub lege, [a 1Kb] sed sub gratia? Ac si diceret, fratres: Peccauimus, quia in cura non permansimus iam sanati? Peccauimus, quia ignem, ferrum, medicamenta reliquimus iam curati? Infelix eger, qui post curam non uult curare tormentum. Et quid plura, fratres? Numquam curat, qui infirmantis querit et exspectat arbitrium? Nam [b 1Kb] cum ex humore frigido semper ignis succendatur in corpore, et rigor nimius dum membra uexat et concutit, acrius ipse efficit et gignit incendium; ita egrotus ad augendam flammam que suis  semper estuat et anhelat in uenis, dari sibi aquam frigidam impatienter exspectat, nesciens quod tunc [c 1Kb] calor calore restinguitur, frigore nutritur incendium. Lex ergo dum hominis semper exspectat et sustinet uoluntatem, nec tamen homo peccati sarcina prepeditus sufficere legalibus preualet obedire mandatis, cultorem suum lex non absoluit a peccati uinculo, sed crimine preuaricationis obligat. Et ideo addidit, dicens: Nescitis quod cui exhibuistis uos seruos ad obediendum, serui estis eius cui obedistis, siue peccati ad mortem, siue obeditionis ad uitam? Quid est, fratres, quod cum de lege loqueremur, hominem prodidit seruum fuisse peccati? Siue peccati, ait, ad mortem, siue obeditionis ad uitam. Quia superius dixerat, peccatum uobis non dominetur; non enim estis sub  lege, sed sub gratia. Qui ergo sub lege sunt peccati, deprimuntur et incuruantur imperio, nec poterunt miseri de peccati turpissima seruitute, nisi gratia manumittente, liberari. Gratias autem ago Deo, dixit, quia fuistis serui peccati. Sic gratias agit, quasi qui congaudeat hominem seruum fuisse peccati? Absit. Gratias agit, non quia ante serui fuimus domini tam crudelis, sed quia etiam non sumus subiugati, sicut ex sequentibus id ipsum manifestat expressius, dicens: Obaudistis autem ex corde in eam formam doctrine, in quam traditi estis: liberati autem a peccato, serui facti estis iustitie. Obaudiuimus, fratres, beneficio uocantis, non nostro, quia captiui sic tenebamur arbitrio. Obaudistis autem ex corde in eam formam doctrine. In quam? In Euangelii nempe, ubi nouo  libertatis genere non est omissa seruitus, sed mutata, quia melior est deuota famulatio quam uaga et  presumpta libertas. Serui facti estis iustitie. Hec seruitus, fratres, non obligat, sed absoluit; non onerat, sed honorat; abstergit seruitutis maculam, non inurit. Quid hic, rogo, non diuinum est, ubi seruitus pellitur seruitute, ubi fugatur conditione conditio, ubi mors morte moritur, ubi perditio perditione sanatur, et ut proprie ac breuiter dicatur, ubi tota aduersitas ipsius aduersitatis mucrone prosternitur? Quod autem dixit: Humanum dico propter infirmitatem carnis uestre: sicut enim exhibuistis membra uestra seruire immunditie, et iniquitati ad iniquitatem; ita exhibete membra uestra seruire iustitie in sanctificationem. Magnitudinem pietatis ostendit, cum euangelicam doctrinam ad tam humilia et pene uerecunda deponit exempla; ut sanctitati tantum quantum  immunditie, quantum iniquitati iustitie tantum imponat, et imperet seruituti. Absurda, fratres, atque indecens uidetur comparatio, que tantum glorie quantum turpitudini hominem cupit esse subiectum; sed utinam uel tantum! Et quando tantum Deo quantum mundo, quando tantum celo quantum terre, quando tantum uirtuti quantum uitiis fragilitas humana famulatur? Totus homo miser sic carni deditur, sic rebus presentibus occupatur, ut nichil in se, quod future uite, quod diuinis bonis deseruiat, derelinquat. Illecebre temporalis uim beatus Apostolus uno sermone humanis conscientiis conuenienter aptauit, conuenienter expressit, ut tanta uoluntate iustitie, pudicitie ac munditie humana membra seruiant, quanta uehementia dementiaque turpitudini  uitiisque se dederunt. Parua aut forte nulla exigit, qui cupit [d 1Kb] deuicta proprietate concedere; et adimit excusationem qui possibilia tibi [e 1Kb] et usitata precipit te repensari debere pro maximis. Da ergo, homo, Deo tantum quantum carni uitiisque tribuisti. Et quid est, quod ante uitiis, non Deo, debeas teipsum, quod a te Deus tuo tantum utique amore perquirit? Sequitur: Cum enim serui essetis peccati, liberi fuistis iustitie; nunc autem liberati a peccato, serui facti estis [f 1Kb] iustitie. Ante serui peccati, nunc serui iustitie. Per Apostolum ecce succedit seruitus seruituti, contumax tu nunc tempus tue libertatis ostende; peccatum te ante mentiebatur liberum, quem tenebat [g 1Kb] miserande captiuum, nunc gratia te uocat seruum, quem ut uere faceret esse liberum, Dei ipsius  adoptauit in filium. Impleta est ergo Christi sententia, qua dicit: Qui uult esse dominus, sit seruus .  Beata est hec seruitus, que dominationem generat sempiternam. Illa enim libertas fructum pene, et confusionem nobis intulit non ferendam, sicut dicit: Quem enim fructum habuistis tunc in his que nunc erubescitis? nam finis illorum mors est. Ecce qualiter manumittit, ecce quali premio honorat illam diabolus seruitutem; ut mors simul et uitam finiat et inchet penam. At qui Christo seruiunt, fratres, illusa morte [a 1Kb] cum stipendiis, sanctitatis perpetuam transferuntur ad uitam; finis enim Christi non suscipit finem, quia non interficit hominem finis iste, sed perficit.



SERMO CXu. De lege abrogata per gratiam. In uerba eiusdem: An ignoratis, fratres, scientibus enim legem loquor, etc.

Posteaquam [b 1Kb] Dauidicam citharam spiritualis intelligentie plectro et modulatione tangentes, animos uestros et corda permulsimus, intonantis quoque Euangelii ad suscitandos sensus uestros principia metuenda prebuimus, ad Apostolicum magisterium mox credidimus esse remeandum, ut tripartitus ordo sermonis ecclesiastice doctrine salutiferam teneat et prebeat disciplinam. Nam et cantilena a continuo labore relaxat animos, et Euangelica auctoritas mentis reparat et exsuscitat ad laborem, [c 1Kb] apostolicus uigor a tramite recto remoueri et nostros non sinit sensus euagari. Hanc beati Apostoli per ordinem sequi hodie reperimus lectionem. An ignoratis, [d 1Kb] fratres, inquit, scientibus enim legem loquor,  quia lex dominatur homini quanto tempore uiuit? Et indicit similitudinem. Nam que sub uiro est mulier, uiuente uiro, alligata est legi; si autem mortuus fuerit uir eius, soluta est a lege uiri: igitur uiuente uiro, uocabitur adultera, si fuerit cum alio uiro; si autem mortuus fuerit uir eius, soluta est a lege uiri. uidetis, fratres, beati Apostoli magnum celestis magisterii documentum, quemadmodum legis tempora legalibus testimoniis asserit preteriisse, totamque eius prerogatiuam miro coniugii exinaniuit exemplo. Et merito lex [e 1Kb] carnali coniugio comparatur, que non obtinuit cum synagoga spirituale consortium. Nam cum accepisset eam ad obseruantiam discipline, ad sancti germinis fecunditatem, ad augmentum pudoris, ad custodiam castitatis, ad superni thalami sacrum  reuerendumque secretum, ad mysticam thori celestis unitatem, reperit in ea totius [f 1Kb] meretricationis illuuiem. Occurrit enim tanto uiro, id est legi,  non compta moribus, non monilibus ornata uirtutum, non incessu grauis, non uere illo [g 1Kb] flammeo uirginalis uerecundie operta uelamento; sed lasciua oculis, soluta gressibus, preuenta illecebris, et tota dolis et simulationibus perfucata. Quam cum uir tantus uisam iusta indignatione despiceret, et eam procul a sua societate propelleret, atque toto exsecraretur iudicio grauitatis; illa nec despecta erubuit, nec contempta se correxit, nec resipuit, sed repulsa, sed tota preceps ad idolorum lupanaria conuolauit, et maluit subire fornicationis infamiam atque [h 1Kb] adulterii crimen incurrere, quam male placiti habitus turpitudinem non horrere. Unde et merito eam beatus propheta deplorat, dicens: Quomodo facta est meretrix ciuitas fidelis Sion ? Cuius adulteria  quoque Ezechiel sanctus toto pene uolumine prescribit. Hinc est, fratres, quod cum in Euangelio a scribis et doctoribus legis apud Dominum ista accusaretur adultera, auertit faciem suam Dominus, et declinauit in terram, ne crimen cerneret quod puniret; et maluit, fratres, in puluere scribere ueniam, quam dare in carne sententiam . Hanc Apostolus adulteram ad Christi nititur reuocare consortium, nec patitur pristini lapsus timore tardari, que uiuente uiro merito exstitit adultera, quia fuit cum alio uiro, nunc uero non deserit legem, que ad legis recurrit auctorem; sed moritur legi legalibus addicta sententiis, ut uiuat gratie et resurgat per ueniam, que fuerat interempta et mortificata per legem. Denique cum eam a maritali iure defuncto  uiro asserat [i 1Kb] absolutam, ipsam potius, non uirum, insequentibus defunctam esse testatur: quia non lex homini, sed homo [i 1Kb] moritur legi; nec mandatum preterit, sed mandato deficit ille qui labitur a mandato. Audi quod sequitur. Itaque, fratres mei, et uos mortificati estis legi. Numquid dicit, mortua est uobis lex? Et uos mortificati estis legi. Et bene addidit, Per corpus Christi. Quia lex reum astringit, arctat obnoxium, punit et interficit criminosum. Qui ergo per corpus Christi ab omni crimine exemptus est et erutus, feliciter moritur legi, ut innocentie uiuat et gratie. Ut sitis, inquit, alterius, qui ex mortuis resurrexit. Alterius. Alter ipse effectus est, cum nostram corruptionem in incorruptionem mutauit, et mortalitatem immortalitatis transuexit ad gloriam. Ut  fructificemus, ait, Deo. Consortes celestis nature per Christum, non terre, sed Deo; non morti, sed uite; et Deo fructum asserit deferri, non carni. Cum  enim, inquit, essemus in carne, passiones peccatorum, que per legem erant, operabantur in membris nostris, ut fructificaremus morti. Cum dicit: Cum essemus, preteritum tempus indicat, dum in sola carne positi, immo magis expositi, que carni sunt tantum sapere, facere, uelle cogebamur, iuxta aliud Apostoli: Qui in carne sunt, Deo placere non possunt . Cum enim essemus, inquit, in carne, passiones peccatorum, que per legem erant. Dicam sicut dictum est a Domino: Si lumen quod in te est tenebre sunt, ipse tenebre quante ? Si per legem passiones peccatorum membris dominantur humanis, quid ipse per se facient passiones, que nascenti mox homini infeliciter et penaliter obsecundant? Cum taliter nascentem, generatur taliter, angores deprimunt, urgent  pericula, afficiunt pene: passiones sunt, fratres, per quas infirmatur infantia, pueritia trahitur, adolescentia insanit, iuuentus et senectus multis luctibus cumulantur; ipse sunt que totam hominis uitam inimico conturbante comitantur ad lapsum; quas lex dum prohiberet, admonuit; dum discuteret, ampliauit; dum accusaret, reddidit cariores; et que per ignorantiam latebant, fecit esse per scientiam notiores. Et sicut per falcem spine magis dum succiduntur accrescunt, ita dum resecantur per legem, [a 1Kb] pullulant passiones, quia intrinsecus uelut in radice carnis fixe solidantur. Lex intrinsecus culturam fidei habet satis iustam, nec proficit: unde ad frugem mortis ipsum cespitem humane carnis sua excitatione perducit. Passiones, inquit, peccatorum, que  per legem erant, operabantur in membris nostris, ut fructificaremus morti. Instrumentum quod ad uitam erat, ad frugem mortis sibi in nobis uindicant passiones. Sauciati ergo taliter per Christi gratiam, a lege mortis absoluimur, et Spiritum sanctum percipimus intrinsecus debellatorem, uictoremque uitiorum; ut passiones forinsecus excluse pulsent, tentent, prouocent, sed concidant ad nostrorum gloriam triumphorum. Nobis, nobis cupit uincere, qui cum dominaretur nobis dignatus est militare, sicut dixi [b 1Kb] . Ergo seruiamus in nouitate Spiritus a carnis seruitute iam liberi, quia uera dominatio est [c 1Kb] famulatus Dominice sanctitatis; nam et [d 1Kb] uetus homo et uetus littera totam corrupit et perdidit disciplinam.



SERMO CXuI.  De cognitione peccati per legem. In uerba eiusdem: Quid ergo dicemus? Lex peccatum est? Absit, etc.

Quoties diuerso genere, sed uoce consona mystica resonat cantilena, mita dulcedine pascit et delectat auditum; ita cum uario modo, sed uno Spiritu eodemque sensu diuina et celestis doctrina depromitur,  libentius et cum suauitate maxima euangelice scientie pandit et aperit sacramentum. Et ideo post propheticam melodiam et uirtutum Christi stupenda miracula, ad apostolicarum redeamus ordinem lectionum. Talis ergo hodierne exstitit continentia lectionis. Quid ergo dicemus? lex peccatum est? Absit. Sed peccatum non cognoui, nisi per legem: nam concupiscentiam non sciebam, nisi lex diceret: Non concupisces. Occasione autem accepta, peccatum per mandatum operatum est in me omnem concupiscentiam . Audistis, fratres, quo morbo sine Christo laborauerit humana conditio, quam captiua sine gratia fuerit humana fragilitas, que lege, que mandatis non prohibebatur, sed armabatur ad crimina: que ob hoc audiebat, ob hoc cognoscebat, non ut uinceret peccata,  sed faceret. Peccatum non cognoui, nisi per legem. uitia non nosse felicitatis est, nosse periculi, uicisse uirtutis est. Rex nobilis et fortis, hostibus suis longius occurrit, et ita preuenit ingruentium dolos, ut deiici nequeat fides militum, ciuium nequeat conturbari constantia: sic modo generosus animus per Christi gratiam corporis sui transgreditur miserandas angustias, et ita totus delicta preuenit, proculcat uitia, et crimina totus internecione prosternit, ut nequeant fucis sensus fallere, dolis ingenium deprauare, tumultuationibus misera, imbecilla corda dissoluere, ardore, sanguinibus, [e 1Kb] fumantes occasiones incendere, uario passionum genere membra naturaliter infirma uexare. Quod ignis aride segeti, hoc uitia corpori sunt humano, que sola securius separatione uincuntur, necantur  ignorantia, et nescita feliciter euanescunt. Nam si ad mentem et sensus peruenerint, si contigerint animos, si semel membra penetrauerint, inexstinguibile gignitur et exaltatur incendium: et nisi unda celestis corda rigauerit, mentes infuderit, membra madefecerit, totum quod est roboris humani, subditur et redigitur in fauillam. Lex, inquit, peccatum est? Absit. Sed peccatum non cognoui nisi per legem. Ac si diceret: Aurum auaritia non est, sed auaritiam non cognoui, nisi per aurum. uinum ebrietas non est, sed ebrietatem non cognoui, nisi per uinum. Pulchritudo corporis non est concupiscentia, sed forme decus concupiscentie me rapuit et perduxit ad lapsum. Sic ergo ipsa per se mala non sunt, que a Deo ad utilitatem, ad salutem, ad gratiam sunt  creata, sed per ea delinquendi datur occasio. Ergo auarus aurum accusat, ebrius uinum, lasciuus aut lepidus forme uult esse quod contigit ad ruinam. Ita et lex que a Deo data fuerat ad salutem, que erat per se celestis et sancta, facta est per hominem miseri hominis ad ruinam, sicut ex sequentibus probat  Apostolus, qui dicit: Itaque lex quidem sancta, et mandatum sanctum et iustum et bonum. Quod ergo bonum erat, non intulit mortem, sed peccatum, quod principaliter intulerat mortem, quod fragilem, quod imbecillem, quod humanam naturam pronam fecerat ad lapsus et uitia. Quod latebat, et hostiliter humano grassabatur in corpore, lex reprehendit, lex prodidit, dum admonet hominem de innocentia, de sanctitate, de iustitia, de uirtute, de fide; dum arguit de uitiis, de delictis, de criminibus. Sed homo, audire quidem cepit uirtutes, cepit uelle, sed non attigit; cepit detestari, sed sequi uitia; odisse delicta, sed facere; horrere crimina, sed implere: unde tarde se seruum captiuum, se male rabiei sensit addictum et cepit clamare: Infelix ego homo, quis me liberabit a  corpore mortis huius? Cui respondetur: Gratia Dei per Iesum Christum Dominum nostrum. Quo audito cepit libertatem querere per auctorem, salutem per ueniam, uitam per solam sperare gratiam. Nam diu ignorauerat unde esset difficilis innocentia, unde laboriosa iustitia, anxia sanctitas, uirtus ardua, fides tota periculis plena, unde sic tantas copias haberent delicta, [a 1Kb] unde crimina dum succiduntur increscunt, uirtutes deficiunt dum coluntur. Lex aperuit, lex docuit, lex tota luce monstrauit, crimina per peccatum, uirtutes per Deum in humanis sensibus, in humana mente dominari; nec posse ante superari delicta quam delictorum fuerit auctor exstinctus, quod est peccatum, quod Christus abstulit, attestante Ioanne, cum dicit: Ecce Agnus Dei, ecce qui tollit peccata mundi . Sine lege enim, inquit, peccatum  mortuum erat. Ego autem uiuebam sine lege aliquando. Sed cum uenisset mandatum, peccatum reuixit. Et ego mortuus sum, et inuentum est mihi mandatum, quod erat ad uitam, hoc esse ad mortem. Nam peccatum occasione accepta per mandatum seduxit me, et per illud occidit. Peccatum mortuum erat, non quia non erat, sed quia ignorabatur, et proprie dictum est, Peccatum reuixit. Quia erat sepultum in ignorantia nostra: non mandatum per peccatum, sed peccatum per mandatum reuixit, dum facit preuaricari qui fuerat ante peccator; dum reum perficit etiam contumacem, desertorem exsuscitat et rebellem. Unde merito homo iam tunc se exclamat mortuum, quando se unde, et quare et per quem moreretur agnouit. Peccatum, fratres, quam crudelis tyrannus sit, iam uidemus.  Per mandatum seduxit me, et per illud occidit. Quia argumentum salutis tetendit in laqueum, quia curam fecit esse languorem, quia instrumentum sanitatis exitiale mutauit in uulnus, quia uitam ipsam in gladium lethalem conuertit: Per mandatum seduxit me,  et per illud occidit. At quomodo sibi iam, quod esset occisus, prouideret iam mortuus? nam quis poterat subuenire occiso, nisi Christus, qui uitam reparauit occisus? qui talionem morti reddidit per mortem, mortem peremit, atque eam prodidit contumacem, que incubare iussa penis reorum, attentare ausa est ipsum iudicem, inuadere ipsum innocentie presumpsit auctorem: unde merito mors mortua est, et in me non ego uiuo, sed uiuit, agit, regnat, imperat Christus.



SERMO CXuII. De Adam primo et nouissimo. In uerba eiusdem: Factus est primus homo Adam in animam uiuentem, etc.

Duos homines beatus Apostolus hodie retulit humano generi dedisse principium, Adam uidelicet et Christum: duos homines pares corpore, sed merito  dispares; compage membrorum tota ueritate persimiles, sed ipso sui principio tota dissimiles ueritate. Factus est, inquit, primus homo Adam in animam uiuentem: nouissimus Adam in spiritum uiuificantem . Ille primus ab isto nouissimo factus est, a quo est et animam consecutus, ut uiueret; hic est ipso se figuratus auctore, qui uitam non exspectaret ab altero, sed ipse uitam solus omnibus largiretur; ille uilissimo plasmatur ex limo, ex utero pretioso uirginis hic procedit; in illo terra mutatur in carnem, in isto caro promouetur in Deum. Et quid plura? Hic est Adam, qui suam tunc in illo cum fingeret imaginem collocauit. Hinc est quod eius et personam [b 1Kb] suscipit, et nomen recepit, ne sibi, quod ad suam imaginem fecerat deperiret. Primus Adam, nouissimus  Adam; ille primus habet initium, hic nouissimus non habet finem. [c 1Kb] Quia hic nouissimus uere ipse est primus, ipso dicente: Ego primus, et ego nouissimus . Ego sum primus, id est sine initio. Ego nouissimus, utique sine fine. Sed non prius, inquit, quod spirituale est, sed quod animale, deinde quod spirituale. [d 1Kb] Prius utique terra quam fructus; sed non tam pretiosa terra quam fructus; illa gemitus exigit et labores, hic substantiam largitur et uitam. Merito propheta de tali fructu gloriatur, dicens: Terra nostra dedit fructum suum . Quem fructum? Illum nempe de quo alibi dicit: De fructu uentris tui ponam super sedem tuam . Primus homo, ait, de terra terrenus; secundus homo, de celo celestis. [e 1Kb] Ubi sunt qui conceptum uirginis,  uirginis partum, mulierum partibus existimant exequandum, cum illud de terra sit, hoc de celo; hoc diuine uirtutis sit, illud infirmitatis humane; illud sit [f 1Kb] in corpore passionis, hoc totum sit in tranquillitate diuini Spiritus, humani corporis in quiete? Sanguis  siluit, caro stupuit, soporata sunt membra, et aula uirginis tota est in celesti commoratione suspensa, donec auctor carnis, carnis sumeret indumentum, et fieret homo celestis, qui non solum terram redderet homini, sed homini donaret et celum. uirgo concipit, uirgo parturit, uirgo permanet. Ergo uirtutis est caro conscia, non doloris, que magis pariendo integritatis augmenta suscipit, damna pudoris ignorat; testis potius sui partus existit, que nullas partus pertulit passiones; et sacramentis celestibus interfuisse se noua mater miratur, que nascentis ordinem intelligit humane consuetudinis nil habere. [a 1Kb] Si Deum sic nasci magus fatetur munere, fatetur dum adorat; aduertite quid sentire, quid credere debeat Christianus. Sed quod sequitur audiamus. Qualis  terrenus, tales et terreni, et qualis celestis, tales et celestes. Quemadmodum non nati taliter, tales poterunt inueniri, non manendo quod nati sunt, sed quod renati sunt permanendo? Hinc est, fratres, quod uirginei fontis uterum celestis spiritus arcana luminis sui admixtione fecundat; ut quos [b 1Kb] origo limose stirpis profuderat sub misera conditione terrenos, celestes pariat, et ad similitudinem sui perducat auctoris. Ergo iam renati, iam reformati ad nostri imaginem Creatoris, quod precipit Apostolus impleamus. Igitur sicut portauimus imaginem terreni, portemus et imaginem celestis. Fuerit necessitas, quod de terra concreti celestia [c 1Kb] spirare nequiuimus, quod de concupiscentia nati concupiscentiam non ualuimus euitare, quod illecebris dominantibus acquisiti coacti sumus  illecebrarum turpitudinem sustinere, quod seculi huius habitaculo recepti captiui fuimus malis; ad instar nostri Domini, sicut diximus, iam renati, quos utique concepit uirgo, uiuificauit spiritus, portauit pudor, genuit integritas, nutriuit innocentia, edocuit sanctitas, uirtus exercuit, Deus adoptauit in filios, imaginem totam tota similitudine nostri portemus auctoris: non maiestate qua solus est, sed innocentia, simplicitate, mansuetudine, patientia, humilitate, misericordia, concordia, qua dignatus est nobis fieri et esse communis. Cesset uitiorum pruritus pestifer, delictorum lethalia blandimenta uincantur; exsecrandus furor, criminum comprimatur origo; discutiatur a sensibus caligo tota pompe secularis; abiiciatur a mentibus mundane cupiditatis illusio; appetatur paupertas  Christi, que diuitias in celestibus possidet sempiternas; tota sanctitas anime custodiatur et corporis, ut non magnitudine, sed actu imago Creatoris nostri portetur et clarescat in nobis. Affirmat quod diximus Apostolus, cum dicit: Hoc autem dico, fratres, quia caro et sanguis regnum Dei possidere non  possunt. Ecce quomodo carnis resurrectio predicatur, quia ibi caro possidebitur a spiritu, non caro spiritum possidebit, sicut ex sequentibus elucescit. Neque corruptio incorruptionem possidebit. uides quia non caro deperit, sed corruptio; non homo, sed culpa; non persona, sed crimen; ut homo in Deo, et coram Deo uiuens, finem se delictorum tandem gaudeat consecutum. De resurrectione proprius sermo proferendus est, fratres, quia transcursim, et in ipso uerbi fine, non conuenit dici de eo quod nos ad eterna tempora ac perpetuam transmittit ad uitam.



[d 1Kb] SERMO CXuIII. De morte et resurrectione carnis.

Quoniam tota [e 1Kb] spes fidei Christiane in resurrectione  constituta est mortuorum, ne quisquam de ea ausus sit dubitare, beati Pauli asserentis, eam auctoritate, rebus, exemplis, latissimam recitari uobis fecimus [f 1Kb] hodie lectionem, ad quam sermo noster quod adiicere possit non potuit inuenire. Sed quia nostri officii uestra caritas semper exigit seruitutem, repetere hec eadem, inculcare uehementius hec ipsa, resurrectionis ipsius ardore gestimus. Fratres, semper de resurrectione libet dicere, iugiter de resurrectione delectat audire, quia mori numquam libet, uiuere semper delectat. Resonet ergo in ore nostro resurrectio semper, semper resurrectio ad nostre mentis transmittatur auditum, ut mors que nostros semper obsidet sensus, cum terrore suo, cum lamentis suis a nostris sensibus effugetur. Quia sic  agricola fructus uberes et [g 1Kb] exsatiatas epulas cantat, ut [h 1Kb] immanem uomeris laborem non sentiat et sudorem. Sic nauta portus modulatur et lucra, ne undarum ruinas, ne maris discrimina pertimescat. Sic miles, ne uulnera metuat, ut gladios non pertimescat, predas personat et triumphos. Unde resurrectionem mente, ore, oculis, spectet, cantet, cogitet Christianus, ut totam mortis possit despicere et calcare formidinem. Mors est, fratres, desperationis domina, incredulitatis mater, germana corruptionis, inferni parens, diaboli coniux, omnium malorum regina, que omne genus hominum tali ordine inexplebili impugnat, ut primum susurratricem suam desperationem premittat talia suadentem: Homo, cur tua perdis tempora? Ecce domina mors tua uenit, [i 1Kb] animam  tuam in nichilum redigens, carnem tuam putredine, ossa tua uetustate consumens, ut te qui non fuisti antequam nascereris, faciat non esse post mortem. Redde ergo debita ante mortem, moriturus cito, tibi, etatibus tuis: da lusibus infantiam, da deliciis adolescentiam, da uoluptatibus iuuentutem, da  senectutem mihi, ne sine causa de spe cogites desperatus. Post istam mittit incredulitatem suam filiam, sic minantem: Quasi non moriturus, quasi [a 1Kb] euasurus mortem, sic de uita disponis? Homo, te decipit fides, tu fidei credis, que ut tollat presentia, futura promittit, et ut auferat que sunt ante mortem, nescio que inuisibilia pollicetur esse post mortem. Quis inde uenit, aut quis sapiens credit tot seculis promissa, nec reddita? O si manduces et bibas! Manduca et bibe, cras enim morieris . Tertiam germanam nequitie sue corruptionem tali dirigit cum furore, ut aspectus hominum inuadat, attrahat, occupet, per sepulcra, extremos ostendens carceres, suos iacere ibi demonstrat immobiliter uinculatos; et ut homines sensus hominis horrore toto, toto pauore  conturbet, effundit putredinem, eructat saniem, spargit fetores, atque ad unum corpus hominis innumeros [b 1Kb] carnifices a se uermes dedisse proclamat. Quare non desperationi, quare non incredulitati crederent Christiani? Hec sunt mortis bella, his ducibus, his consiliis, tali conflictu captiuat, uastat, interficit omnes quos natura presentem perducit ad uitam, [c 1Kb] ducit reges, trahit populos, gentes impellit, non diuitiis redimi, [d 1Kb] non flecti precibus, non lacrymis molliri, non uiribus umquam potuit ista superari. Errauere, fratres, qui de bono mortis [e 1Kb] scribere sunt conati. Et quid mirum? tunc se mundi sapientes magnos estimant et preclaros, si id quod est summum malum, hoc esse summum bonum simplicibus persuaserint: merito Scriptura de istis dicit:  ue qui dicunt bonum malum, et malum bonum . ue qui ponunt tenebras lucem, et lucem tenebras! Et re uera quem non isti fallerent, [f 1Kb] quem non cecare potuerunt, qui uiuere malum, mori bonum, incautis credere perfecerunt? Sed hec, fratres, ueritas submouet, lux fugat, impugnat fides, Apostolus notat, Christus delet, qui dum bonum uite reddit, malum mortis prodit, damnat, excludit. Sic enim cepit Apostolus: Notum autem uobis facio, fratres, Euangelium, quod predicaui uobis, quod et accepistis, in quo et statis, per quod et saluamini: qua ratione predicaui uobis, tenere debetis, nisi sine causa credidistis? Tradidi enim uobis in primis, quod et accepi, quia Christus mortuus est pro peccatis nostris, et quia sepultus  est, et quia resurrexit tertia die secundum Scripturas . Dei largitas uicturum, non moriturum ditat. Aut quid bonum accipit, si non erit ipse qui accipit? In quo et statis. Stat utique qui semper uiuit, quia [g 1Kb] mortuus semper iacet. In quo et saluamini. Si quis moritur, perit; [h 1Kb] saluatur uero ille qui semper uiuit. Qua ratione predicaui uobis, tenere debetis, nisi sine causa credidistis. Non solum, fratres, sine causa credidit, sed et sine causa uixit, qui se ad hoc solum natum credidit ut periret. Homo quid tibi oritur quod non occidat? quid tibi quod occiderit, non resurgit? Dies mane oritur, et iterum resurgit in mane; sero sepelitur in nocte, et iterum resurgit in mane. Sol quotidie nascitur, quotidie moritur, [i 1Kb] resurgit ipse quotidie; tempora dum transeunt, pereunt; dum  redeunt, reuiuiscunt. Unde, homo, [i 1Kb] si Deo non credis, si non acquiescis legi, si non consentis auditui, uel oculis tuis crede, uel elementis resurrectionem tuam tibi iugiter predicantibus acquiesce. Certe si ista longe sunt inferiora, que in tuis manibus sunt, et de morte tuo opere suscitantur, te posse Dei opere doceant suscitari. uade ad semen, Apostolo te docente ; tolle triticum aridum sine sensu, sine motu; duc sulcum, fodi terram, fac sepulcrum, sepeli triticum, inspice quemadmodum morte deperit, humore turgescit, putredine corrumpitur; et cum peruenerit ad totum quidquid desperatio, quidquid incredulitas, quidquid corruptela tibi superius ingerebat, tunc subito reuiuiscit in germine, in herba pubescit, iuuenescit in caule, maturescit in  fruge, et ad illam totam ipsam, quam tu periisse deflebas, speciem resurgit et formam; ut te, homo, triticum non tam doceat manducare quam sapere, non tam cogat laborare quam credere. Reliqua nos taceamus, quia et unde, et quando, et quomodo, et per quem mors uenerit, beatus Apostolus plano et satis lucido ac diuino declarat eloquio. Homo, accipe fidem, quia gratis datur; crede resurrectionem, quia qui promittit illam pretium non requirit.



SERMO CXIX. De uero cursu pro corona glorie. In uerba eiusdem: Nescitis quod hi qui in stadio currunt, etc.

Beatus apostolus Paulus non solum per doctrinam  legis, sed seculi huius exemplo ad coronam nos glorie celestis hortatur. Sic enim inter cetera ait, ut audiuit dilectio uestra. Nescitis quod hi qui in stadio currunt, omnes quidem currunt, sed unus accipit brauium; et addidit: Sic currite, ut comprehendatis . Secundum terrenum exemplum, multi quidem, ut ait Apostolus, [a 1Kb] in stadio currunt, sed unus accipit coronam, id est, ille qui melius currit; ita et in stadio uite presentis, multi quidem currunt, sed unus accipit coronam. Currunt Iudei per legem, currunt philosophi per inanem sapientiam, currunt et heretici per falsam annuntiationem, currunt catholici per ueram fidei predicationem: sed de his omnibus unus coronam accipit, id est, populus catholicus, qui, recepto fidei cursu, tendit ad Christum,  ut ad palmam immortalitatis coronamque perueniat. Quapropter et Iudei, et philosophi, et heretici in uacuum currunt, qui non recto fidei tramite gradiuntur. Quid enim prodest Iudeis currere per obseruationem legis, qui Christum, dominum legis ignorant? Currunt et philosophi per inanem [b 1Kb] sapientiam seculi, sed superfluus et uacuus cursus ipsorum est, qui ueram Christi sapientiam nesciunt. uera enim sapientia Dei Christus est, que non ornatur uerbis, nec luculenta oratione, sed fide cordis agnoscitur. Currunt et heretici per uenenatam fidei sue assertionem, currunt per ieiunia, currunt per eleemosynam, sed peruenire ad coronam nequeunt, quia non currunt; falsa enim fides eorum uere fidei gratiam accipere non meretur. Manifestat hoc Apostolus alio loco, cum dicit: Et si distribuero omnem  substantiam meam pauperibus, et si tradidero corpus meum igni ut ardeat, caritatem autem non habeam, nichil mihi prodest . Non enim habet caritatem Christi, qui Christo non fideliter credit. Et ideo bene addidit Apostolus, dicendo: Sic currite, ut comprehendatis. Currere ergo debemus fideli cursu in fide Christi, in mandatis Dei, in operibus iustitie, ut ad coronam eterne uite peruenire possimus. Denique quemadmodum nobis currendum est, idem Apostolus consequenter ostendit, dicendo: Omnis, inquit, qui in agone contendit, ab omnibus continens est; et illi quidem ut corruptibilem coronam accipiant, nos autem incorruptibilem. uide quibus nos Apostolus exemplis ad coronam [c 1Kb] promisse immortalitatis inuitat.  [d 1Kb] In agone isto terreno qui uincere uolunt, abstinent se [e 1Kb] a cibis quibusdam, a potu nimio, abstinent [f 1Kb] ab omni immunditia, sub tanta castitate, ut etiam propria coniugia non requirant; nec aliter se uincere posse sperant, nisi corpus suum castum [g 1Kb] pudicumque seruauerint. Et post tantum laborem quid aliud quam paruam, et corruptibilem, et uilem quidem coronam accipiunt? Si ergo [h 1Kb] pro corruptibili corona tantus labor a quibusdam suscipitur, quanto magis nos omnem laborem sustinere debemus, quibus premium celeste et eterne glorie corona promittitur? Est ergo nobis agonizandum non leui certamine: certamus enim contra spiritualia nequitie, contra diabolum et angelos eius; certamus contra iniustitiam, contra impietatem, contra  malitiam, contra impudicitiam, contra diuersas illecebras peccatorum. Et si certantes [i 1Kb] uincimus, tot coronas accipimus quot uitiorum uictores fuerimus. Magnus itaque agon iste est, in quo spectaculum Domino exhibemus: spectamur enim certantes a Domino, spectamur ab angelis eius; in terra uincimus, sed premium uirtutis in celestibus accipimus. Denique sancti martyres in agone certaminis positi, non solum uitia peccatorum, sed ipsam mortem uicerunt, et [i 1Kb] premia immortalitatis susceperunt. In hoc agone primo Dominus et Saluator noster, et certauit et uicit, ut nobis exemplum certaminis et uictorie demonstraret. Hec ergo uobiscum tractantes, semen boni certaminis iniicimus in cordibus uestris, tamquam sulcata inuenientes pectora uestra  aratro iustitie. Colite igitur uerbum quod sparsimus in uobis, ut possit germinare quod satum est. Deus autem uisitatione sua, rore sue uos pietatis infundat; et det incrementum seminibus nostris, quo possitis in collectis manipulis meritorum ad fructum centesimum peruenire.



SERMO CXX. De figura seculi uitanda, et forma Saluatoris assumenda. In uerba eiusdem: Nolite configurari huic seculo, etc.

Christus apostolos sal esse hodie patefecit, dicendo: uos estis sal terre . Ne quis ergo impatienter ferat, si beati Pauli uerba ut grana diuini salis terimus, quatenus altius soporati, sensus intelligentiam  condire possimus. Grana enim salis [a 1Kb] integra saliunt, quatenus in medullis ipsa subtilius attenuata descendant: sic sermo Apostoli communiter lectus prebet simplicem sensum, profundam scientiam prestat, lectione sedula iteratur ad illa que ante perscrutati sumus. Hodie dicit beatus Apostolus: Nolite configurari huic seculo . Putasne beatus Paulus apostolus dicendo sic, elementorum figuris ne configuremur obsistat? neue simus ut Persarum reges, qui subiecta nunc pedibus suis sphera, ut polum se calcare credantur, Dei uices mentiuntur: nunc radiato capite ne sint homines, solis resident in figura; nunc [b 1Kb] impositis sibi cornibus, quasi uiros se esse doleant, [c 1Kb] effeminantur in lunam: nunc uarias uelut siderum sumunt formas, ut hominis perdant figuram,  et nichil superne claritatis acquirant. Sed ista licet de seculi uanitate descendant, et sapientibus tam fugienda sint quam ridenda, tamen Apostolus cum dicit: Nolite configurari huic seculo, seculi uitam corrigit, arguit mores, iudicat institutum, castigat uoluntates, luxuriam condemnat, et totam uanitatum secularium pompam propellit, effugat, excludit a mentibus Christianis. Sed hoc modo strictim commonet quod est in principio huius Epistole latius exsecutus, ubi figuram seculi in uitiis sic figurat: Repletos omni iniquitate, malitia, fornicatione, auaritia, nequitia, plenos inuidia, homicidiis, contentione, dolo, malignitate, susurratores, detractores, Deo odibiles, contumeliosos, erectos, superbos, inuentores malorum, parentibus non obedientes, insipientes, incompositos,  sine affectione, sine misericordia, qui cum iustitiam Dei cognouissent, non intellexerunt, quoniam qui talia agunt, digni sunt morte: non solum qui faciunt illa, sed qui consentiunt facientibus . Fratres, audistis formam seculi, didicistis speciem, uidistis figuram: si tamen formam et non informe monstrum, ubi confusione criminum tota rerum facies est deleta, ubi peccatorum connubio tota mundi figura est dissoluta, ubi delictorum morbis imago ipsa ablata est conditoris, ubi homo in uitiis est sepultus, ubi corrupti corporis scatent scelera, ubi homo hominis est sepulcrum, ubi in homine non homo cernitur, sed cadauer. Apostolus ergo huic forme nos prohibet esse conformes, et configurari nos huic uetat figure; huic similitudini consimiles non esse permittit,  sed ad formam Dei reformat, ad similitudinem reuocat Christi, et totam reducit ad imaginem conditoris, dicens: Sed reformamini in nouitate sensus uestri. Hoc est, sitis per Christum sensibus innouati, abiecta seculi huius figura; et tota inueterate imaginis  deformitate proiecta, [d 1Kb] formam uestram in formam uestri reducite Saluatoris: ut nouitas sensuum uestrorum in uestris actibus elucescat, et celestis homo celesti habitu iam gradiatur in terra. Qualiter autem componat formam noui hominis, iam patescat. Sicut enim in uno corpore multa membra habemus, omnia autem membra non eumdem habent actum; sic multi unum corpus sumus in Christo, singuli autem alter alterius membra. Habentes autem donationes secundum gratiam, que data est nobis, differentes. Agit, agit ut corpus, quod collocat in celesti actu, in superna uita, in moribus sanctitatis membrorum consensu et copulatione consistat: neque pes oculi ministerium, neque oculus pedis officium peruerso tumore confundat; sed ut sanctitatis membra donis  contenta sint largitoris, et credant suum esse membra omnia, quod unum fecerit membrum, quia minorari nescit membrum unum, quod totum honoratur in corpus. Hinc est quod Apostolus actus membris, membra actibus sic depingit: Siue qui docet in doctrina, qui exhortatur in exhortatione, qui tribuit in simplicitate, qui preest in sollicitudine, qui miseretur in hilaritate. Charitas sine simulatione; odientes malum, adherentes bono, inuicem honore preuenientes, inuicem benigni, sollicitudine non pigri, spiritu feruentes, Domino seruientes, spe gaudentes, in tribulatione patientes, orationi instantes, memoriis sanctorum communicantes, hospitalitatem sectantes: benedicite et nolite maledicere; gaudere cum gaudentibus, flere cum flentibus; prouidentes bona, non solum coram Deo, sed  etiam coram hominibus. Nolite esse prudentes apud uosmetipsos, nulli malum pro malo reddentes; si fieri potest, quod ex uobis est, cum omnibus hominibus pacem habentes; non uindicantes uosmetipsos, sed date locum ire. Si esurierit inimicus tuus, ciba illum; si sitit, potum da illi; noli uinci a malo, sed uince in bono malum. Superius, fratres, Apostolus patefecit membra uitiorum, reuelauit modo nobis membra uirtutum; ut celeste corpus tantis solidatum membris, neruis talibus roboratum, possit facile mundi bella prosternere, diaboli superare conflictus. Et ita uiuens, ut Apostolus docuit, non prosternit mundum? non proterit carnem? non diabolum uincit? non equatur angelis? non maior est celo? Plane maior celo, quia celum non mouetur sponte, non uoluntate agit, non  iudicio facit quidquam, sed sola necessitate seruit semper, quia semel iussum est seruire; impollutum se non uiribus, non labore custodit: unde cum non sit obnoxium pene, sic tamen nec consistit ad premium. At homo ex terrena uilitate concretus, dum terrenam  labem uincit, dum sanguinis stimulos frangit, dum carnis exuberat passiones, transcendit celum, ad ipsam deitatis peruolat sedem: et sic fit maior celo, meritis supergreditur angelos, non natura. Probat hoc apostolus Paulus, qui dum satis terram uincit, et intrauit celum, et transiuit alium, et usque ad tertium meruit peruenire. Et iuste, nam primus conscendere debet celos; qui sic et uerbo et exemplo homines penetrare docuit celos. Erit, erit maior celo, qui uixerit sicut docuit Paulus; erit clarior sole, qui sic uirtutum radiis toto orbe splendet, ut fuscari se nulla uitiorum nocte permittat. Erit, erit iste lucidior luna, qui tenebras has non tenuato lumine temperat, sed totam seculi noctem pleno meritorum fulgore depellit: nec sicut luna quotidiana  lucis detrimenta presentit, sed iugi factorum lampade in superni luminis claritate persistit; nec iste sicut illa menstruo interpolatur obscuro, sed in claritate Dei continua permanebit. Et si magna est illa, quod mitigat noctem, quanto hic maior, cuius uita recipit nil de nocte? De stellis taceo, quia quot celum stellis, tot sancti uirtutibus elucescunt, dicente Domino: uos estis lux mundi, lucete sicut luminaria in mundo . Ad summum, celum, sol, luna, stelle  transibunt , iustus autem in claritate Dei continua permanebit. uelim, fratres, de singulo Apostoli uerbo singulas proferre dictiones; sed quia et frequentata lectio fastidium generat audienti, et nos diutius non possumus [a 1Kb] euangelicas tacere uirtutes, gratum sit caritati uestre quod  compendioso sermone presentem clausimus lectionem. Deus autem noster, et que diximus, et que tacuimus, ipse sanctis uestris sensibus insinuare dignetur.



SERMO CXXI. De diuite et Lazaro.

Audistis, fratres, hodie et paupertatis finem, et diuitiarum qualis sit exitus cognouistis, dicente Domino: Homo quidam erat diues, et induebatur purpura et bysso, et quotidie epulabatur splendide . Et erat quidam mendicus nomine Lazarus, ulceribus  plenus, qui iacebat ad ianuam eius, cupiens saturari de micis, que cadebant de mensa diuitis, et nemo illi dabat: sed et canes ueniebant et lingebant ulcera eius. Factum est autem ut moreretur pauper, et portaretur ab angelis in sinum Abrahe. Diues autem mortuus est et sepultus in inferno. En, fratres, quam rerum lamentanda mutatio: pauperem portant angeli, diuitem deglutit infernus. En, fratres, mors pauperis totam uitam diuitis uicit, et elatio sola pauperis totam diuitis pompam transcendit et gloriam. Quare sic sepultura decipit oculos? quare sic exsequiarum pompa mentitur? In [b 1Kb] obsequium diuitis migrat hic [c 1Kb] tota ciuitas, cum funus effertur; pauper uadit solus, pauperem duorum portat miseratio [d 10Kb] baiulorum, [e 1Kb] nec quatuor ut mortuo, sed duo sub uno uecte, quasi proiiciendo  oneri portitores addicantur inuiti. Merito ei mox angelica officia, merito diuina deputantur obsequia, cui tam crudeliter negata sunt ipsa humanitatis extrema. Funus diuitis antecedit lugubris turba seruorum; feretrum pauperis precedit angelorum psallentium multitudo. In marmoreo tumulo et [f 1Kb] curata ueste iacet diuitis corpus inclusum; pauperis caro [g 1Kb] naturali quiescit in limo, et materiali situ [h 1Kb] uermium morsus nescit, preuenit putredines et fetores. Sed requiramus, fratres, que diuitis culpa, quod crimen, quod scelus eum suppliciis addixit inferni, et ante iudicium damnationis eius, [i 1Kb] elogium tot seculis fecit, ipso iudice referente, cantari, dicente Domino: Homo quidam erat diues, et induebatur purpura et bysso, et epulabatur quotidie splendide. Et erat quidam  mendicus nomine Lazarus, qui iacebat ad ianuam diuitis, et cupiebat saturari de micis, que cadebant de mensa diuitis. Numquid per se tantum diuitie criminose sunt? aut sole et per se penes Deum damnande sunt uestes? et tantum per se puniende sunt epule, ut non solum careant premio bonorum, sed omnium malorum ferant et mereantur [i 1Kb] exitium? Aut ita per se probata est, et sanctificata mendicitas, ulcera tam sacrata, ut angelorum manibus Abrahe sancti rapiantur ad gremium? Et mirum, fratres,  quod Abraham, quondam diues, hunc diuitem spernit, dicente Scriptura: Erat autem Abraham diues ualde , et eum quem habuit in bonis presentibus parem, nunc reprobat et patitur esse penalem, presertim cum neque pauperis huius bona, neque mala diuitis istius prodiderit sermo diuinus. Cur ergo nunc Abraham ambit pauperem, diuitem refugit et refutat? Aut quemadmodum hunc Abraham innocentem habuere diuitie, hunc fecere diuitie criminosum; illum promouere ad omnium requiem beatorum, hunc in omnium malorum barathrum deputarunt? uerum ne propositus sermo uestrum diu fatiget animum, suspendat auditum, acceleranda nobis est huius solutio questionis. Abraham, fratres, non sibi, sed pauperi diues fuit, et opes non habere, sed prorogare  gestiuit: magis magisque in sinu pauperis quam in horreis recondere suas studuit facultates, sicut toto uite eius ordine perdocetur. Nam peregrinus ipse iugiter laborauit, sicque ne peregrinus peregrinum se esse sentiret : sub tentorio manens ipse, sine tecto aduenam manere non passus est; et hospitem hospes semper ipse suscepit, extorris patria, domicilii nescius, ipse et dominus omnium fuit, et patria; sciens se non [a 1Kb] incubatorem, sed dispensatorem diuine positum largitatis, ut uindicaret oppressos, absolueret captiuos , eriperet iam iamque morituros, ipsum se morti nouus bellator addicit, apud quem pietas in alterum uita sua carior fuit. Abraham suscepto hospiti astitit, non assedit; et fuit iste non conuiua hospitis, sed minister.  Abraham uiso peregrino, dominum se esse nesciuit, ipse allator prandii, ad coquinam satis delicatam sollicitus addixit uxorem: et qui se suaque omnia famulis suis credit ac committit, committere uix audet hospitem coniugi quam probate. Et quid plura, fratres? Huius denique humanitas sic sancta, sanctis est semper manibus preparata, ut inuitaret apud illum ipsum Deum, et compelleret hospitari. Ille ad Abraham, ille ad requiem pauperum, ille ad hospitum receptaculum uenit, qui se in hospite et paupere receptum fatebitur in futuro, cum dicet: Esuriui, et dedistis mihi manducare; sitiui, et dedistis mihi bibere; hospes fui, et suscepistis me . Factum est autem ut moreretur pauper et portaretur ab angelis in sinum Abrahe. Non immerito, fratres,  sua tunc omnes sanctos suscepit in requie, [b 1Kb] et in ipsa celesti beatitudine fungitur dispensatoris officio: quia dum semper hic suscepit peregrinos et pauperes, ipsum cum angelis suscipere Deum, ipsum sub tentorio suo uidere hospitem meruit, quem semper habuit largitorem. Et reuera, fratres, parum se beatum  credidit, si in ipsa superna gloria ab hospitalitatis pio cessaret officio. Et solis donis frueretur diuinis, qui hic humana bona crudelem se credidit cuiquam si negaret. Abraham, fratres, uenientibus longe semper occurrit, pretereuntes etiam prece uocat, nolentes magna cum supplicatione suam compellit ad mensam, [c 1Kb] prima et saginata de gregibus hospitibus semper apponit, suis et coniugis sue manibus factos calentes semper offert panes, quos frigidos et hesternos esse utique iugis humanitas non sinebat. At iste alter diues, immo diuitiarum captiuus, seruus opum, et ipsis censibus compeditus, tantum pompe ignobile sepulcrum, in quo pietatis totus utique et uisus defecerat, et auditus, non iam personam, non pauperem, sed ipsam misericordiam despicit  ad ianuam suam Lazaro sic iacente. Purpura, bysso, delicatis uestibus, epulis blandis ferrea uiscera crudelis anima nutriebat: quem Deus humane salutis auidus inquisitor emollire cupiens, non tam Lazarum, quam ipsum pietatis [d 1Kb] conflatorium eius proiecit ad ianuam; conflatorium dixi, propter ferrea uiscera. Impiis ergo oculis mendicus Lazarus ingeritur, admouetur, et ut diues dare possit, magis magisque diuitis census cumulatur; sed diues adamante durior, quidquid Deus pauperis propter alimoniam diuitis conferebat ad censum, ille aut effundebat turpiter, aut crudeliter reponebat. Item Deus, ut non taceret, ut clamaret, ut admoneret diuitem, ut panem se querere tantum ieiunus pauper ostendat, ut uel ad minima largienda abundantis impellat animum, augetur  pauperi fames. Cupiebat, inquit, de micis saturari que cadebant de mensa diuitis. At diues uariis crapulatus ferculis indigeriem suam ructabat ad celum, ne uocem pauperis humi et taliter iacentis audiret. Itemque Deus, quia obduratis auribus unius oris nil erat uox clamantis, ad aperiendum cor diuitis totum corpus pauperis uulneribus aperit, ut in admonendo diuite tot essent pauperis ora quot uulnera. Soluuntur uiscera, ulcera producuntur, hiatus uulnerum dilatatur, sanies effunditur, et tota pauperis caro componitur in scenam pietatis: ut quem uox esurientis non mouerat, uel suspiria, uel dolores, gemitus et tota erumnarum congeries commoueret; sed diues superbo oculo, insatiabili corde, hec omnia et audire, et uidere, et sentire contemnit. Querit adhuc Deus  quemadmodum diues a sua obstinatione soluatur. Soluit pauperi manus a suis artubus, uti nec abigeret canes diuitis, quos uulneribus suis diuitis erat pasturus in uulnus: et nouo modo, fratres, humanitatis ordo mutatur; fit humana mendicitas, ut cupiditas [e 1Kb] prodatur inhumana. Diues pauperem nec cadentibus  de mensa micis pascit, et Lazarus pauper, quia aliud non habebat, etiam de carnibus suis canibus humanus exstitit. Miser diues, si panem non dedisti, quare uel canes abigere noluisti? Sed [a 1Kb] mitiores te canes tui, immo tu seuior canibus tuis: nam te seuiente illi parcunt, qui non ad morsum dentes, sed linguas ad obsequium sic producunt, ut in modum spongie non uexent uulnera, sed detergant. Diues, in canibus tuis famem pietas uicit: in te pietatem saturitas non euicit. Nam quod canes hoc studio [b 1Kb] facere curarunt, usus ipse, qui semper est in oculis, probat. Nam canes lambendo semper curant uulnera sua: canes curant pauperem magisterio nature, et homo hominem negligit, ipsa grauiter accusante natura. uerum est, uerum est, quod diues nec micas dare potest, dum semper  auarus eget. Differendus est sermo, fratres, quia et dicendi [c 1Kb] tempus absumpsimus, et lectionis loca, que nobis tractanda sunt maxime, subsequuntur.



[d 1Kb] SERMO CXXII. De eisdem.

Deberet, fratres, sermo noster hodie sancti Andree, in quantum sufficit, referre uirtutes: sed quia de diuite illo et Lazaro, euangelico paupere, quod superest nos diximus reddituros, et B. Andree apostolatus et martyrii sui prerogatiua sufficit, et abundat ad gloriam, si placet, nos que promisimus, que debemus, ipso Domino reddente, soluamus. Scientes namque quod et dicenti et audienti semper generet lassitudo fastidium, superiore tractatu maximam partem proposite distulimus lectionis, ut reparatis animorum  uiribus salutaris uerbi sequentia toto uigore et [e 1Kb] debito caperemus auditu. Post illa enim que diximus, hec sequuntur. Et eleuans oculos cum esset in tormentis, Abraham uidit a longe, et Lazarum in sinu eius. Et eleuans oculos suos . Sero diues sursum leuat oculos suos, quos semper depressit in terram. Diues, quos oculos leuas, ipsi sunt accusatores tui; quos oculos leuas, ipsi non placant iudicem, sed inflammant; non reportant ueniam, sed reatum; et exigunt penarum cumulum, non solamen. Quo oculos leuas? quid clamas adhuc, diues? quo respicis, diues? Ibi est Lazarus, ibi est impietatis tue proditor, testis criminis, credulitatis assertor. Et clamauit, inquit, Pater Abraham, miserere mei. Modo cognoscis patrem, et modo tibi patrem se  esse nescis, quem in Lazaro patrem sic spreuisti: modo tibi iustus occurrit, qui tunc, ut tibi pius esset, diu Lazarum passus est cruciari. Infelix quem sic ipsa [f 1Kb] origo arguit, quem sic ipse lucis auctor [g 1Kb] addicit; infelix cui in iudicio pro magnitudine criminis, non misereri genitor, non pater ignoscere, non affectio potuit subuenire. Quid clamas adhuc, diues? Adhuc diues, sed crimine, non censu; non substantia, sed reatu. Quid clamas? quid postulas? Hoc loco iam non geritur postulatio, sed controuersia, ubi e diuerso consistit ipse qui passus est: sed agentium diuersus est locus: hic agit de proximo, ille de longe; hic de sinu suggerit, clamat ille de tartaro; exorat ille de requie, queritur hic de pena. Sed quid dicit diues: Pater Abraham, miserere mei. Bene diceres,  si Lazarus in sinu residens ipsum pectus iudicis non teneret; bene diceres, si Lazarus iustissimi cognitoris tota non possideret arcana. Gratis rogat iudicem, quem sic innocens confessor accusat; et frustra sibi credit iudicem posse subuenire, quando ore iudicis pronuntiat ipse tanta qui pertulit. Miserere mei, et mitte Lazarum. Adhuc tu in Lazarum sic crudelis? Lazarum mitte. Quo? Ad infernum de gremio, de solio sublimi ad profundissimum chaos, ad tormentorum stridorem de sancta quiete, de tanto silentio beatorum. Et mitte Lazarum. Ut uideo, quod agit diues, non est nouelli doloris, sed liuoris antiqui, et celo magis incenditur quam gehenna. Est graue illis malum, est illis incendium non ferendum quos aliquando habuere contemptui uidere felices. Adhuc  diuitem malitia non deserit, quem iam possidet pena, qui non se ad Lazarum duci postulat, sed ad se Lazarum uult deduci. Ad cruciatus tui stratum, diues, pius Abraham Lazarum mittere non potest, quem tu ad mensam tuam non es dignatus admittere. Iam uobis uerse sunt uices: uides eius gloriam, cuius supplicium sic spreuisti; uidet ille cruciatus tuos, qui te tunc tua mirabatur in gloria. Sed uideamus, fratres, quare sibi mitti Lazarum sic deplorat. Mitte Lazarum, ut intingat extremum digiti sui in aqua, et refrigeret linguam meam. Erras, diues, hec flamma non tam lingue quam mentis est, non tam lingue quam cordis est; et adhuc iste conscientie calor est, non illud extremum quid te manet et exspectat incendium. Nam si te iam nouissimi [h 1Kb] iudicii totus ignis ambiret,  et illius desperate damnationis sententia iam teneret, numquam leuares oculos, numquam patrem colloqui, numquam pro te rogare, numquam presumeres interuenire pro fratribus. Certe si te iam possidet totus ignis inferni, si te gehenne flamma complecitur, quare solius lingue estibus desideras subueniri? Nisi quia cum pectus tuum anhelat flamma sui criminis et reatus, magis lingua uritur, ardet, estuat, que insultauit pauperi, que misericordiam denegauit: hec precedit ad iudicium, hec antea degustat et patitur cruciatus, hec de toto corpore prima sentit ardorem, que cum prima hic uarios deliciarum cibos, et odorata degustaret pocula, mandare pietatem noluit, fieri misericordiam non precepit, sed et ipsa cum alii facerent, derogabat. Ipse est qui induebatur  purpura et bysso. Quid est, diues? ab estu byssus non defendit? purpura non resistit inferno? Remanserunt ista; deseruerunt ista, et ipse nunc nudus sudas, estuas, qui aliquando insultabas estibus [a 1Kb] artificiosa nuditate uestitus. Et mitte Lazarum ut intingat extremum digiti sui in aqua, et refrigeret linguam meam. Quid est diues? ubi sunt torrentes torcularium tuorum? ubi sunt horrea ad famem pauperis non minus cupiditatibus dilatata quam copiis? ubi sunt uina ad inopiam pauperis [b 1Kb] annositatibus et ipsa temporum obliuione seruata? ubi sunt effusiones, lapsus, flumina [c 1Kb] ministeriorum tuorum? Ista omnia tibi periere, non crimini, qui sitis extremi digiti guttam, quam si uel solam dedisses pauperi, non sitires. Immisericordem te gutta, et mica reddidit inhumanum,  in quibus totus pauperis et uictus consistit et uita. uelim scire, diues, si uel ipsi tibi in pena positus ignoscis, quia ad hec mala non uenisses, si de tantis horreis micam, guttam de tantis torcularibus tunc dedisses. Parum est quod caro eget, quod natura exigit, quod sufficit uite; auaritia causa est quod homo magna et multa recondit non sibi, sed aliis ad suum plane presentem uel posterum cruciatum. Sed dicis, diues: Ego et si uinum negaui, aquam peto, quam communem cunctis animantibus auctor ipse omnium prestitit et natura. Puto, diues, quod et aquam pauperi tu negasti, cui ne ingrederetur ianuam tuam, ne ad tuum puteum perueniret, [d 1Kb] canes quam plurimos obiecisti. Quid est autem quod dicis? Mitte  Lazarum ut intingat extremum digiti in aqua, et non deferat aquam? ergo iuxta est aqua: et si iuxta est, quare de proximo non sumis? quare? quia uincte sunt manus tue merito, diues, quia solutis debilitate Lazari manibus subuenire contempsisti. Debet homo, debet debilibus sua membra partiri: que cum Iob non daret, sed redderet, sic dicebat: Ego fui oculus cecorum, pes autem claudorum; ego eram pater inualidorum . Homo, si non habes nummum, da pauperi manum, quia maiorem misericordiam facit, qui ad mensam suam manu pauperem debilem ducit. Ipsum se pauperi dedit, qui se aptauit in obsequium pauperis, aptauit in pauperis seruitutem. Iterum, fratres, presentis uerbi plenitudinem differamus, ut tertia auditione quam sententiam ab  Abraham beatissimo pertulerit diues proloquamur.



SERMO CXXIII. De eisdem.

Inuerecundi debitoris est, aut differre credita, aut promissa denegare; honesti, sine mora et mox utraque persoluere. Promisimus ut omne quod restat de illo diuite redderemus, qui cum in Lazarum uisus sit immitis, in se magis seuus exstitit et crudelis. Hactenus quid diues ad Abraham locutus fuerit, et sanctus euangelista, et noster sermo, in quantum potuit, declarauit. Dictum est: Et eleuans oculos suos cum esset in tormentis, uidit Abraham a longe, et clamans dixit: Pater Abraham, miserere mei, et mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma.  Cui nunc respondit Abraham, Fili, recepisti bona in uita tua . O mira pietas! adhuc uocat filium, quem degenerasse propria crudelitate sic respicit. O singularis bonitas! adhuc uocat filium, quem uidit inferni uernulam, penarum sobolem, extremum mancipium iam gehenne. Sed uocat filium, ut magis magisque filii prodatur impietas, quando [e 1Kb] cum tali etiam paterni sermonis pietas perseuerat. Tu uocas patrem, [f 1Kb] ego uoco filium ut te grauiter doleas perdidisse quod natus es. Adhuc uoco filium, ut amarius doleas perdidisse te quod tibi gratia dederat et natura; quia non habuisse doloris non est tanti, quanti habita meroris est perdidisse. uoco filium, ut intelligas iudicii esse quod pateris, [g 1Kb] non  furoris: uoco filium, ut in me mea patientia, et in te tua [a 1Kb] maneat pena. Sed iste, fratres, intelligit se non esse filium, qui fatetur et pensat de suo merito esse quod tam pii patris perdidit de natura. Qui tunc utique respondisset generi, si pius, si hospitalis, si misericors, in pauperem si fuisset humanus. Qui genitoris opera non facit, negat genus, Domino sic docente: Si filii Abrahe essetis, opera Abrahe faceretis . Ille fidem generis probat, [b 1Kb] qui paterni operis assertor assistit. Sed quid dicit Abraham? Fili, recepisti bona in uita tua. Si tantum diuitis huius istud est crimen, quia [c 9Kb] recepit bona; quantum reus, qui inuadit indebita? Si tantum criminosus qui sua claudit, qui non largitur accepta, quam penalis est, qui et suis incubat, et aliena peruadit?  Fratres, demus nostra, si tamen nostra; demus tamen que putamus nostra; uitemus aliena, declinemus extranea; certe si cui aliquid tulimus, tota celeritate reddamus: ne hic relinquentes omnia, illuc censu pauperes, crimine diuites, ad istum diuitem perducamur. Discat tamen diues quia [d 1Kb] recepit bona, non accepit. uidetis, fratres, quia Abrahe sancti uerbo istius diuitis animus proditur, sensus arguitur, intellectus punitur, qui non sibi data, sed reddita credidit quecumque Domino largiente possedit. Intelligite quo sensu incesserit, quo corde ambulauerit, qui Deum sibi credidit debitorem, et dominum suum male diues usuris suis addixit obnoxium: ignorans quia Dominus, etsi pauper incessit in terra, diues tamen ascendit in celum. Et dedit ille, non  accepit in fenore, qui dedit uni quinque talenta, alii duo, alii unum; unde et promittit se exacturum, non redditurum usuram, cum dicit ad seruum: Serue nequam et piger, dedisses pecuniam meam nummulariis, et ego uenissem, et exegissem eam utique cum usuris . Hinc autem plus impius diues iste, quia non in alium pius exstitit: qui etsi recepit bona, non pro bonis bona, sed pro malis bona recepit indignus. Sed transeamus ad Lazarum, et queramus quid est quod dicit: Et Lazarus similiter recepit mala. Et id sufficiat ad meritum, abundet ad gloriam, si non fecit bona, sed recepit mala. Plane beatus est, fratres, qui se a Deo accipere bona, [e 1Kb] mala recipere fideliter credit. Beatus qui Deo semper reddit debita: certe si non potest, uel dimitti sibi debita tota humilitate deposcat, ipso Domino  sic docente: Dicite: Dimitte nobis debita nostra . Beatus qui Deo debita, et cum non intelligit se contraxisse persoluit, altius propheta instituente cum dicit: Que non rapui tunc exsoluebam . Beatus qui se apud Deum semper ut excuset, accusat, Scriptura taliter admonente: Iustus in primordio sermonis sui accusator existit . Et si iustus, quare se iustus accusat? quia non iustificabitur in conspectu tuo omnis uiuens . Homo coram homine de iustitia, de innocentia, de merito forsitan glorietur; coram Deo qui se de innocentia iactat, de sua iustitia gloriatur homo non est. Hinc est, quod ille Phariseus cum non orat, sed iustitias suas computat, imputat, ructat, iniustus et publicano deterior abscedit  . Sed accedamus ad reliqua. Nunc autem hic consolatur, ait, tu uero cruciaris. uidete, fratres, intelligite, fratres, ex his que dicta sunt, quia iustos et iniustos etsi [f 1Kb] discretio locorum, una tamen inferni adhuc regio continebat; atque eos etsi chaos iam magnum, nondum tamen celestis habitatio separabat; et si diuidebat illos hiatus tristis, nondum tamen deputata superius angelis altitudo. [g 1Kb] Flammea romphea  paradisi uoluebatur in ianua, ne illuc homini [h 1Kb] pateret accessus : ereis ianuis et ferreis uectibus porte inferi obserate claudebantur, ne animabus, que illuc iactate fuerant de supernis, ullus pateret egressus. Nam et chirographum paterni debiti, quod morti singulos adiiciebat, stylo culpe et reatus ipsius atramento  tenebatur ascriptum, et ad sobolis noxam multa temporum currebat usura. Nec erat idoneus qui paradisum introiret, flammam exstingueret diuinitus institutam, aut aperiret ianuas inferni celitus obseratas, aut solueret chirographum, quod in arca legali Dei precepto tenebatur inclusum. Hinc est quod ipse Dominus, primi hominis, id est, contumacis serui, exsulator aduenit; ipse Dominus qui obserauit paradisum, qui clausit infernum, ad terras et ad inferos tota potestate descendit, ut accensa exstingueret, clausa protinus aperiret, protoplasti facinus aboleret. Hinc est quod arietem sue crucis portat aggressurus infernum, ut conterat et confringat ipsas tartari ianuas ere munitas, et ferro. De latere fundit aquam, ut paradisi uiam temperet;  ignem ex parte sanctorum exstinguat inferni, totum  chirographum debiti diluat, et soluat antiquum, et patiendo hoc remittat ipse, quod ipse intulit importando. Agnoscite, fratres, letamini, fratres, post triumphum Christi sanctorum custodiam dissolutam et in sanctos ultra inferni nil deberi: quando Christus ut iustos, non iniustos absolueret, ad inferos usque penetrauit. Intelligamus, fratres, quantum Christus profuerit; immo quam sine Christo in nullo fuerit salus, cum preter istam corporum solutionem, sanctorum quoque anime apud inferos tenebantur astricte. Beatus ergo Lazarus, qui totum Deo debuit, ut crimini nil deberet. Beatus quod hic recepit tot mala, ut ibi bona omnia possideret. Et adiecit Abraham, dicens: Neque hinc ad uos transire neque huc transmeare quis potest. Terret, fratres, terret nimis  huius uocis auditus, que ostendit post mortem, et semel apud inferos penali [a 1Kb] custodie deputatos ad sanctorum quietem non posse transferri, nisi Christi gratia iam redempti, ab hac desperatione sancte Ecclesie intercessione soluantur; ut quod sententia negat, Ecclesia mereatur, prestet gratia. Hic tamen diues rogat adhuc, et dicit: Pater Abraham. Adhuc uocat Patrem, qui meritis suis et patrem et patriam sic amisit. Pater Abraham. Hic miser et in pena mentitur. Pater Abraham, mitte eum in domum patris mei. Si uere hunc patrem uocat, cuius domum patris alterius tunc requirit? nisi forte eum se in absentia habere patrem credit, quem in presenti se taliter conspicit perdidisse: et sic sibi credit eius patris domum eius gratia custodiri, cuius ibi negari sibi sinum  uidet, uidet requiem pernegari. Pater Abraham, mitte eum. Quem? Nempe Lazarum. Ubi? In domum patris mei. Modo, et tarde, diues Lazarum ad domum patris sui non misericors, sed miserandus inuitat, quem toto tempore substantie miseratione suis [b 1Kb] incumbentem ianuis non recepit; et sub specie pietatis ad pristina uulnera, ad preteritos gemitus Lazarum uult redire, quem prima petitione ad suos deuocare non potuit cruciatus. Ante dixit: Mitte ad me. Modo dicit, Mitte ad fratres meos. Dolet, agit infelix, ne uideat felicem, quem aliquando putauerat infelicem, Mitte ad fratres meos. Ubi? In domum patris mei. Ut quid? Habeo enim, inquit, quinque fratres, ut testetur illis, ne et ipsi ueniant in hunc locum tormentorum. Cui pius, qui sibi sic impius? Impudenter  presumit aliis impetrare penitentiam, qui sibi tam crudeliter ad ueniam nil prouidit. Mitte Lazarum in domum patris mei, habeo enim quinque fratres. Et putas quod quinque fratribus tuis sufficiat  Lazarus, qui tibi tanto tempore, tot uulneribus suis, toto clamans corpore nil profecit? Merito ei respondit Abraham: Habent Moysen et prophetas, audiant illos. Sine Lazarum tantos requiescere post labores, et tu defle tuas, quas tuo merito sustines, penas. Deus autem fratribus tuis et omnibus, non pro tuo consilio, sed pro suo munere olim prospexit ad salutem: dedit per Moysen legem, prophetiam largitus est per Eliam; audiant ergo illos, ne tuos sentiant cruciatus. Respondit diues: Non, pater Abraham, sed si quis ex mortuis resurrexerit, credent ei. Cui respondit Abraham: Si Moysi et Elie non credunt, neque si quis ex mortuis resurrexerit credent ei. Nihil tam uerum, fratres, qui de celo loquenti per legem, de celo uenienti Christo credere noluit, iam non [c 1Kb] merebitur  credere ab inferis reuertenti. Ipse Christus, fratres, Deus et Dominus noster ad Moysen est locutus de celo, ipse in terra terreno est locutus in corpore, ipse cum terreno corpore ab inferis est reuersus: et tamen referenti que bona in celis, que sint apud inferos mala, fratres, diuitis illius, qui Iudaicis intelliguntur in populis credere tota obstinatione noluerunt. uerum, fratres, quia nos, qui sit diues, aut quis Lazarus pauper, et qui sint quinque diuitis fratres, dicere nunc tempus excludit, nec quid in hac historia spiritualis intelligentie lateat aperire permittit, edocti per Christum, quid apud ipsum iustos maneat, quid apud inferos exspectet iniustos, agamus, curramus uerbo, opere, misericordia, ut et superna bona apprehendere, et mala perterriti uitare  et declinare possimus.



SERMO CXXIu. De eisdem.

Quoties nobis a Deo diues ingeritur purpuratus, quoties uulneratus pauper apponitur, toties nobis [d 1Kb] misericordie panditur, toties nobis stadium pietatis aperitur; ut de spectaculo celesti possimus attendere, quam breui quantumuis pauper ad palmam, diues peruenit ad ruinam. Homo, inquit, erat diues, et induebatur purpura et bysso, et epulabatur quotidie splendide. Et erat quidam mendicus nomine Lazarus, qui iacebat ad ianuam eius, cupiens saturari de micis que cadebant de mensa diuitis . Induebatur diues purpura, pauper liuore; diues bysso, pauper squalore; auro diues, pauper fetore;  diues plumeo decumbebat in sigmate, iacebat durissima pauper in terra; diues ructabat epulas, sanie pauper anhelabat; fundebat uina diues, pauper lacrymas; exsatiatus diues proiiciebat panes, micas  pauper esuriens non habebat; pascebat oblatrantes pauperem diues ferculis suis, pauper uulneribus suis saturabat diuitis canes. Ac ne plurimis, ad diuitem bona omnia, ad pauperem mala omnia perlegimus prouenisse; neque tamen pauperem fregerunt aduersa, aut diuiti omnia secunda profuerunt: immo pauperem prouexit ad philosophiam paupertas, ad uirtutem dolor, contemptus ad patientiam, necessitas ad uoluntatem, fames ad ieiunium, sitis ad tolerantiam, ad uitam mors, ad premium pena, ad celum terra, egestas ad regnum; et diuitem sic extulit purpura ad superbiam, byssus ad luxum, ad inhumanitatem copia, abundantia ad impietatem, unguenta ad marcorem, ad cecitatem splendor, sublimitas ad ruinam. Ergo neque prospera ignauos erigunt, neque  fortes aduersa prosternunt: quia neque diuitie, neque paupertates, sed animus aut ducit gratos ad premium, aut ad penam deducit ingratos. Ianue diuitis pauper apponitur ulceribus plenus: ac fit hoc non humano casu, iudicio fit diuino, ut diuitis et pauperis conflictus esset in terra, spectaculum maneret in celo. Diues totus indutus diuitiarum stabat armis; et contra pauper iacebat ipsa uestitus in carne, nisi forte lorica erat illi, unum totius corporis uulnus. Diues morabatur [a 1Kb] seruorum in choris, pauper exutus cute dolorum stimulis agebatur. Iaciebat impietatis tela diues, clypeum miserationis Lazarus opponebat, crudelitatem suam diues pauperis uibrabat in uulnus, frustrabatur diuiti [b 1Kb] sontem animam pauperis robur, quia corpore se deserente,  totus migrauit in animam, et calcata carne in spiritum totus armiger supernus ascendit, ne ubi possit [c 1Kb] ferire diuitis crudelitas inueniret. Ob hoc enim egerat Deus ut diues pauperis, pauper diuitis in oculis semper essent, quatenus uicissim sibi ambo curam de uario languore prestaret. Aegrotabat pauper corpore, mente diues. Hinc est quod differebatur cura pauperis, ut diues sumeret de uulnere medicinam, de gemitu compunctionem, de lacrymis penitentiam, de patientia exemplum, de fame misericordiam, de siti sensum; ad summam, celeste de terrena compassione consortium: certe ut tantis diues bonis fultus Deo gratus esset, quando gratus Deo pauper in malis omnibus, uidente diuite, permanebat. Merito ergo portabatur ab angelis qui iacebat; qui lugebat,  Abrahe consolabatur in gremio; et uiuit Deo semper, qui se sibi uiuere nec sciuit in mundo. Factum est, inquit, ut moreretur pauper, et portaretur ab angelis in sinu Abrahe. Mortuus est autem diues, et sepultus est in inferno. Miser accepit ante anime, quam corporis sepulturam, nec ante quieti corporis quam penali traditus est sepulcro; ut uiuat pene semper, cum  sit semel mortuus uite. Et sepultus est in inferno: et uidit Abraham de longe, et Lazarum in sinu eius. Immutatio quanta rerum! quo descendit diues! quo pauper ascendit! Respicit ibi sursum, quem despexerat hic deorsum; et uidet eum de inferno in sinu Abrahe, quem iacentem se coram superbo de sigmate non uidebat. Pater Abraham, miserere mei. Stulte petit a patre misericordiam, quam negauerat fratri. Miserere mei. Quid illi cum misericordia, cui iam totum cessit in penam? Aut que illi supplicatio apud patrem poterit subuenire, cui in sinu patris residet accusator? Pectus patris Lazarus tenet, et totam sancti cordis pulsat equitatem, quatenus se filii patrem boni, mali iudicem seruet. Pater Abraham, miserere mei: et mitte Lazarum ut intingat extremum  digiti sui in aqua, et refrigeret linguam meam, quia crucior in hac flamma. Mitte Lazarum: ut ipse qui cruciatus mei causa est, iam refrigerii minister extremum digiti sui solamen modo ipse porrigat, cui ego iacenti manus mee totius solatium tunc negaui. Et mitte Lazarum ut intingat extremum digiti sui in aqua, et refrigeret linguam meam. Sitit itaque guttam, qui uini lacus cum pauper sitiret, effudit; et stilla digiti extremi credit gehenne flammas exstinguere, qui mensuris per totam diem ebrietatis non exstinxit incendia. Sed hanc sibi guttam ad refrigerium dari petit, ad ardorem pauperis quam negarat. Ista gutta est, diues, que te facit crudelem; ista gutta est, que os Lazari a te negata siccauit, quia ad refrigerium corporis et gutta sufficit, et mica. Cupiens, inquit,  saturari de micis, que cadebant de mensa. Spargebatur panis, fundebatur uinum, et quod ad extremam uitam pauperis negabatur, hoc totam diuiti peribat ad pompam. Et mitte Lazarum, ut intingat extremum digiti sui in aqua; et refrigeret linguam meam. Lingua in capite, caput mali; ipsa derogat egeno, insultat pauperi, pietatem latrat, misericordiam carpit: et merito prima est in gehenna, in cruciatu preuia, dux penarum, quia ipsa interdixit misericordiam, cui datum fuerat ut iuberet. Et quamuis series lectionis et me compellat dicere, et uos inuitet audire, qui sit purpuratus diues, qui sit Lazarus pauper, qui sint quinque fratres diuitis, quomodo ante diem iudicii diues cruciatus [d 1Kb] sentiat gehenne; attamen dolor reuocat ad dicendum: Mortuus est diues et sepultus est in inferno.  Et si est sub terra carcer, si est [e 1Kb] ardens, si est inferus sine fine crucians, si est [f 1Kb] apparitor tristis, qui nos ad ista rapiat post seculi labores; quid stupemus? ubi sumus? quis est iste qui nos eludit somnus? que est ista que nos tenet obliuio lethalis? quare non omnibus contemptis euadendi a malis talibus nobis sola sit cura, ne uiuentes mundo, ne aliis currentes,  ad tantas, tales, tam crudeles subito rapiamur penas? Et si est ascendendi possibilitas ad superna, si est facultas uiuendi in celestibus, si est Abrahe sinus bonis omnibus ad requiem preparatus, si est Lazarus in sinu patris tanti; immo quia dubium non est, ubi et loca, et persone, et nomina describuntur, quare non celo mutamus terram? quare non caducis emimus eterna? quare non perituris manentia comparamus? ut et supplicia deuitemus inferni: et hec que audire desideramus anguste, late uidere, habere et tenere possimus.



SERMO CXXu. De uillico iniquo.

Omnium quidem ciborum sal salubre est condimentum, si mensura non desit: alioqui sine modo et  ipsum perit, et quod salierit perdit; [a 1Kb] amarat enim nimietas quod poterat condire mensura. Sic qui in nobis est sensus, si teneat modum, dat saporem, intellectum parit, prudentiam generat, cor dilatat, auget ingenium, maturat dicenda, audienda componit, fitque sibi dulcis, fit degustantibus tota dulcedinis plenitudo; et plane erit ille melleus sensus, qui ore profert nil amarum. Hoc premisimus, ut sit nobis in euangelicis sensibus nostri sensus constringenda mensura: quatenus uitalem cibum, diuinum pastum, celestem saporem non uiolet, sed cautissima nobis sobrietate custodiat, iuxta illud Apostoli: Non plus sapere quam oportet sapere, sed sapere ad sobrietatem . Sed iam quid Dominus dixerit audiamus: Homo quidam erat diues . Et quis erat homo  iste, nisi Christus? Quis diues, nisi ipse, qui in paupertate nostra totas creature diuitias possidebat? Homo quidam erat diues. Hoc Iudeis sepius inculcabat, ut intelligerent quod inesset ei locuples deitas, cui erat humana paupertas. Erat diues. Erat in maiestate sua diues, qui oculis Iudeorum erat pauper. Et quomodo diues non erat, cui ministrabant angeli, uirtutes parebant, elementa seruiebant, et que non erant, fiebant iussa, uocata ueniebant? Homo quidam erat diues: et habebat uillicum. Quem nisi hominem, cui ad colendum mundum [b 10Kb] tota fuerat commissa possessio? Homo quidam erat diues, et habebat uillicum: et hic [c 1Kb] diffamatus est apud illum. Quasi non prescierit, quasi non preuiderit, cui occulta nota sunt, cuius oculis etiam illa nuda sunt que teguntur.  Et hic diffamatus est apud illum. Ergo ille fame credidit? fama nuntiante cognouit? Absit. Sed quia illa  que nouerat, que pietate uelabat, querere tunc cepit quando accusabat terra: uox sanguinis fratris tui clamat de terra , clamabat terra, clamabat celum, dolebant angeli, quando iam tota seculi fama loquebatur. Et hic diffamatus est apud illum quod dissipasset substantiam eius. Filius iunior ante istius hominis lectus est substantiam dissipasse, nunc ipsius bona uillicus dissipasse perhibetur. Sicut idem Deus et homo Christus, idem paterfamilias et pater; sic hunc eumdem esse et uillicum constat et filium: est hic causarum diuersitas, est mutatio nominum, non est uarietas personarum. Et diffamatus est apud illum quod dissipasset bona ipsius, et uocauit eum. uocauit per Euangelium. Et ait illi. Et quid per Euangelium non agit, per quod mores arguit, occulta nudat, conscientiam  pandit, commissa castigat, dinumerat mala, et in his [d 1Kb] persistenti minatur penam, quamuis conuerso ueniam repromittit? Et uocauit eum, et ait illi: Quid hic audio de te? Cognita uelut audita imputat, quia in reum non uult accelerare sententiam; et conuictum penes se, uelut accusatum conuenit, qui iudicium gestit uenia sic preire. Quid hoc audio de te? Redde rationem uillicationis tue, iam enim non poteris uillicare. Tam piis tam seuera cur iungit? cur ante a uillicatione submouet quam rationem agnoscat? Redde rationem, iam enim non poteris uillicare. Rationem modo instar hominis expetit, modo sicut Deus instantia denuntiat et futura. Redde rationem, iam enim non poteris uillicare. Rationem petit, non ut exigat, sed relaxet; petit, ut petatur; petit hic, ne petat tibi;  petit in seculo, ne petat in iudicio; petit cito, ne penarum tempus, tempus satisfactionis excludat. Redde rationem uillicationis tue: iam enim non poteris uillicare. Quare? Quia uenit finis uite, tempus mortis, iam te apparitio superna constringit, iam iudicium uocat. Festina ergo, ne satisfactionis tempus perdas; qui tempus operis perdidisti. Redde rationem. Hoc est dicere, compone rationem, compone tua, ne reddas mea; compones autem, si iam desines dissipare. Priora debita suscepi ego, cum te suscepi; solui ego, cum te absolui; ego cognitor pro te cognitori audiendus astiti; iudicium intraui iudex; rei mei reus factus sum, a penalibus suscepi penas, a damnatis sententiam non refugi; mortis perditor mortem excepi; penetraui inferos destructor inferni, ut te per ista  non modo subducerem tue pene, sed et mee consortem facerem dignitatis. Age ergo, ut te quem  tempus tue uillicationis exclusit, perpetuitas [a 1Kb] mee damnationis non includat. Sed uillicus quid responderit iam perscrutemur. Ait intra se: Quid faciam? Quid faciam modo? semper homo bona facere tunc cupit, quando mors faciendi tempus ademit. Ait intra se. Querit intra se consilium, qui foris unde sibi iam succurreret non habebat. Ait intra se. Pungit cor suum, stimulat mentem suam, et omnia uexat interna, ut a se penitentiam quam pro se dare possit extorqueat. Fodere non ualeo. Non uires isti, sed tempora defecerant ad laborem. Fodere non ualeo, mendicare erubesco. Confusionem futuri iudicii pertimescit, in quo iam non penitendi tempus est, sed penarum, et ubi reus plus de conscientia quam de gehenne erubescit incendio. Mendicare erubesco. Et quis non erubescit [b 1Kb]  in celestibus mendicare? Miser quem temporalitas habuit diuitem, mendicum sempiternitas possidebit; et habebit hunc nudum tartarus, quem locupletem suscipere celum potuit et tenere. Presens figura tendit ad populum, sed bonum nobis, bonum nimis, si ad nos ista aptemus singuli, si ad nos ista referamus, qui in terra nos debemus sentire uillicos, [c 1Kb] dominos non putare; prorogationis temporarie ministerium suscepisse, non inuenisse ius perpetuum possidendi; cauere ne ad patremfamilias fama euerse substantie nos precedat, iuxta illud Apostoli: Quorumdam peccata manifesta sunt, precedentia ad iudicium; quosdam autem et subsequuntur . Non peruenit ad statutum terminum uite, qui uillicationis amittit tempus, quem sonarit credita dissipasse. Hinc,  hinc est immaturus exitus, hinc est ante diem mors, hinc est uocatio amara, hinc est seipsa acerbior redhibitio, sicut propheta lamentatur, clamans: uiri sanguinum et dolosi non dimidiabunt dies suos . Sed utinam, quando nos de uocatione commonet egritudo, quando febris a uillicatione inclementer excludit, quando uis doloris ad reddendam uillicationem properare compellit, presentis uillici factum sensumque sequeremur, conuerteremur ad anime consilium, ad compunctionem cordis, ad mentis penitentiam, ad misericordie suffragium, ad pietatis patrocinium, ad confessionis aduocationem! certe peteremus Dominicorum [d 1Kb] chirographa debitorum; et si non tota, uel media, sicut iste uillicus, ad nostram ueniam solueremus; ut qui bona credita dissipando  iniquitatis uocamur uillici, in nouissimis pia fraude ipsius laudem iudicis consequamur. Et laudauit,  inquit, uillicum iniquitatis. Et quia euangelici factum uillici non paruam generat questionem, qui reus de multis unam legitur placuisse per fraudem: quare placuerit sic, uel quis sit iste, sequenti per Deum plenius sermone pandemus.



SERMO CXXuI. De eodem.

Quam sit commodum, quam lucrosum debitorum nodos soluere, [e 1Kb] cautionum uincla laxare, presentis uillici nos edocet et informat exemplum: qui dum chirographorum cumulos [f 1Kb] prudenti moderatur assensu, non modo euasit [g 1Kb] arctissimas discussionis angustias, sed etiam discussoris laudem mansuram seculis conquisiuit. Et nos, fratres, quod de presenti lectione uobis fecit [h 1Kb] promissio me debere, auditu  piissimo temperate, ne me uosque simul oneret seuera discussio, quos intelligentia poterit benigne releuare. Unde que supersunt lectionis iam sequamur, et consilium uillicus quod inuenerit audiamus. Ait, inquit, intra se: Quid faciam, quia dominus meus aufert a me uillicationem? Fodere non ualeo, mendicare erubesco. Scio quid faciam . . . Conuocatis itaque singulis debitoribus domini sui, dicebat primo: Quantum debes domino meo? At ille dixit: Centum cados olei. Dixitque illi: Accipe cautionem tuam; et sede cito, scribe quinquaginta. Deinde dixit alii: Tu uero quantum debes? Qui ait: Centum coros tritici. Et ait illi: Accipe litteras tuas, et scribe octoginta. Et laudauit dominus uillicum iniquitatis, quod prudenter fecisset . uel nunc liquet in euangelicis lectionibus obscuratas mysteriis diuinis, supernis uelatas  sensibus, contineri quamplurimas questiones, nec facile humano intellectui subiacere quod ore Christi de celestibus profertur arcanis. Et laudauit, inquit, dominus uillicum iniquitatis, quod prudenter fecisset. Rogo quid hoc loco mundanus capit animus? quid hic communis capit et recipit auditus? ubi inter uillicum et dominicos debitores [i 1Kb] uersute fraudis laudatur inuentio, ubi debitoris honestas tollitur, aufertur pudor, [i 1Kb] uiolatur innocentia, uerecundia tota sepelitur, ubi uillicus reddende rationis tempore plus ardet in fraude, quam tempore uillicationis anhelauit in luxu; in articulo discussio is ipsum dominicum plus in dispendium seuit quam diebus sue fudit et disperdidit actionis; et qui ante substantiam uacuauerat dissipando, uacuando chirographo quod remanserat plus  euertit; nec curat unde possit sarcire quod deerat, sed quod remansit, quemadmodum minorare possit,  excogitat. Dicebat debitori: Quantum debes domino meo? Non dicebat, quantum debes mihi? Conueniebat conscientiam, testabatur debitoris animum, sic dicendo. Et quid est quod sine respectu domini, debitorem ad tantam fraudem uillicus [a 1Kb] prouocabat? Quantum debes domino meo? Dicit ille: Centum cados olei. Accipe cautionem tuam, et scribe quinquaginta. Ad tantam fraudem uillicus conspirabat et agebat, ut totam fidem perderet, dum meditat [b 1Kb] cautionem. Quantum debes domino meo? Sciebant ambo quia presens erat ubique et semper supernus creditor, nec poterat fraude preueniri; sed neque in oculis dominicis desinit, semel ceperit qui furari. Esto tamen sit humani moris ut debitor querat compendia fraudulenta, et uillicus sibi consulat, sic furando: dominus  iterum quare probat fraudem? furta collaudat? predicat falsitatem? Quod est nequitia, prudentiam dicit, et hoc pium iudicat quod multis pessimum falsitatis prestat exemplum? Sapiat ita carnalibus sensibus; spiritualibus, quod est diuini luminis, iam lucescat. Iterata est parabola per uillicum, que fuerat iuniorem prelibata per filium. uillicus iniquitatis a [c 1Kb] mammona iniquo gentium populus nuncupatur. Facite uobis, inquit, amicos de mammona iniquitatis, qui relicto Creatore totum se mammone tradiderat seruituti. Quisquis est ab huius mammone captiuitate liber, et pecunie iam crudeli pondere non grauatur, consistat in specula celesti, et inde despectet mammonam mundo, et mundanis tyrannico furore dominantem. Imperat gentibus, iubet regnis, bella mandat, comparat  bellatores, sanguinem uendit, agit mortes, prodit patrias, urbes destruit, subdit populos, arces urget, uexat ciues, foro presidet, ius delet, fas nefasque confundit, et ad mortes usque tendendo, fidem tentat, uiolat ueritatem, famam carpit, honestatem dissipat, soluit affectus, innocentiam tollit, pietatem sepelit, necessitudinem scindit, amicitiam subruit. Et quid plura? Hoc est mammona, dominus iniquitatis, qui inique humanis et corporibus dominatur et mentibus. Huius ergo mammone uillicus, hoc est gentilis populus dissipate taliter substantie reus a Domino per Euangelium conuenitur, ut reddat rationem uillicationis sue, id est, naturalis boni. Cui tunc dicitur: Iam non poteris uillicare. Quando ei finis seculi nuntiatur. Credit denique iuxta Apostolum figuram preterire  mundi , transire tempora uillicationis humane; et intra se, in se reuersus, quid facere deberet, interrogat. Ait intra se, Quid faciam? Ingemuit cor, doluit mens, respondit fides, credulitas dedit  consilium salutare, ut uillicus ad uerum dominum iam rediret, et erogando mammonam seuum dominum sue uictor subderet seruituti, ut fieret salutis occasio, quod perditionis exstiterat [d 1Kb] instrumentum. Pergit ergo uillicus gentilis quondam iam Christianus, ad primum debitorem domini sui. [e 1Kb] Quem? Iudeum debitorem, quem quid quantumque domino suo debeat interrogat; quasi nesciat modum debiti. Portitor cau tionis nouerat iam per Euangelium, sed interrogando confessionem taliter requirebat; denique et qualitatem, et quantitatem debiti confitetur, dicens: Centum cados olei. Quare non argenti, uel auri pondus? quare non centum decem, aut nonaginta, sed centum? Ut et de debito et de numero celeste luceat sacramentum. Debebat Iudeus oleum, quod chirographo legis  ad ungendos reges, prophetas et sacerdotes, Christiani chrismatis acceperat in figuram, donec ad ipsum regum, et prophetarum, et sacerdotum principem perueniret, cui tota reddenda et infundenda erat centenaria chrismatis plenitudo. Sed quia contra cautionis fidem debitor, ne debitum redderet, occidit impius creditorem, legalis ipsa cautio peruenit ad gentes, hoc est lex: ut Iudeus conuictus per gentilem, quia debitum conuertit in crimen, penitentie soluat usuram. uides ergo quia uillicus non fraudem, sed penitentiam suadet: sollicitat ad acquirendam misericordiam, non impellit ad falsum, cum dicit: Accipe cautionem tuam, sede cito, et scribe quinquaginta. Quinquagesimum numerum ad misericordiam pertinere Dauid pandit, cum psalmum quinquagesimum cantat,  clamans: Miserere mei, Deus, secundum magnam misericordiam tuam . Quinquagesimus numerus patefecit misericordiam, dum quinquagesimum annum, qui est iubileus, lex debitorum omnium, omnium contractuum delere et soluere ligamenta perscribit . uillicus ergo iste agit, ut per misericordiam Christi idoneus sit Iudeus, qui per cautionem legis insolubilibus confusus debitis tenebatur. Debet Iudeus oleum, qui iuxta Apostolum  feracis in se oliue pinguedinem incredulitatis sterilitate siccauerat. Unde et euangelice fidei calore iam tota redit in ramos [f 1Kb] Christianos, totamque reuiuiscit in gratiam. Deinde alii dicebat: Tu uero quantum debes? Qui ait: Centum coros tritici. Posteaquam granum tritici, quod est Christus, satum est in terra nostre carnis, et ad  ubertatem supernam per Dominicam fecundatum est sepulturam, factum est ut homo centesimum fructum suo iam debeat auctori. Nisi, inquit, granum frumenti cadens in terram mortuum fuerit, ipsum solum manet  . uidens ergo uillicus satis prouidet, cum dicit: Accipe cautionem tuam, et scribe octoginta. Quia sicut quinquagesimus misericordiam confert, ita octogesimus totam fidem prefigurat et gratiam. Hic est numerus, in quo decalogum legis esse et ogdoadem gratie satis gnarus legis, satis studiosus Euangelii lector intelligit. Itaque uillicus cum dicit, Scribe octoginta, id agit, ut per gratiam soluat quod reddere non poterat per naturam. Bene ergo iste uillicus meruit laudem domini sui, qui in chirographis non fraudem molitus est, sed salutem. Quod autem dixit: Prudentiores sunt filii seculi in generatione sua quam filii lucis, ita intelligendum est, quia qui erant filii seculi quondam, id est, gentiles, nunc electi sunt Dei: et qui erant filii Dei, hoc est Iudei, nunc in filiis seculi sunt relicti. In generatione sua. Qua renati sunt, non qua nati sunt. Scribantur  hec, inquit, in generatione altera . Altera hec est generatio querentium Dominum . Deus autem scientie et illuminationis illuminet corda uestra, et totam scientie sue plenitudinem in uestre mentis infundat arcanum.



[a 1Kb] SERMO CXXuII. De decollatione D. Ioannis Baptiste.

Hodie nobis Ioannis uirtus, Herodis feritas dum refertur, concussa sunt uiscera, corda tremuerunt, caligauit uisus, intellectus hebuit, aufugit auditus. Aut quid constat in sensibus humanis, quando perdidit uirtutum magnitudinem criminum magnitudo? Herodes, inquit, tenuit Ioannem et alligauit eum, et posuit in carcere . Ioannes uirtutum schola, magisterium uite, sanctitatis forma, norma iustitie, uirginitatis  speculum, pudicitie titulus, castitatis exemplum, penitentie uia, peccatorum uenia, fidei disciplina; Ioannes maior homine, par angelis, legis summa, Euangelii sanctio, apostolorum uox, silentium prophetarum, lucerna mundi, preco iudicis, precursor Christi, [b 1Kb] metator Domini, Dei testis, totius [c 1Kb] medius Trinitatis, [d 1Kb] datur inceste, traditur adultere, addicitur saltatrici. Merito ergo concussa sunt uiscera, corda tremuerunt. At Herodes ipse est qui profanauit templum, sacerdotium sustulit, confudit ordinem, temerauit regnum, corrupit quidquid erat religionis; quod uite, quod legis, quod morum, quod fidei, quod discipline,  perdidit et confudit. [e 1Kb] Herodes sicarius in ciues, in nobiles latro, populator in socios, in domesticos predo, interemptor plebis, occisor filiorum, homicida in extraneos, in proprios parricida, inebrians cruore terram, in siti sanguinis permanebat. Hinc est quod Ioannis sanguinem pium ingenti poculo crudelitatis absorbuit: sed ipsa lectio iam loquatur. Herodes, inquit, tenuit Ioannem, et alligauit eum. Qui uincula soluerat peccatorum, peccatoris uinculis alligatur, ut uincta uenia locum uenie non relinquat. Alligauit eum et posuit in carcere. Herodes, tu [f 1Kb] adulterium facis, et in carcerem uadit Ioannes? Sic iudicas sedens in loco iudicis reus, in loco uindicis innocentie persecutor? Rogo ubi rerum facies? ubi fama? ubi pudor? ubi existimatio publici cognitoris? certe  ubi Deus? ubi homo? ubi fas? ubi lex? ubi ipsius iura nature? Simul omnia sunt, Herodes, te agente, te iudicante, te iubente confusa. Tenuit, inquit, Ioannem, et alligauit eum, et posuit in carcere. Herodes, te causa petit, te arguunt uincula, te carcer accusat, te diuulgat producta in publicum Ioannis iniuria: causam custodie qui requirit, inuenit in te quod puniat, et in Ioanne quod doleat. Ioannes orbi notus, fama uirtutis cognitus, celebratissimus sanctitate, dum trahit ad se sue inquisitores iniurie, facit ut tuus cunctis innotescat incestus; [g 1Kb] agit ut te habeat confusio publica, quem corrigere non potuit secreta correctio. Herodem Ioannes monitis, non accusatione pulsabat; corrigere uoluit, non perire: sed Herodes facibus libidinis ardens perire maluit quam redire, et uxorem fratris illicite possidere. Captiuis criminum,  innocentie inimicis odiosa fit semper libertas, uirtus contraria uitiosis, sacrilegis exosa sanctitas, inimica castitas impudicis, corruptis integritas pena, luxuriosis aduersa frugalitas, crudelibus misericordia, pietas impiis, iniustis iustitia non ferenda. Probat hoc euangelista cum dicit: Dicebat enim illi Ioannes, non licet tibi habere uxorem Philippi fratris tui. Ecce unde Ioannes [h 1Kb] offendit, ecce unde Herodes furit: malos qui monet, offendit; incurrit odium, qui arguit criminosos. Dicebat Ioannes quod erat legis, quod iustitie, quod salutis; certe quod erat non odii, sed amoris: ecce qualem consecutus est ab impio pro pietate  mercedem. uolens, inquit, occidere eum, timuit populum. Facile deuiat a iustitia, qui in causis non Deum, sed homines pertimescit. Hic timor peccandi facultatem differre potest, auferre non potest uoluntatem: unde etiam quos suspenderit a crimine, auidiores reddit ad crimen, et estuat animo quousque perficiat, quod cogitat malum. Solus est Dei timor, qui mentes corrigit, fugat crimina, innocentiam seruat, perpetem tribuit facultatem. Sed audiamus ipsam Ioannis beatissimi passionem. Die natalis Herodis saltauit Herodiadis filia in medio triclinio, et placuit Herodi: unde iureiurando pollicitus est dare ei quodcumque postulasset ab eo. At illa premonita a matre sua, da mihi, inquit, hic in disco caput Ioannis Baptiste. Hec est mulieris antiqua malitia, que Adam  eiecit de paradisi deliciis ; hec celestes homines fecit esse terrenos, hec humanum genus misit in infernum, hec uitam abstulit mundo propter unius arboris pomum. Hoc malum quod homines ducit ad mortem, hoc malum fugit Elias propheta ; et cuius lingua [a 1Kb] clauis facta est celi, tamquam reus fugit a facie mulieris; hec inuenit uerum laborem et pressuram, que nunc occidit Ioannem Baptistam, deiicit pueritiam, perdit iuuentutem, illicit et inquietat emortuam senectutem. Premonita a matre sua, Da mihi, inquit, in disco caput Ioannis Baptiste. De matris pectore dans rugitum [b 1Kb] noua bellua, contempta corporis preda, caput ipsum truncatura peruadit. Et contristatus est rex, propter iusiurandum tamen, et propter discumbentes iussit dari, misitque decollari  Ioannem, et allatum est caput eius in disco, et datum est puelle, et puella dedit matri sue. Audistis, fratres, quanta sit nata de uoluptate crudelitas, de libidine impietas. Et allatum est caput eius in disco.  [c 1Kb] In arenam uertitur domus, mensa migrat in caueam; fiunt de pransoribus spectatores, furore mutatur conuiuium; fit cibus cedes, uinum transit in sanguinem, finis apponitur natali; in ortu exhibetur occasus, conuiuium in homicidium commutatur, organa [d 2Kb] tragediam personant secularem; intrat bestia, non puella; querit amputare, non saltare; discurrit fera, non femina; spargit iubas [e 1Kb] per ceruicem, non capillos; membra dilatat anfractibus, seuitie crescit augmentis; fit grandis crudelitate, non corpore; et singularis fera usque dum capiat predam, fremit ore, dentibus frendit; ferrum non suscipit, sed producit. uerum ne quis existimet declamare nos uelle de ta libus, nos non declamare uolumus, sed clamare, ut festiuitatum gaudia sint cauta uestrarum, [f 9Kb] nataliumque  uestrorum solemnitas teneat in exsultatione men suram, epulis nostris intersit Christus, in facie prandeatur auctoris; honestate conuiuii natura ipsa, que uos produxit, honoretur; letitia mense uestre pertingat ad pauperes, familia uestra innocentie tripudiet disciplina, [g 1Kb] luxus absistat, fugetur effusio; saltatricum pestis, lenocinia cantorum, uoluptatum fomenta, uentris onera, naufragia [h 1Kb] mentium cum Herodiadis conuiuiis abscindantur; ut presens gaudium uestrum ad letitiam perueniat sempiternam. Hodie, fratres, sermonem tulimus, non in Herodem tantum, sed etiam in Herodiadem; quia satis auditor intelligit quanta sit felicitas martyris, quando miseriam persecutoris audierit: scire tamen nos conuenit quia et Ioannes de morte sua natus est, et de natali suo  mortuus est Herodes.



[i 1Kb] SERMO CXXuIII. In diuum Apollinarem episcopum et martyrem.

[i 2Kb] Beatus Apollinaris, primus sacerdotio, solus  [a 2Kb] hanc Ecclesiam Rauennatem uernaculo [b 1Kb] atque inclyto martyrii honore decorauit. [c 8Kb] Merito Apollinaris, quia iuxta mandatum Dei sui, hic perdidit animam suam, ut eam inueniret in uitam sempiternam. Beatus qui ita cursum consummauit, fidem seruauit, ut uere primus a credentibus suo reperiretur in loco. Nec eum quisquam [d 1Kb] confessoris uocabulo minorem credat esse quam martyrem, quem Dei nutu quotidianum et multiplicem reuersum conspicit [e 1Kb] ad agonem. Audi Paulum dicentem: Quotidie morior . Semel mori parum est eum qui potest regi suo gloriosam sepe de hostibus referre uictoriam. Non tam mors quam fides et deuotio martyrem facit, et sicut uirtutis est in acie, in conflictu, [f 1Kb] pro regis amore succumbere, ita perfecte uirtutis est diu agere et consummare  certamina. Non ideo persecutus est martyrem, quia non statim intulit mortem; sed probauit martyrem, quia non elicuit fidem; iniecit tela que potuit, et omnia armorum suorum genera callidus exegit inimicus: nec tamen fortissimi ductoris mouere mentem potuit, aut temerare constantiam. Summum est, fratres, pro Domino presentem uitam, si necesse sit, contemnere, sed gloriosum est etiam cum uita mundum suo temnere et conculcare cum principe.  Festinabat Christus ad martyrem, martyr suum festinabat ad regem. Bene diximus festinabat, iuxta illud prophete: Exsurge in occursum mihi, et uide . Sed ut propugnatorem suum sibi Ecclesia sancta retineret, Christo uehementer occurrit, ut uincenti iustitie reseruaret coronam, et sibi belli tempore preliatoris sui presentiam condonaret. Fundebat sepe confessor sanguinem suum, suisque uulneribus, fide mentis sue, testabatur auctorem. Celum suspiciens carnem [g 1Kb] despiciebat et terram. uicit tamen, tenuit, et a suo desiderio retardari martyrem tenera adhuc [h 2Kb] Ecclesie impetrauit infantia. Infantiam dico, fratres, que totum semper obtinet, que plus lacrymis quam uirium ratione contendit. Neque enim tantum uultus et sudor fortium quantum possunt lacryme  paruulorum, quia ibi corpora, hic corda franguntur; ibi mentis iudicia uix mouentur, hic tota pietas inclinata descendit. Et quid plura, fratres? Egit, egit Ecclesia sancta mater, ut nusquam a suo separaretur antistite. Ecce uiuit, ecce ut bonus pastor suo medius assistit in grege, nec umquam separatur spiritus, qui corpore precessit ad tempus; precessit dico habitu, ceterum ipsa [i 1Kb] inter nos corporis sui habitatione quiescit. Exstinctus est diabolus, persecutor occubuit:  ecce regnat et uiuit, qui pro rege suo desiderauit occidi, qui uiuit et regnat cum Patre in unitate Spiritus sancti Deus, per omnia seculorum secula.



[a 1Kb] SERMO CXXIX. In D. Cyprianum martyrem.

Quoniam hodie Deo in natali sancti Cypriani martyris conuenimus, in quo miro certamine de diabolo triumphauit, et quia nobis uirtutum suarum gloriosum reliquit exemplum; ideo exsultare nos conuenit et letari. [b 1Kb] Natalem ergo sanctorum cum auditis, karissimi, nolite putare illum dici quo nascuntur in terram de carne, sed de terra in celum, de labore ad requiem, de tentationibus ad quietem, de cruciatibus ad delicias, non fluxas, sed fortes, et stabiles et eternas,  de mundanis risibus ad coronam et gloriam. Tales natales digne martyrum celebrantur. Cum ergo huiusmodi festiuitas agitur, noli estimare, carissime, quod in solis prandiis et [c 1Kb] profusioribus epulis natales martyrum celebrentur: sed imitandum tibi proponitur quod in memoria martyris celebras. Aspice ergo, carissime, alacritatem populi circumstantis. In hac enim die aliquando turba astitit impiorum, cum sanctus Cyprianus iussu tyranni feriretur, turbe erant malorum, exspectantium chori; nunc multitudo fidelium ad colletandum deuota confluxit: tunc turba seuientium, nunc exsultantium; tunc desperatorum, nunc sperantium. Idcirco ergo natales martyrum annua letitia celebrantur, ut quod semel actum est, per omne euum in memoria maneat deuotorum. Gesta res  est, carissime, ne te diceres ignorare; celebrantur annua, ne dicas, oblitus sum. Ad hec ergo imitanda uos animate, karissimi, hanc magnanimitatis gratiam concupiscite; hoc petite dari uobis, quod ille meruit adipisci. Omnes enim celestia cupientes terrenorum bonorum laqueis irretiri non possunt, quia conuersationem suam in celestibus statuerunt: sicut ait sanctus  Apostolus: Nostra autem conuersatio in celis . Dirigatur ergo cordis nostri desiderium ad habitationem celestem, ubi cum dispersus fuerit pauperibus thesaurus uester, illic erit et cor uestrum. Thesaurus autem bonorum omnium Christus est, qui uos cum Patre et Filio et Spiritu sancto donis celestibus, et nunc, et in eternum cumulare et replere dignetur.



[d 2Kb] SERMO CXXX. In consecratione episcopi.

Sicut magne promissionis longa exspectatio accendit animum, mentem fatigat, ita sensus omnes, et interna ipse uiscerum suscitat optatus promissionis effectus. Hinc est quod hodie, sicut dixit Isaias , Ecclesia mater sancta festiua, tota gaudens et  compta processit, induit se tunicam iucunditatis sue; et sicut sponsa imposuit [e 1Kb] sibi mitram, ac uario se composuit et decorauit ornatu, ut celum stellis fulget luminibus, et terra uernat floribus suis; et ut hortus producit germina sua, ita produxit letitia in conspectu omnium filiorum suorum. Quia iuxta pollicitationem Dauid: Hodie pro patre natus est ei filius , qui eam non pondere inclinet, non auctoritate deterreat, non commotione sollicitet, non asperitate conturbet, sed fideli sustentet obsequio; cura peruigili faciat persecutam, sollicito labore necessaria procuret, familiam blanda institutione componat, hospitibus occurrat, parentibus seruiat, regibus obtemperet, potestatibus collaboret, det senibus reuerentiam, pueris gratiam, fratribus amorem, paruulis impendat  affectum, liberam per Christum cunctis exhibeat seruitutem. Dauid dixit: Audi, filia, et uide . Ego dicam: Audi, mater, et uide, pro patribus tuis nati sunt tibi filii. Sint prudentia senes, grauitate patres, caritate filii, uirtute iuuenes, dulcedine soboles, innocentia infantes, malitia paruuli, que mundi sunt nescientes: totam regni Dei presentiam  possidentes, attestante Domino, cum dicit: Sinite paruulos uenire ad me, talium est enim regnum celorum . Tales generat perpetue uirginitatis copula, tales generat celestis uite coniunctio, sexus nescia, conceptus conscia, gnara partus, corruptionis ignara, pudore integra, integritate clausa, casta pignoribus, fecunditate diffusa. Hec tam pia mater dum unius germinis sui hodie [a 1Kb] natalitia festa celebrat, sinus aperit, extendit amplexus, emittit uocem, diuinis cantat [b 1Kb] in canticis, ut omnes aduocet, omnes capiat, omnes ad congaudendum sibi gremio caritatis includat. [c 1Kb] Adest ipsa etiam mater Christiani perennis et fidelis imperii, que dum fide, opere misericordie, sanctitate [d 1Kb] in honore Trinitatis beatam sectatur et imitatur Ecclesiam, procreare, amplecti, possidere,  [e 2Kb] augustam meruit Trinitatem. Sic remunerat Trinitas in sui amore et ardore feruentes, ista meruit ut daret sibi honorem, gauderet quod sibi fecit [f 1Kb] Dei gratia religionem consimilem. Ista meruit ut [g 1Kb] genitricis dignitas per genitricem redundaret in posteros. Orate, fratres, ut Christiani principes, quia pia deuotione dignantur nostris occurrere gaudiis, nostris solemnitatibus interesse, ipsos quoque pari gratia omnium sacerdotum longo in tempore obsecratio deuota commendet.



[h 1Kb] SERMO CXXXI. De Deo, ut uideatur; de liuore et pertinacia Iudeorum, deque hominis morte.

Sepe diximus quod Deus corporeis oculis non uidetur, quod diuinitas non clauditur mente carnali,  quod humana ratio rerum non capit conditorem, sed Deum sola fides attingit, credulitas sentit tota, nec quantus est, sed quia est, hominis, quantuscumque  est, intuetur aspectus. Denique Moyses, qui de seruo in amicum, de homine promouetur in Deum, Dei faciem querit, sed non inuenit; petit, sed non accipit; et ut posteriora tantum Dei uideat, admonetur : quatenus homo Deum querat sequi, non precedere; neque ante Deum que sint querere presumat; sed quod per Deum sint omnia adorator agnoscat. Crebro Deus hominibus formam hominis demonstrat, et magnitudinem suam tantam, breuem nostri operis colligit in figuram, ut presentiam diuinam possit infirmus noster oculus intueri, angustus noster recipere possit aspectus. Sic ad Abraham Deus uenit in hominis forma, succedit hospitis in figura, et lassi uiatoris in mortem accepit pedibus suis aquam ; sed et inuitatus ad mensam uituli  et panis appositione saturatur: et ita se totus humano credit et committit obsequio, ut ipso tactu, uisu, uerum hominem uideatur explere, et hoc eo tempore quo uerus Deus sterilitati extreme senis desperate patefactis uisceribus in partum sobolem largiturus aduenit. Sic Iacob uianti conuiator occurrit , et ita se humano collegio socium prebet, ut prouocanti homini Deus totus in luctam inseratur, et tunc uidebatur neruis aut lacertis uincere, quando uictor celestia dat dona, munera dat diuina. Sic Isaias Deum regali habitu sedere conspexit , ut agnosceret nisi a Deo rege regantur reges, ipsos cum sint homines, nichil regere posse rectores. Sic Daniel Deum Patrem, crine niueo, senectute reuerenda, antiquitate terribilem, septum  angelis, ignitum sede, ad iudicandum residere conspicit . Sic ipsum Filium Dei in hominis filio uenientem cum celi nubibus intuetur, [i 1Kb] ut ignotum  ante tantis perfidis Christum, fidelibus notum semper fuisse cognoscat. Si toties Deus ab hominibus in figura hominis uidetur, quid est quod Iudeus modo hominem uidens Christum, sic exasperatur, nisi forte figura, honor, ueritas, putatur iniuria? Retulit euangelista hodie Christum dixisse: Si quis sermonem meum seruauerit, non uidebit mortem in eternum . Ad quod uerbum responderunt Iudei: Nunc cognouimus quia demonium habes: Abraham pater noster mortuus est et prophete; et tu dicis: Si quis sermonem meum seruauerit, non gustabit mortem in eternum. Numquid tu maior es patre nostro Abraham? Quem teipsum facis? Omnes perfidia qualiter excepit! o qualiter oculos claudit liuor! quantum iudicium cordis nequitia preiudicata confundit! o  quam dure amputat obstinatio rationem! sensus humanus peruersus audire non potest, quod semel statuit odisse, malis bonitas exosa, iustitia iniustis inimica. Hinc est quod homines mendaces cognoscere nequeunt ueritatem, iudex animus inuenire uerum non potest inter nuntia [a 1Kb] falsitatum. Quod uult, non quod est, audit semper, qui decreuit errare. Dixerat Christus: Si quis sermonem meum seruauerit, mortem non uidebit in eternum. Iudeus non discutit audita, interpretari sibi dicta non querit: quod ipse impossibile estimat, exigit ut ille astruat qui promittit; sed mox de conceptu mentis blasphemiam parturit, serit iniurias, maledicta diffundit, et auctoritatem dicentis ita contumeliis uacuare nititur, ut et eterna dare posse mortalibus non credatur, qui sic humanis uidetur  subiacere. Nunc scimus quoniam demonium habes. Demon mali auctor, mala promittit, non bona; occidere, non uiuificare consueuit; nec uult eternos esse homines, quos nec temporales esse permittit. Ergo non est demon, [b 1Kb] sed Deus est Christus, qui redonat quam donauerat uitam, et uerbo suo eternos facit homines, quos diabolus persuasione sua fecerat temporales. Abraham, inquit, mortuus est et prophete, et tu dicis: Si quis sermonem meum seruauerit, mortem non uidebit in eternum. Audiat fidelis, ut fide reuelante cognoscat quod infidelis nescit audire, quod uidere non potest qui semet incredulitatis demersit obscuro. Dixit Christus: Mortem non uidebit. Obstinatio tua, Iudee, merito dicere falsitatem querit. Abraham et prophete uerbum audientes  tenaciter seruauerunt, sed tamen mortui sunt, sed non in eternum. Ergo cum dicit: Mortem non uidebit, et addidit In eternum, [c 1Kb] resurrectionem promittit, non temporaliter negat esse morituros. Iudee, quos mors in presenti seculo  faciebat non esse, nos resurrectio perpetuos reficit in futurum. Audi apertius hoc dicentem: Omnis qui crediderit, non morietur in eternum, sed transibit de morte ad uitam . Quomodo non moritur? Quia de morte transit ad uitam. Moritur ergo, moritur omnis qui nascitur de conditione mortali; sed uiuit, et in eternum uiuit, omnis qui renascitur de generatione uitali. Sed dico, qui potuit auferre mortem, quare hominem uoluit transire per mortem? gratior enim uidetur medicus qui anticipat morbos, quam qui morbis ingerit seram et non sine dolore medicinam. Iudee, fecisset et hoc medicus Christus, si medico egrotus non fuisset ingratus. Ille et uitam dedit, et homini mortem uenire predixit: sed ille qui aduersa non senserat, prospera seruare nesciuit. Bona, quam  sint bona, scire, nisi malorum cognitione non possumus. Ergo magnificabitur Christus, qui et ante inhabitam uitam dedit, et perditam modo reddit: et homo plus gnarus uite, erit sibi cautior, erit plus gratus auctori. Numquid maior es, inquit, patre nostro Abraham? Plane maior et tanto maior, quantum seruo dominus, quantum Deus homine, quantum factura factor, quantum uiuificans mortuo, [d 1Kb] quantum suscitans suscitato. Respondit iehsu, Abraham exsultauit ut uideret diem meum; uidit, et gauisus est. Ille, ut ostenderet uiuere Abraham, dixit illum uidisse diem suum, id est [e 1Kb] diem quo mundo natus est Christus. Dierum conditor non tenetur die, temporis auctor tempora nescit; sed Christus propter hominem homo natus, et diem suscepit et tempus. Abraham exsultauit  ut uideret diem meum. Si Moyses et Elias in monte occurrunt, ut promissum conspicerent Christum, quomodo nec Abraham occurrit ad partum uirginis, ut promissam benedictionem in gentibus, id est, in semine suo, patientissimus exspectator intenderet? Amen, amen, inquit, dico uobis quia ante Abraham ego sum. Si omnia per ipsum facta sunt, et sine ipso factum est nichil , et hic est cui Pater dixit: Faciamus hominem ad imaginem et similitudinem nostram , quomodo Abraham non uidit? Faciamus hominem ad imaginem, et similitudinem nostram. Angelus et Deus, ut diuersa est substantia, sic imago. [f 1Kb] Ergo non nisi ad Filium loquitur Pater, cum dicit: Faciamus hominem ad imaginem et similitudinem nostram, quibus est imago eadem, eademque substantia.  Tulerunt lapides, ut mitterent in illum. Et edificantes turrem, ut altius caderent, ipsi sibi lapides prouiderunt; et isti lapides, non ut Deum occiderent, sed unde se occiderent, miserabiles attulerunt. iehsu abscondit se. Non timens, sed ignoscens:  Deus peccatorem cum fugit, parcit; Deus rebellem non uult perdere, cum declinat.



SERMO CXXXII. De unitate fidelium.

Si perfecta omnia, si robusta, si nullius indiga gigneret et proferret natura, profecto aboleretur pietas, ingenium deficeret, ars periret, aurum obscuraretur in terra, gemma occultaretur in lapide: utraque tamen inuenit, purgat, distinguit, elimat opifex disciplina; et ars eadem usque ad murenule pretiose speciem, gratiamque perducit; et quod terra nature largo de fonte producit, aut asperatur sentibus, aut agresti luxuria dominante siluescit, nisi illud ad cultum suum solers agricole reuocet industria; et  ne longius euagemur, uno et uernaculo ea in quibus nitimur afferamus exemplo. In cunabulis iam natus homo in homine est, [a 1Kb] sed latet; est corpus, et non est; membra uidentur, et non sunt; uiuunt que non uigent sensu; inclinatur pietas, desudat industria, ars laborat; et ut plenius dicam, quot membra hominis, tot magisteria ut hominem perficiant, elaborant. Et quid plura? cuncta que natura generat uel producit, pietas nutrit, industria excolit, ars decorat. Et quid mirum, fratres, si Deus, qui pati propter hominem uoluit, ut hominis honoraret industriam, in rebus presentibus infirmari uoluit et naturam? Hinc est quod [b 1Kb] sensus in littera latet, occultatur diuinum in humano sermone mysterium; ut que credentibus adhuc futura iam patent, perfidis et non credentibus  obscurentur, ac si infidelium pena fidelium redundet ad gloriam. Non enim parui est cruciatus uisa non cernere, audita nescire, salutifera uelut noxia declinare, uirtutes quasi uitia sic cauere, dicente ipso Domino: In parabolis loquor, ut uidentes non uideant, et audientes non audiant ; et ad fideles: uobis autem datum est nosse mysterium Dei . Nulli ergo, fratres, simplicitate sua aut communis aut uilis sermo euangelicus habeatur, presertim cum ipsa [c 1Kb] personans euangelice lectionis tuba bene petentibus et pie cupientibus predixerit denegandum, dicendo: [d 1Kb] Quia si duo ex uobis conuenerint super terram, de omni re, quamcumque petierint, fiet illis a Patre meo . Audistis quantum possit et preualeat sancte petitionis assensus:  non dixit illud aut illud, sed totum se promittit quidquid unitas postulationis concupierit, prestaturum, cum dicit: De omni re, quamcumque petierint, fiet illis. Salua tamen ea cautela et reuerentia, ut a Deo, que Deo [e 1Kb] digna sunt, postulentur; qui enim mala a Deo postulat, Deum mali iudicat et sentit auctorem:  et quia uilia et indigna precatur, prestantis potestatem et potentiam degener petitor ignorat. Non ergo impia, sed pia; non terrena, sed celestia; non illecebris, sed uirtuti congrua; non digna odiis, sed apta concordie, a tali semper exoranda sunt largitore. Ubi sunt qui presumunt Ecclesie conuentum posse contemni, et solitarias preces uenerande congregationi autumant anteferri, si duobus uel tribus simul positis [f 1Kb] medium se futurum, et omnia se promittit que postulatus fuerit prestaturum ? Qui nil negat tam paucis, quid in conciliis et congregatione sanctorum poscentibus denegabit? Sic credens propheta hoc adeptum se gloriatur cum dicit: Confitebor tibi, Domine, in toto corde meo, in concilio iustorum et congregatione . Toto  corde confitetur, qui totum sibi in concilio sanctorum quod poposcerit, [g 1Kb] audit esse prestandum. Sed nonulli sub specie fidei, contemptus sui excusare nituntur ignauiam; ut neglecto uenerandi cetus et congregationis ardore, illud se tempus orationi deputasse confingant, quod domesticis dederint et impenderint curis; et dum propriis desideriis mancipantur, diuina contemnunt et despiciunt instituta. Isti sunt qui corpus Christi dissipant, membra dispergunt: nec ad decorem suum patiuntur formam Dominici habitus peruenire, quam propheta cum uidisset in spiritu, sic canebat: Speciosus forma pre filiis hominum . Habent quidem singula membra proprium sui munus officii, quod tamen tunc implere poterunt, si connexa sibi et compaginata perfecti  corporis perueniant ad decorem. Hoc ergo interest inter congregationis plenitudinem gloriosam, et separationis presumptam de ignorantia aut negligentia uanitatem; quod in salute et honore integri corporis species est unitas membrorum et in separatione uiscerum est feda, lethalis et horrenda pernicies. Homo, quid aliud te docuit in tuo corpore, aut sic diuisa coniunctio, aut tam coniuncta diuisio, nisi ut ex multis unus, et unus in multis uiueres? Est membrorum commercio salutari pretiosus oculus, sed si perseuerat in corpore; alioqui ubi corpori defuerit, sibi non aderit: debent illi membra omnia sue lucis obsequium; sed et ipse oculus sentit corpori se debere quod lux est, qui utique cum omnibus membris [h 1Kb] ministerium membrorum prouideat, euulsus  a corpore nec uidet. Quisquis ille est qui se putat esse aliquid, tali institutus exemplo maneat in Ecclesia, ut sit aliquid; alioqui ubi defuerit illi, sibi esse mox definit. Quod qui plenius nosse desiderat, Apostoli de corpore Christi loquentis perlegat instituta, quia nos illa percurrere sermonis breuitas amica  non patitur . Lex est data non uni, sed omnibus. Christus non pro uno, nec ad unum, sed ad omnes, et pro omnibus uenit; ut redintegraret omnes in unum, solum bonum, solum iucundum propheta futuri prescius, sic proclamat: Ecce quam bonum et quam iucundum habitare fratres in unum . Quia Deo non singularitas est accepta, sed unitas. Spiritus sanctus apostolis in unum congregatis ubertate tota sui fontis illabitur , cuius ut simul discipuli operirentur aduentum Dominica sunt preceptione commoniti. Fratres, amittit diuina munera, perdit gratie largitatem, caritatis fraudatur bonis, unitatis illum benedictio non manebit, qui de se maleficus, et ex defectu suo stulte sibi sufficiens, sic preter Ecclesiam uitam querit, quam  in ipsa tantum esse propheta testatur, dicendo: Ecce quam bonum et quam iucundum habitare fratres in unum ; quia illic mandauit Dominus benedictionem et uitam usque in seculum.



[a 1Kb] SERMO CXXXIII. In D. Andream apostolum.

Beatus Andreas merito natus hodie creditur, quando non ad presentem uitam [b 1Kb] materno est effusus ex utero, sed [c 1Kb] conceptu fidei, martyrii partu, celestem noscitur generatus ad gloriam. Quando non eum materna cunabula suscepere uagientem, sed superna triumphantem secreta receperunt; quando non infirmum [d 1Kb] lactis pastum genitricis trahit ex pectore, sed pro rege suo deuotissimus miles uirtutis  sanguinem fudit. uiuit, quia mortem celestis militie bellator occidit. Sequitur hic moriendo Domino estuans et anhelans, ac toto uirtutis gradu Dominicis incumbit herere uestigiis, ne eum cursus faciat disparem fratri, quem natura similem, uocatio socium,  parem gratia ipsa perfecerat. Ad unam uocem Domini sicut ille patrem, patriam, censum reliquit: laboribus, opprobriis, itineribus, contumeliis, uigiliis, [e 1Kb] Christo largiente, se indefesse germani societati donauit: solum est quod tempore Dominice Passionis fugit, sed neque hoc impar, quia fugit. Negare autem si aliqua putatur culpa, non est grauius fugere quam negare. Sed tacenda sunt alia: equauit, fratres, uenia, quos sic discreuerat culpa. Et subsecutus martyrii feruor deuotos perprobauit, quos metus improbauerat antecedens. Nam crucem quam refugerant, postea coniunctis uiribus ardenter inuadunt, ut unde reatum sumpserant, inde conscenderent celum, inde premium sumerent et coronam. Petrus namque crucem, arborem conscendit Andreas; ut qui  Christo compati gestiebant, in semetipsis figuram formamque ipsius exprimerent passionis; et redempti ligno, consummarentur ad palmam. Sic Andreas noster etsi cedit ordini, premio tamen non cedit et labori.



[f 2Kb] SERMO CXXXIu. In D. Felicitatem martyrem.

Quoniam uarios martyrum multiplicesue triumphos, quos persecutoris crudelitas toties illusa cumulauit, tempus nos dinumerare non patitur, ad illam tota nostri sermonis confugit oratio, que meruit filios tot habere quot dies [g 1Kb] mundus accepit. uere mater luminum, fons dierum, que septenario corusco germinis sui toto orbe splendet. Beata, que [h 1Kb] non solum pro lege patitur, sed ipsius [i 10Kb] legis heptalismum  meruit mater sancta generare: heptalismum, fratres, qui non unius et temporalis tabernaculi illustraret arcanum, sed Ecclesiam sempiternam sacro illuminaret incenso. Felix, que meruit portare tot uirtutum pignora quot illa arca [i 1Kb] preceptorum uolumina  sacrata gestauit ; et ut illa uerbo, ita hec doceret exemplo. Iam tunc eos, fratres, martyres genuit, quando eos partus sui septenario numero consecrauit et mystico. Huc, huc sanctus Paulus ueniat, qui adhuc parturit donec Christus formetur in homine . Ecce mulier iterum atque iterum parturit, donec in uirtutem mutetur infirmitas, caro transcendat in spiritum, terra transferatur in celum. Ardebat, anhelabat, ut eos uno die sacros martyres pareret, quos uix paruulos per annorum curricula generabat. Ecce mulier, ecce mater, quam uita filiorum fecit anxiam, mors securam. Beata, cui in futura gloria tot astant candelabra, quot germina; beata, que tot premisit ad regnum; beatior, que suum in seculo [a 1Kb] nil amisit. [b 1Kb] Discurrebat letior inter confossa cadauera quam inter cunabula chara  filiorum, quia internis oculis tot cernebat brauia quot uulnera; quot tormenta, tot premia; quot uictimas, tot coronas. Et quid plura, fratres? Non est, non est uera mater, que nescit filios sic amare.



[c 1Kb] SERMO CXXXu. In D. Laurentium.

Hodiernus [d 9Kb] dies baptismi martyris Laurentii corona illustratur, cuius egregii martyris merita [e 1Kb] nulla pars Romani orbis ignorat. Passus est in ipso capite gentium, id est, in ipsa urbe Romana. Ibi enim diaconus ministrauit, et in ipso iuuentutis sue flore decorem iuuentutis sue sanguine purpurauit. Passio eius insignis est, multumque mirabilis: hanc breuiter, Domino adiuuante, narrabo. [f 12Kb] Illo tunc archidiacono  beatus Sixtus erat episcopus, cuius triumphus martyrii ante triduum fuit. Cum ergo sanctus Laurentius episcopum suum Sixtum pergentem ad martyrium sequeretur, fide fultus, tristis affectu, non quia ille patiebatur, sed quia ab illo ipse deserebatur, respexit uenerabilis senex uenerabilem iuuenem, et ait illi: Noli esse tristis, fili, post triduum me  sequeris. Tunc ille ebibita prophetia, iam corde paratissimus, ex spiritu ebrius, certum sperauit futurum quod predixerat ille qui nouerat. Deinde apprehensus, est adductus: et quoniam erat archidiaconus, apud illum esse utique [g 1Kb] credebantur opes Ecclesie, quas desiderabat persecutor, non tam auarus quam furiosus. Oderat quem occidebat: sed amabat apud eum quod ille contemnebat. Erat autem sanctus Laurentius pauper opibus, diues moribus: non se negauit Ecclesie habere diuitias, sed ut eas ostenderet, tridui dilationem petiit, deinde mandauit congregari agmina pauperum. Tunc deinde ipso die corone sue presentatus examini, tamquam demonstraturus quod ille querebat, demonstrauit quod habebat. Tunc ait persecutor: Ubi sunt Ecclesie facultates? At ille manum extendens in pauperes: He  sunt, inquit, Ecclesie facultates. uerum dixit, sed amarum. Quid autem mirum, si ueritas auxit odium? Irrisum se dolens crudelis tyrannus et auarus inimicus, qui forte mitiorem penam cogitauerat, ferro interficere uenerabilem iuuenem, parari flammas precepit; plus ardebat quam urebat; urebat in carne, ardebat in corde. Supplicium eius tanto erat grauius, quanto interius. Tunc oblata est torrenda, et ut uerius dicam, assanda martyrio [h 1Kb] nobilis illa Laurentii craticula: astrictus est ferro, sed ille craticulam supplicii, lectum quietis putabat: supplicium dixi, secundum animum punientis, non secundum conscientiam patientis. Nullum est enim supplicium damnati, ubi non est pena peccati. Itaque beatissimus martyr ostendens quam quiete iaceret in illo  ignito ferro, ait circumstantibus: Iam me uersate, [i 1Kb] et si una pars cocta est, uorate. Miramur patientiam, donum Dei miremur. Ibi fides non solum non arsit, sed et consolabatur ardentem. Quare fides consolabatur ardentem? Quia fidelem tenebat promittentem. Ut fides non deficeret, ut spes non auerteretur, ut caritas inter penas igneas corporales  plus accenderetur, Dei dona erant. Fratres mei, nemo arroget potentie sue quod non dat nisi Deus. Merito Apostolus alloquens martyres, ut in Epistola eius hodie cum legeretur, audistis: uobis, inquit, donatum est pro Christo, non solum ut credatis in eum, sed etiam ut patiamini pro eo . Ergo martyrum merita uelut Dei dona laudemus, amemus, oremus, subinferamus uoluntatem nostram. uoluntas enim sequitur, non preuenit. Sed tamen non deest caritas, si non desit uoluntas; ipsa enim ardens uoluntas uocatur caritas. Quis est qui timeat uolens? quis est qui amet nolens? ferueat oratio, et festum martyris celebretur: sed ut non sit inanis qui celebrat, imitetur.



[a 1Kb] SERMO CXXXuI. In Adelphum episcopum.

Habet hoc [b 1Kb] Adelphi antistitis sanctus animus, et plena pietate dignatio, ut diues pauperis intret hospitium, pauperis se ponat ad mensam, et humilibus se faciat esse communem, quem diuitie, potestas, honor fecit et reddidit singularem. Inter maximas enim uirtutes numeranda est ista uoluntas, que contempto obsequii sui fastu, despecta magnifice domus reuerentia, calcato etiam sue fastigio potestatis, et abiecta opum suarum interna conscientia, unde tumor maximus humanis semper dominatur in mentibus, ad uilissimas inopis se inclinauit angustias, ut suo pauperem contubernio sublimaret. Beatus plane iste animus, et ab omni morbo arrogantie remotus, qui ad hoc pauperis diuersorium prius intrauit ut  ante humanitatis debitor quam largitor [c 1Kb] existeret. Imitari Deum euidenter iste gestiuit, qui ante humana in corpore suscepit obsequia, quam beneficia homini diuina concederet. Quod pontificem Dei summi presentem Adelphum fecisse conspicimus: qui cum sit uerbo diues, scientia copiosus, magnus ingenio, [d 1Kb] loco primus, egeni sensus et mediocris eloquii nostri audientiam concupiuit, illius prophete instar qui illius uidue uictum esuriuit extremum, et paruulorum eius sua fame uexauit angustias, nouum differens sua petitione ministerium, ut petendo tribueret, esuriendo saturaret, et exhauriendo deficientibus horreum diuina largitate cumularet .  Et nos, filioli, quod habuimus, dedisse non penitet: quia etsi nos factum conturbauit ad tempus, releuat et solatur exemplum. Cito ad uerbum huius Dei hominis exiguitas ingenii nostri, ut uidue illius pastus, celesti proficiet incremento; ac deinceps a reposito cordis nostri non uite substantia deficiet, sed ipsa inopia abolebitur et defectus. Felix uena, que suo ditatur irriguo, et fluenta putei sui tota acquirit atque attrahit [e 1Kb] ubertate. Ecce uenit, et sublimes uestros animos celestis imber infudit: totoque impetu superni fluminis, que in uobis est, ciuitatem Dei suo rigauit illapsu, ut terra nostra diuino rore madida centesimum usque fecundetur ad fructum. Aperite sensus, corda dilatate, et gremium uestre mentis extendite: ut quidquid de celestibus iste thesauris  uobis [f 1Kb] largiter effuderit, ad eternam gloriam et censum perpetem possidere possitis.



SERMO CXXXuII. De predicatione D. Ioannis Baptiste.

Posteaquam legis uomere et iugi cultu exinanita Iudaici cespitis est ubertas, beatus Ioannes gentium conuolans ad desertum, sentes criminum spiritus igne succendens, infructuosas arbores excidens ultionis securi, complanans asperos superbie colles, humilitatis conualles erigens exequando, et planitiem terre totam  aptans, nutricibus submittens irrigua Iordanis: ac sic Euangelico semini noualia diffusa preparat, fecunda componit. Factum est, inquit, uerbum Domini super Ioannem Zacarie filium in deserto . uerbum caro factum est, et  habitauit in nobis . Super Ioannem? Quare non ad Ioannem, sed super Ioannem? Quia quod desursum est, super omnes est. Factum est uerbum Domini super Ioannem. Quia Ioannes uox est, Deus uerbum. Factum est uerbum Domini super Ioannem. Deus super Ioannem, super seruum Dominus, super uocem uerbum. Sed dicis mihi: Quid, quod uox precedit uerbum? Precedit, sed non precellit: antecedit ad sequentis obsequium, non ad proprie potestatis indicium. uox non est ipsa iudex, sed est nuntia iudicantis: uerbum iudicat, uox pretonat: iubentem potestas respicit, non clamantem. Sed hoc fateatur, testetur, asserat uox ipsa, preco  ipse, qui clamat: Qui post me uenit, inquit, fortior me est . Quare? Quia in me terror est, in illo est sententia. uenit in omnem regionem Iordanis. [a 1Kb] uenit ad Iordanem, quia Iudaicas sordes non poterat hydria iam lauare, sed flumen. Sicut scriptum est: Erant, inquit, hydrie lapidee secundum purificationem Iudeorum . uenit ad Iordanem. Ut penitentes portaret aqua, non uino. uenit in omnem regionem Iordanis, predicans baptismum penitentie in remissionem peccatorum. Erat penes Ioannem uenia, sed non sine penitentia; erat remissio, sed luctibus comparata; erat cura uulneris cum dolore; erat baptisma quod culpam tolleret, conscientiam non [b 1Kb] deleret. Et quid plura? Per baptisma Ioannis [c 1Kb] purificabatur homo ad penitentiam, non  promouebatur ad gratiam. At uero Christi baptisma sic regenerat, sic immutat, sic hominem reddit ex uetere nouum, ut preterita nesciat, non recordetur antiqua, qui de terreno celestis iam celestia possidet et diuina. Hinc est, quod redeunti post luxuriam filio pater immortalitatis reddit stolam primam, [d 1Kb] annulum libertatis imponit, occidit uitulum saginatum, aquas penitentie, gratie conuertit in uinum, ut conuiuium gratie iam pocula mera satiarent : quatenus conscientie dolores, penitentie gemitus, peccatorum lamenta, sobria Dominici calicis aboleret ebrietas: dicente propheta: Et calix tuus inebrians, quam preclarus est . Quantum enim terrena ebrietas est deformis, tantum preclara et decora ebrietas est celestis. Dicebat ergo ad turbas que exibant  ut ab illo baptizarentur: Progenies uiperarum, quis ostendit uobis fugere ab ira uentura? Facite ergo dignos fructus penitentie, et ne ceperitis dicere, Patrem habemus Abraham. Dico enim uobis, quod potens est Deus de lapidibus istis suscitare filios Abrahe. Iam enim securis ad radices arborum posita est. Omnis arbor non faciens fructum bonum excidetur, et in ignem mittetur. Progenies uiperarum. Exemplo corripit,  comparatione notat, figura prodit, ut iam non mores solum, sed ipsam naturam possit uenenosi germinis immutare. Progenies uiperarum. Quia quos Deus creauerat homines, fecerat filios Abrahe, malitia peperit et [e 1Kb] conuertit in uiperas; et quos conditor celestis dulcedine pietatis infuderat, hos impietas amara fecit lethales uomitus, serpentinum uirus effundere; et infando crudelitatis auspicio de morte patris concipi, matris de morte generari. Progenies uiperarum. Soboles ingrata nature, cuius ortus est genitoris exitium, cuius uita est mors parentis. Progenies uiperarum. uipera conceptus sui tempore intra os suum receptum caput coniugis [f 1Kb] refertur abscindere, ut per cruenta oscula non fetum concipiat illa, sed crimen; ac si carnifices sceleris sui pariat filios, uindicte ordine,  non nature. Nam genimina patris concepta de cede, sanguinis antequam lactis exigunt nutrimentum, et ultionem petunt; matris namque uterum uipere dicuntur exscindere, et scelestum conceptus sui domicilium adhuc immaturis uisceribus, maturo furore confringere, ut hoc sit illis uiuere, matrem suam, matrem que illos tales genuit, non uidere. Compulsi latius comparationis quam sanctus Ioannes fecerat typum descripsimus et figuram, ut non maledicti, sed ueritatis sit, quod ab illo Iudei taliter nuncupantur. Progenies uiperarum. Synagogam, fratres, eiusque filios tales fuisse demonstrat, ad quam Christus affectu coniugis cum uenisset, dicente Ioanne: Qui sponsam habet, sponsus est : inter amplexus et oscula cruenta Iude, Christi caput est expetitum,  et ore petitum, cum dicitur: Crucifige, crucifige . Unde pignora sanguine concepta, tanto mox ad matris armantur interitum, ut disrupto synagoge utero, ad uocem Ioannis concurrerent et regenerarentur ad Dei progeniem. Progenies uiperarum, quis ostendit uobis fugere a uentura ira? Que est ista ira uentura? Illa que non habet finem, que hominem non absoluit morte, sed colligat: nec  iam uenie spem habere permittit, quam semel tartari deputarit ad penam. Admoniti taliter, cognoscunt et genus, et crimen, et ideo responderunt, dicentes: Quid faciemus ut saluemur? Qui respondens, ait illis. Quod dicturus est, fratres, timeo dicere, ne quot auditores hodie uideo contemptores, ille tot faciat contumaces. Quid faciam? Dicere timeo, tacere non possum: aliud me prohibet pietas, ad aliud impellit utilitas: pietas, [a 1Kb] ne auditor dum contemnit, incurrat: utilitas, ne qui facturus sit non audiat, et per hoc doctor offendat. Dico, fratres, ut et nudus se uestiat, et ego me exuam. Qui habet, inquit, duas tunicas, det non habenti; et qui habet escas, similiter faciat. Putasne satis petit, qui de duabus tunicis unam petit? Non satis petit, quia non petit gemmam, sed tunicam;  non aurum, sed panem. Et si qui de duabus tunicis non dederit unam, reus est; qualis est unam de plurimis qui negarit, qui ad hoc uestes suas carcerat, et panem claudit, ut pauper fame pereat, frigore consumetur? Ille uestes sepelit, non reponit; non credit diligentie, sed sepulcris: qui quod negat pauperi, dat tineis: et ipse uestibus suis corporis uorator est, dicente Domino: uermis eorum non morietur , quia Christum concussit pauperis fames; dolor hominis Dei prosiliuit ad uiscera, captiui gemitus ad Christi penetrauit interna, inopis contemptus ad creatoris sui redundauit iniuriam, profitente ipso, cum dicit: Esuriui, et non dedistis mihi manducare, nudus fui, et non uestistis me . uenerunt et Publicani dicentes: Quid faciemus? Audiant publicani:  Nihil amplius quam constitutum est uobis petatis. Prodidit que res reum faciat publicanum, ne amplius petatis. Qui plus petit, [b 1Kb] fraudis exactor est, non tributi: cogitent quam Deo reus est, qui defessum et depressum publicat; magis ac magis sua fraude deprimit et fatigat, et ad debita uix sufficienti superimponit, et auget indebita. uenerunt et milites, dicentes. [c 1Kb] Audiant et milites quid etiam militibus interrogantibus responderit hic magister: Et nos quid faciemus? Et ait illis: Neminem concutiatis, neque calumniemini, contenti estote stipendiis uestris. uerus miles est, qui non concutit, sed defendit; qui calumniam non ingerit, sed repellit; qui currit ad regis stipendia, non qui currit ad predam. Beatus Ioannes sic diuina docuit, ut non turbaret humana: instituit  rempublicam, non dimouit; probauit a Deo ordinata  esse que docuit, posse facere et seruare iustitiam. Quid sit autem inter baptisma Ioannis, et Christi baptisma, quia latius explanandum est, [d 1Kb] nunc tacemus.



[e 1Kb] SERMO CXXXuIII. De pace.

Melius quidem fuerat, fratres karissimi, si pater ac [f 1Kb] magister noster communis imperitiam nostram latere permitteret, nec publicaret penuriam, que in nobis hactenus uelamento proprie uerecundie tegitur. Melius fuerat, ut qui tam copiose abundat in spiritualibus doctrine diuitiis, de nauicula pauperis nequaquam tenuis uerbi uectigal exigeret. Quid enim aut egenus diuitibus, aut peregrinus ciuibus, aut agrestis et ignarus studiosis conferat? Tamen quoniam iussis parere cogimur, eadem nos humilitatis  ratio, que excusare uidetur, ad dicendum cogit, cogit ad obediendum. Quid igitur est, o religiosa plebs Domini, quod uobis quamuis pauperes, quamuis ineruditissimi, attamen decenter offerimus? Pacem sine dubio, quam Dominus noster iehsu Christus ingredientes nos offerre omni domui iubet : unde et nos in principio salutationis nostre [g 1Kb] pacem uobis a Domino exorauimus, que et habenda semper est, et [h 1Kb] semper oranda; non illa infida et instabilis huius mundi pax, que uel pro commodis queritur, uel pro timore seruatur; sed pax Christi, que secundum sententiam apostoli Pauli, superat omnem mentem, et credentium corda custodit ; pax que caritatis fecundis nutritur uberibus; pax alumna fidei, columna iustitie; pax future spei pignus idoneum;  pax que presentes sociat, absentes inuitat; pax que terrena celestibus et diuinis humana conciliat; sic enim dicit Apostolus: Quod Dominus noster iehsu Christus pacificauit per sanguinem suum, non solum que in terris sunt, sed que in celis . Hec ergo uobis, karissimi, pro uiribus pauperis uiatici, peregrinus uiator exposuit, exspectans magis una uobiscum apud mensam potentis magistri affluentibus, et copiosis dapibus saginari. Deus autem pacis, qui celestibus terrena coniunxit, concedat nobis eadem sapere in alterutrum, et plena unanimitate gaudere, per Christum Dominum nostrum, per quem est Deo Patri omnipotenti gloria in secula seculorum. Amen.



SERMO CXXXIX. De remittendo fratri delicto.


Sicut in terra latet aurum, ita diuinus sensus uerbis  celatur humanis: et ideo quoties Dominica nobis eloquia panduntur, mens euigilet, animus intendat, ut intellectus possit scientie celestis intrare secretum. Quare Dominus hodie sic ceperit, audiamus. Attendite, inquit, uobis. Quid sibi ista nouitas elocutionis? Quo ista tendit admonitio preter usum? Attendite, inquit, uobis. Ille attendit sibi, qui non alienis actibus importunus, impudens, curiosus intendit. Attendite, inquit, uobis. uagus oculus, [a 1Kb] lasciuus intuitus, improbus aspectus, suas non respicit ad ruinas, alienos currit, et decurrit ad lapsus; sua cecus ad crimina, ad aliena errata perlucet; malorum suorum nescius, alienorum est accusator et testis; suum tepidus ad reatum, ad alterius et innocentis flammatur et excandescit examen. Et ne multis, sicut dixit  Dominus: Oculus in se trabem non uidens, uidet in alio festucam . Nonne oculus preuaricationis est auctor? Et uidit, inquit, mulier quod bonum esset lignum ad manducandum, et quod gratum oculis ad uidendum . Mortis ianua, inuidie fax, liuoris caminus, toto cupiditatis incendio uelocius per aliena percurrit, quam currit ignis arida et terrena per gramina. Dei est quod oculus in orbem sic apertus arctatur angustissimus in pupillam, quatenus moderate uisum uideat, non inuideat; preuideat, non proripiat; prospiciat, non despiciat: oculus sit anime fenestra, speculum sit mentis, sit lumen corporis, membrorum dux sit, non introitus uitiorum. Sed ad prefata redeamus. Attendite, inquit, uobis. uobis, non dixit tibi, quia quidquid alii attenderit homo, attendit  sibi; et quantum uidebit ipse alteri, uidebit alter ipsi, sicut ex sequentibus elucescit: Si peccauerit. inquit, in te frater tuus, increpa illum; et si penitentiam egerit, dimitte illi. Age, homo, mandante Deo, dimitte, dimitte peccata: esto misericors ad delicta, in te commissorum tu remissor esto peccatorum, tu modo ne perdas in te diuine infulas potestatis; quidquid in alio tu non remiseris, tibi in alio tu negabis. Si peccauerit in te frater tuus, inquit, increpa illum. Increpa ut iudex, ut frater remitte, quia iuncta libertati caritas, caritati mixta libertas, et terrorem comprimit, et suscitat fratrem: frater est in febre cum ledit, est in furore proximo cum delinquit, est sui nescius, est humanitatis extraneus: huic qui per compassionem non subuenit, hunc qui per patientiam non curat, non  per ueniam sanat, sanus non est, egrotat, infirmatur, uiscera non habet, et ab humano sensu monstratur alienus. Furit frater, ascribe egritudini, tu illum iuua ut frater; ascribe tu, quod sic geritur, febri, et fratri non poteris imputare commissum; dabisque tu prudenter infirmitati culpam, fratri ueniam; ut illius sanitas  ad tuam gloriam recurrat, illius uenia tuum redundet ad premium. Si peccauerit, inquit, in te frater tuus, increpa illum; si penitentiam egerit, dimitte illi. Nemo ista audiens censuram sibi remittens assumat, et imponat fratri delinquenti uana presumptione personam: ac sic durum putet remittere delicta. Se peccatorem, peccaturum se homo cogitet: et tunc incipit amare ueniam, non amare uindictam. Audis tu quia remittere debeas, et quia tibi remitti debeat non audis. Peccabis et tu illi cras, qui tibi hodie peccauit; et erit tibi iudex, qui tibi erat reus ante, et reddet tibi ueniam, si dedisti: si non dedisti, aut negabit ueniam, aut si dederit, [b 1Kb] imputabit amplius quam donabit. Remitte peccanti, remitte penitenti, ut cum tu peccaueris, repensetur in uenia, non donetur.  Bona semper uenia, sed tunc dulcissima cum debetur. uicit penam, iudicem preuenit, euasit iudicium, qui remittendo ante sibi ueniam quam delinqueret iam prouidit. Et si septies, inquit, in die peccauerit in te, et septies in die conuersus fuerit ad te, dicens: Penitet me, dimittes illi. Quare ueniam lege constringit, angustat numero, fine concludit, quam sic pulsat per misericordiam, per gratiam sic relaxat: [c 1Kb] si septies, si octies? uincit numerus gratiam? bonitati calculus obsistit? et addicit una culpa pene quem commissa septem uenie iam dederunt? Absit. Nam sicut felix ille qui septies remisit, ita felicior est iste septuagies septies qui remisit. Petrus mandati immemor huius interrogat Dominum, dicens: Si peccauerit in me frater meus, quoties remittam illi? septies ? Respondit Dominus: Non solum septies, sed septuagies septies. Prescriptus ergo numerus non angustat ueniam, sed dilatat, et quod precepto finit, sine fine relinquit arbitrio; ut [d 1Kb] si quantum iusserit remiseris, et tantum sit obedientie, sit premii. uerum septimus numerus, qui numerus uidetur paruus, inuenitur amplissimus sacramento: nam septimus numerus per dies gradiens sabbatum facit, quod benedixit Dominus, et deputauit ad requiem, tam sui operis quam laboris humani. Septimus numerus [e 1Kb] per ogdoadas currens, sic septemplicat septimanas, ut Pentecosten nobis impletam mysterii solemnitate concludat, totumque sancti Spiritus imbrem in ecclesiasticam segetem celesti sonitu tunc effundat. Septimus numerus, cum per menses properat, septimi mensis festa  consecrat tota nobis ieiunii sanctitate . Septimus numerus cum uadit per annos, septimanas facit, facit annum qui requiem dat terre, nexus omnes fraterne obligationis absoluit . Septimus numerus annorum cum circuit septimanas, annum quinquagesimum, qui iubileus uocatur, ad plenitudinem  totam uenie et remissionis adducit ; ut tollatur seruitus, redeat libertas; ut cautionum documenta et monumenta rumpantur; resurgat debitor, debitum sit sepultum; redeat ut ager pauperis, ut pereat diuitis totus de cupiditate contractus. Et si septimus numerus septemplicatus per dies, per menses, per annos, totum contulit remissionis et uenie, septemplicatus septuagies septies septimus numerus quid afferre possit, Christianus estimet et aduertat auditor. Tunc uere cessabit crediti contractus et debiti, tunc uere abolebitur tota conditio seruitutis, tunc illa, illa ueniet sine fine libertas, tunc eternus ager uicturus semper remeabit. ueniet, ueniet remissio tunc uera, quando abolebitur etiam necessitas ipsa peccandi, quando pereunte immunditia uere  mundus iam uocabitur mundus, quando redeunte uita mors non erit, quando regnante Christo diabolus iam peribit. Orate, fratres, et ut nobis Dominus augeat fidem, quatenus hec bona credere, uidere, et tenere possimus.



[a 2Kb] SERMO CXL. De Annuntiatione D. Marie uirginis.

Satis modo sit oculorum nostrorum [b 1Kb] pura acies, ut possit in diuini ortus intendere claritatem: nam si nascentis iubar solis oculorum nostrorum uix suffert sanitas tota, uel puritas, quanta interni uisus est preparanda sinceritas, ut splendorem sui ferre possit orientis et radiantis auctoris? In Sexto autem mense missus est, inquit, [c 1Kb] angelus Gabriel in ciuitatem Galilee cui nomen Nazareth, ad uirginem desponsatam  uiro cui nomen erat Ioseph . Locum, tempus, personam, sanctus euangelista designat, ut relationis  ueritas manifestis ipsarum rerum comprobetur indiciis. Missus est, inquit, angelus ad uirginem desponsatam. Ad uirginem Deus aligerum portitorem mittit: nam [d 1Kb] dat arrham, dotem suscipit, qui fert gratiam; fidem refert, et tradit munera uirtutis, qui mox uirginei consensus [e 1Kb] resoluit sponsionem. Peruolat ad sponsam festinus interpres, ut a Dei sponsa humane desponsationis arceat et suspendat affectum, neque auferat a Ioseph uirginem, sed reddat Christo, cui est in utero [f 1Kb] pignorata cum fieret. Christus ergo suam sponsam recipit, non preripit alienam; nec separationem facit, [g 1Kb] quando suam sibi totam iungit in uno corpore creaturam. Sed quid egerit angelus audiamus: Ingressus ad eam, dicit: Aue, gratia plena, Dominus tecum. In hac uoce oblatio est, oblatio muneris,  [h 1Kb] non simplex salutationis officium. Aue. Hoc est accipe gratiam. Ne trepides, ne sis sollicita de natura. Gratia plena. Quia in aliis gratia, in te tota [i 13Kb] gratie pariter ueniet plenitudo. Dominus tecum. Quid est in te Dominus? Quia ad te non uisitandi studio uenit, sed in te nouo nascendi illabitur sacramento. Adiecit congrue: Benedicta tu in mulieribus. Quia in quibus Eua maledicta puniebat uiscera, tunc in illis gaudet, honoratur, suspicitur Maria benedicta. Et facta est uere nunc mater uiuentium per gratiam, que mater exstitit morientium per naturam. Que cum audisset, turbata est in sermone eius. Quid est quod personam uidet, et de sermone turbatur? Quia uenerat angelus blandus in specie, [i 1Kb] fortis in bello, mitis in habitu, in sermone terribilis, [k 1Kb] humana proferens, diuina repromittens.  Unde et uirginem, quam leuiter uisus sollicitauerat, nimium turbauit auditus; et quam missi  presentia parum mouerat, concussit toto pondere mittentis auctoritas. Et quid plura? Mox sensit in se supernum suscipi Iudicem, ubi ante iam celestem uidit et contemplata est [a 1Kb] metatorem. Quamuis enim blando motu, affectu pio, uirginem sibi Deus in matrem, seruam sibi uerteret Dominus in parentem, turbata sunt tamen uiscera, mens refugit, ipsa est tremefacta conditio, cum Deus, quem tota creatura non capit, totum se intra pectus recepit et condidit humanum. Et cogitabat, ait, uirgo que esset ista salutatio. Aduertat uestra caritas, ut diximus, consensisse uirginem salutationi, non uerborum, sed rerum; et uocem fuisse non communis obsequii, sed superne uim totam fuisse uirtutis. [b 1Kb] Cogitat ergo uirgo, quia cito respondere est facilitatis humane, cogitare uero  ponderis est maximi et iudicii permaturi. Quantus sit Deus satis ignorat ille qui huius uirginis mentem non stupet, animum non miratur: pauet celum, tremunt angeli, creatura non sustinet, natura non sufficit, una puella sic Deum [c 1Kb] in sui pectoris capit, recipit, oblectat hospitio, ut pacem terris, celis gloriam, salutem perditis, uitam mortuis, terrenis cum celestibus parentelam, ipsius Dei cum carne commercium, pro ipsa domus exigat pensione, pro ipsius uteri mercede conquirat, et impleat illud prophete: Ecce hereditas Domini, filii merces fructus uentris . Sed iam se concludat sermo, ut de partu uirginis, donante Deo, et indulgente tempore, gratius proloquamur.



SERMO CXLI.  De Incarnatione Christi.

Quantum secretum cubiculi sit regalis, quali reuerentia, quo tremore locus habeatur, ubi ipsa principis requiescit potestas, quam nulli extraneo, immundo nemini, nulli infideli pateat illuc et [d 1Kb] permittatur accessus; quam munda, quam casta, quam fidelia, ibidem prestolentur obsequia, imperialis aule manifestis docetur insignibus. Quis ad ipsas palatii fores uilis, quis propinquat indignus? Certe ad thalamum sponsi nisi satis proximus, nisi satis intimus, nisi bone conscientie, nisi laudabilis fame, nisi probabilis uite nullus admittitur. Intra thalamum uero ipsum uirginem Deus capit solam, suscipitur sola  uirginitas illibata. Unde, o homo, his admonitus exemplis, estima quis sis, quantus sis, qualis sis, et tunc demum cogita utrum possis Dominice natiuitatis penetrare secretum, utrum merearis ad illius pectoris cubiculum peruenire, ubi tota superni Regis, tota diuinitatis requiescit maiestas; utrum debeas humanis oculis, corporeis sensibus, conceptum uirginis temerarius discussor attendere; utrum possis ipsas Dei manus operantes sanctum sibi corporis templum intra aluum genitricis audax et curiosus arbiter intueri, conspectibus tuis absconditum seculis nudare mysterium, reuelare tibi ipsis [e 1Kb] angelis inuisibile sacramentum; et ita celesti fabrice presidere, ut deprehendas liquido tu quomodo Deus penetrale clause carnis intrauerit, quemadmodum sacri corporis  in illo uenerabili utero preter uirginis conscientiam lineamenta pinxerit, quomodo preter concipientis sensum mansura seculis ossa solidauerit; qualiter, preter hominis ordinem, hominis ueram produxerit formam; quemadmodum, preter carnis sollicitudinem, totam carnis assumpserit ueritatem; qua ratione, preter naturam [f 1Kb] nostre carnis, integram susceperit qualitatem: et si ad hec tibi liber non perpatuerit accessus, iam Deus ex carne nunc assumere non potuit, quod in principio assumpsit ex limo? Immo quia totum Deo est possibile, et tibi ne ad minima quidem operum Dei possibile est peruenire, conceptum uirginis noli discutere, sed crede; Deum uoluisse nasci pie senti, quia facis iniuriam si requiris; magnum Dominice natiuitatis sacramentum  fide percipe, quia ne minima quidem operum Dei assequi poteris sine fide, dicente Scriptura: Omnia opera eius in fide . Sed tu hic totum uis de [g 1Kb] ratione constare, ubi totum consistit ex fide, quod tamen non sine ratione subsistit, sed ratione Dei, non tua, homo. Quid tam rationabile, nisi ut Deus quidquid uoluerit possit? Qui quod uult non potest, Deus non est. Que ergo mandat Deus, [h 1Kb] exsequitur angelus, implet Spiritus, efficit uirtus, uirgo credit, natura suscipit, celi narrant, annuntiat firmamentum, ostendunt stelle, magi predicant, pastores adorant, pecora cognoscunt, attestante propheta: Cognouit bos possessorem suum, et [i 2Kb] asinus presepe Domini sui . Tu homo, si non mox cum angelis, agnosce  uel tardissime cum iumentis; ne dum moraris, ipsis iumentis, quibus ante comparatus fueras, postponaris. Ecce iumenta adulantur caudis, blandiuntur auribus, linguis lambunt, et motu quo possunt auctorem suum fatentur contra naturam in tuam uenisse naturam; et tu cum Iudeis discutis, carpis, qui excluserunt a diuersoriis suis Dominum suum, quem iumenta suis in presepibus susceperunt. Unde si tandem uel angelis es pium prestaturus auditum, que ab angelo dicenda sunt, si non feliciter uel dignanter admitte: quod nos hodie differre, et sequenti referre sermone, [a 1Kb] sancti fratres, satis uobis necessarius sermo compellit.



[b 1Kb] SERMO CXLII De Annuntiatione D. Marie uirginis.

 Audistis hodie, fratres karissimi, angelum cum muliere de hominis reparatione tractantem. Audistis agi, ut homo [c 1Kb] cursibus eisdem quibus dilapsus fuerat ad mortem, rediret ad uitam. Agit, agit cum Maria angelus de salute, quia cum Eua angelus egerat de ruina. Audistis angelum de carnis nostre limo templum diuine maiestatis arte ineffabili construentem. Audistis in terris Deum, in celis hominem sacramento incomprehensibili collocari. Audistis inaudita ratione in uno corpore [d 1Kb] Deum hominemque misceri. Audistis fragilem nostre carnis naturam ad portandam totam deitatis gloriam angelica exhortatione roborari. Denique ne tanto ponderi celestis fabrice in Maria, subtilis nostri corporis arena succumberet, [e 1Kb] et in uirgine totius generis humani portatura  fructum uirga tenuis frangeretur, fugatura metum uox angeli mox precessit, dicens: Ne timeas, Maria . Ante causam dignitas uirginis annuntiatur ex nomine: nam Maria [f 1Kb] Hebreo sermone, Latine, domina nuncupatur: uocat ergo angelus dominam, ut dominatoris genitricem trepidatio deserat seruitutis, quam nasci, et uocari dominam ipsa sui germinis fecit et impetrauit auctoritas. Ne timeas, Maria, inuenisti enim gratiam. uerum est, quia qui inuenit gratiam, nescit timere. Inuenisti gratiam. Apud quem? Apud Deum. Beata que inter homines audire sola meruit pre omnibus. Inuenisti gratiam. Quantam?  quantam superius dixerat: plenam. Et uere plenam, [g 1Kb] que largo imbre totam funderet et infunderet creaturam. Inuenisti enim gratiam apud Deum. Hec cum dicit, et ipse angelus miratur, aut feminam tantum, aut omnes homines uitam meruisse per feminam: stupet angelus totum Deum uenire intra uirginalis uteri angustias, cui tota simul angusta est creatura. Hinc est quod [h 1Kb] remoratur angelus, hinc est quod uirginem uocat de merito, de gratia compellat, uix causam prodit audienti, sane ut sensum promoueat, uix longa trepidatione componit. Aestimate, fratres, qua reuerentia, quo tremore nos tanto interesse deceat et conueniat sacramento, quando ipse angelus non sine metu metum discutit audientis. Ecce concipies in utero. Bene concipies, quod caro nescit, conditio  non habet, non admittit natura. Ecce concipies in utero. Quis ante ad fructum peruenit quam terre laborem sentiat et sudorem? Quis ante poma carpit quam plante suam tribuat et impendat industriam? [i 1Kb] Quis preter uiam ad ullam peruenit mansionem? Quis preter naturam nature suscipit incrementum? Beata ergo et uere beata Maria, que preter generandi curas, preter materni doloris fastidia, tantam germinis peruenit ad gloriam. Beata, quam diuinum pignus sic suo suscepit et seruauit in pectore, ut illud tota corporis externa nesciret. Beata, que quod de supernis [i 1Kb] angelo referente susceperat sic menti sue sole commisit et credidit. Intra domum uirginis negotium celeste sic geritur, ut manentibus claustris, ipsa domus septa non sentiant. Concipies,  et paries filium. Qui ingreditur et egreditur, et introitus sui et exitus nulla uestigia relinquit, diuinus habitator est, non humanus; et qui conceptu suo uirginem seruat, et ortu suo relinquit uirginem, non terrenus homo est, sed celestis. Nostre ergo carnis ordo secedat; hic sibi natura nostra nil uindicet, ubi ad diuinam progeniem celestis ordo diuinam instituitur in naturam. Conceptus et partus sermo audientis animum non fatiget, nec leuiter sensum [k 1Kb] moueat Christiani, ubi ad celestem progeniem [l 1Kb] uirtutis Dei diuina peraguntur insignia. Concipies et paries filium. Non dixit tibi, dixit tuum. Quare? Quia sanctum  uocabitur Filius Dei. uirgo te gratia matrem prestitit, non natura; genitricem te dici pietas uoluit, quam non sinebat integritas; in tuo conceptu, in tuo partu creuit pudor, aucta est castitas, integritas roborata est, est [a 1Kb] solidata uirginitas, omnes perseuerauere uirtutes. uirgo, si tibi salua sunt omnia, quid dedisti? Si uirgo, quomodo mater? Si sponsa, genitrix quomodo? Ille, quo tibi aucta sunt omnia, nil minuit, uirgo. uirgo, concipitur ex te [b 1Kb] auctor tuus, tua ex te oritur origo, [c 1Kb] in tuo germine est genitor tuus, in tua carne est Deus tuus, et ipse lucem mundi [d 1Kb] per te recepit qui lucem mundo dedit. Monita ergo per angelum, uirgo, [e 1Kb] ne presumas hunc uocare filium tuum, sed mox ut genueris, inuoca saluatorem: quia uirginitas non sibi parit filium,  sed parit pignus auctoris, et integritas suum gestat dominum, non alumnum, dicente angelo: Et uocabis nomen eius Iesum, quod Saluator Latino uocabulo nuncupatur. Dixit autem Maria ad angelum, Quomodo fiet istud? Ecce Maria interrogat: et si qui interrogat, dubitat, cur solus Zacarias uelut querulus percunctator incurrit? Quia pectorum cognitor non uerba, sed corda peruidit; non quid dixerint, sed quid senserint, iudicauit; erat enim interrogantium causa dissimilis, species perdiuisa. Hec contra naturam credidit, ille dubitat pro natura; hec integre rei ordinem querit, ille que Deus iubet fieri non posse perscribit; ille impellentibus exemplis non accedit ad fidem, hec sine exemplo percurrit ad fidem; hec miratur de partu uirginis, ille de conceptu disputat  coniugali. Merito ergo hec loquitur, hec Deum suo cognoscit et confitetur in corpore; ille tacet, donec Ioannem quem negabat, conuictus proprio redderet ex corpore. Quomodo fiet istud? Quare? Quia uirum non cognosco. Mulier, quem uirum queris? quem tu in Paradiso perdidisti? Redde uirum, mulier, redde depositum Dei, redde ex te quem perdidisti per te: pretermitte nature ordinem, recognosce ordinem Creatoris. Ille ex te assumet et faciet uirum, qui in principio te fecit et assumpsit ex uiro; ne queras uirum, cesset opus hominis, quia ad reparationem hominis sufficit ars diuina. Hinc est quod Deus ipse ad te uenit, quia te penituit ad hominem peruenisse [f 1Kb] . Nec iam caro ad carnem;  sed Spiritus sanctus superueniet in te. Quia quod de carne natum est, caro est; et quod de Spiritu, spiritus est . Qui ergo de Spiritu nascitur, sine controuersia Deus est, quia Spiritus est Deus. Spiritus sanctus superueniet in te, et uirtus Altissimi obumbrabit tibi. Obumbrat Dei uirtus, ne portatura Deum, [g 1Kb] fragilitas humana succumbat. Et uirtus Altissimi obumbrabit tibi. [h 1Kb] Aestus nostri corporis nescit quam diuine protegit umbra uirtutis; nec secretum mundane habitationis inquirit, que se septam superni splendoris circumspicit uelamento. Propterea quod nascetur ex te sanctum, uocabitur Filius Dei. Nemo hic communiter accipiat sanctum, sed illa singularitate qua clamatur in celestibus: Sanctus, Sanctus, Sanctus, Dominus Deus Sabaoth . Mittitur  autem Maria ad Elisabeth, uirgo ad sterilem, infans ad anum, ut certamine pio sumant ambe, percipiant pariter, altera de nouitate fidem, altera de necessitate uirtutem. His auditis, respondit Maria: Ecce ancilla Domini, fiat mihi secundum uerbum tuum. Que uocatur ab angelo domina, ipsa se cognoscit et confitetur ancillam. Quia deuotus animus [i 1Kb] infulis beneficiorum crescit ad obsequium: augetur ad gratiam, non ad arrogantiam prosilit, non ad superbiam pertumescit. Fiat mihi secundum uerbum tuum. [i 1Kb] Que credit uerbo, merito concipit uerbum: In principio erat uerbum, et uerbum erat apud Deum, et Deus erat uerbum ; et ad totam rem peruenit, que secretum [k 1Kb] fidei consentit auditu. Quantum peccat hereticus, qui post causam non  credit, cum tantum hanc credidisse conspicit ante causam?



[l 1Kb] SERMO CXLIII. De eadem.

Debetur quidem uobis natalitius sermo, sed ineffabile Natiuitatis Dominice sacramentum credere magis conuenit quam referre. uirgo peperit. Quod natura non habet, usus nescit, ignorat ratio, mens non capit, pauet celum, stupet terra, creatura miratur, quomodo sermo narrabit humanus? Denique euangelista conceptum uirginis, uirginis partum sicut humano sermone pandit, ita diuino claudit arcano: et hoc facit ut homo, quod credere iussus est, discutere non presumat. Quis attingit arcanum  Dei, partum uirginis, rerum causas, seculorum negotium, commercium diuinitatis et carnis, hominem Deumque unum Deum? Euangelista sic ait: Missus est angelus Gabriel a Deo in ciuitatem Galilee cui nomen erat Nazareth, ad uirginem desponsatam uiro cui nomen erat Ioseph, et nomen uirginis Maria . Missus est angelus a Deo; ubi [a 1Kb] mediator est angelus, humana cesset opinio; ubi celestis est nuntius, interpretatio terrena pellatur. Curiositas humana torpescat, ubi supernus habetur interpres. Missus est angelus a Deo. Qui audit attentius, quia a Deo missus sit, deitatis refugit perscrutari secretum. Quod per angelum Deus mandat, ille meretur scire, qui timet scire. Audi Dominum dicentem: Super quem respiciam nisi super humilem, et mansuetum,  et trementem uerba mea ? Humilem, et mansuetum: quantum mansuetus est ille qui iussis obtemperat, immansuetus tantum est ille qui iussa discutit. Missus est angelus ad uirginem. Quia semper est angelis cognata uirginitas. In carne preter carnem uiuere non terrena uita est, sed celestis. Et si uultis scire, angelicam gloriam acquirere maius est quam habere; esse angelum felicitatis est, uirginem esse uirtutis; uirginitas enim hoc obtinet uiribus quod habet angelus ex natura. Angelus ergo et uirgo diuinum agunt officium, non humanum. Ingressus, inquit, angelus ad eam dixit: Aue, gratia plena, Dominus tecum, benedicta tu inter mulieres. Aue, gratia plena, Dominus tecum: uidetis quibus est uirgo oppignorata muneribus. Aue, gratia plena,  Dominus tecum. Aue, hoc est accipe. Quid? uirtutes munerum, non pudoris. Aue, gratia plena. Hec est gratia que dedit celis gloriam, terris Deum, fidem gentibus, finem uitiis, uite ordinem, moribus disciplinam. Hanc gratiam detulit angelus, accepit uirgo salutem seculis redditura. Aue, gratia plena. Quia singulis gratia se est largita per partes, Marie uero simul se totam dedit gratie plenitudo. Omnes, inquit euangelista, de plenitudine eius accepimus . Unde et Dauid dicit: Descendit sicut pluuia in uellus . uellus cum sit de corpore, nescit corporis passiones; sic uirginitas cum sit in carne, uitia carnis ignorat. Celestis ergo imber uirgineum in uellus placido se fudit illapsu, et tota diuinitatis unda bibulo se nostre carnis celauit in uellere,  donec per patibulum crucis expressum terris omnibus in pluuiam salutis effunderet. Et sicut stillicidia stillantia super terram . Ut uitalibus  partita stillicidiis tempora fidei rigarent germina, non necarent. Aue, gratia plena, Dominus tecum. Missus est angelus a Deo, et quid dicit? Dominus tecum. [b 2Kb] Ergo erat cum uirgine, qui ad uirginem miserat. Precessit nuntium suum Deus, sed a Deo non recessit: teneri locis non potest, qui omnibus habetur in locis; et totus ubique est, sine quo nichil est totum. Benedicta tu inter mulieres. uere benedicta uirgo, que et uirginitatis possidet decus, matris et pertulit dignitatem. uere benedicta, que et superni conceptus meruit gratiam, et sustulit integritatis coronam. uere benedicta, que et diuini germinis suscepit gloriam, et regina totius exstitit castitatis. uere benedicta, que fuit maior celo, fortior terra, orbe latior; nam Deum quem mundus non capit,  sola cepit. Portauit eum qui portat orbem, genuit genitorem suum, nutriuit omnium uiuentium nutritorem. Sed uideamus quid ait euangelista: Maria, inquit, ut uidit angelum, turbata est in sermone eius. Turbata est caro, concussa sunt uiscera, mens tremuit, tota cordis obstupuit altitudo: quia in ingressu angeli uirgo sensit diuinitatis ingressum. Turbabatur humani corporis templum, et carnalis domicilii mouebantur angustie, cum se in uirgineo pectore tota Dei conderet magnitudo. Sed si placet, priusquam fidei Christiane penetremus arcanum, loquamur ad eos qui partum uirginis, qui magnum pietatis sacramentum, qui reparationem salutis humane referunt ad diuinitatis iniuriam. uenit ad uirginem Deus, hoc est, ad opus suum opifex, creator ad creaturam  suam. Quando ad opificis honorem operis restauratio non redundat? Quando honor non deputatur ad gloriam, si factor facturam suam reparet? Ne amittat quis opus suum, nonne cum ueterascit reuocat, et cum cadit erigit, et cum destruitur in melius non reformat? Ergo quod in partu uirginis agitur, non est Creatoris iniuria, sed salus est creature. Si Deus fecit hominem, quis arguit cur refecit? et quod ex limo formasse digne creditur, quare ex carne reformasse iudicatur indignum? Quid pretiosius, caro aut limus? Ergo reparationis nostre quanto pretiosior materia, tanto maior est gloria. Aut quando Deus non in utero plasmator est hominis? Audi Iob: Manus tue fecerunt et finxerunt me. Et post: Ut caseum coagulasti me: ossibus et neruis inseruisti me, uitam et  misericordiam dedisti mihi Et Dauid: Tu formasti me, et posuisti super me manum tuam . Et ad Ieremiam Deus: Priusquam esses in utero, noui  te, et in uulua sanctificaui te . Si ergo parentis in aluo Iob lineamenta depinxit, si matris in utero Dauid membra compegit, si Ieremiam genitricis sanctificauit in uulua, si Ioannem sterilis in utero repleuit Spiritu sancto, quid mirum modo, si uirginis habitauit in utero, qui mulierem hominis sumpsit ex latere? Ipse hominem mulieris resumpsit ex utero, qui uirginem uiri formauit ex corpore; ac perinde, homo, que tibi uidentur noua, Deo habentur antiqua. Sed dicis: Que nascendi necessitas Deo cui suppetit faciendi potestas? Que? Ut ipsam naturam nascendo reficeret, quam fecerat operando: quia que facta fuerat ut generaret ad uitam, ipsa generabat ad mortem. Per peccatum primi hominis natura lethale uulnus accepit, et cepit esse origo mortis, que erat  initium uite. Hoc ergo negotium natiuitatis quod nasci compulit Christum, ut nature curam natiuitas daret auctoris, et nature curatio esset uiuificatio filiorum.



SERMO CXLIu. De eadem.

De natiuitate Christi nos comperendinare sermonem altitudo rei facit, et cogit mysterii magnitudo. uirgo peperit, quis loquetur? uerbum caro factum est, quis narrabit? Si uerbum Dei infantie dat uagitum, homo imperfectus quomodo clamabit in uerbo? Quantam stella magis nocte dedit querentibus lucem, tantam doctoris sermo ortus Dominici prebet audientibus claritatem: ut Christum inuenisse gaudeant, discurrere non presumant, honorent muneribus infantiam,  non minorent. Sed orate, fratres, ut qui nostro sensim creuit in corpore, paulatim nostro crescere dignetur in uerbo. Euangelista hodie angelum retulit sic locutum: Ne timeas, Maria, inuenisti enim gratiam apud Deum . Ne timeas, Maria, quare? Quia inuenisti gratiam. Timet non qui inuenit, sed qui perdit. Inuenit, inuenit hec concipiendo superni germinis gratiam, que pariendo non perdidit uirginitatis insignia. Ne timeas, Maria. Quid timet, que securitatem rerum concipit, parit gaudia seculorum? Timor non est, ubi diuinum est negotium, non humanum; ubi uirtutis conscientia est, non pudoris. Quid timet, que suscepit eum quem timent omnia que timentur? Quid timet, [a 1Kb] cui iudex cause est assertor,  integritas testis innocentie? Ne timeas, Maria, inuenisti enim gratiam apud Deum . Quod erat in principio apud Deum, [b 1Kb] uerbum Deum intra se uirgo reperit, et factum est magnum deitatis templum, que erat pusillum humanitatis hospitium, et quem non capiebat pusillitas humani corporis, cepit uirginalis [c 1Kb] uteri magnitudo. Ecce inquit, concipies in utero. Propter reuerentiam dixisse suffecerat concipies; quod exaggerat, in utero, quid est? Ut conceptus esset ueritas, non figura; ut partus esset proprietas, non imago, ut sicut de Deo uero Deus uerus natus est, sic de uero conceptu [d 1Kb] ueritas humani corporis nasceretur. In ortu Christi, fratres, humani corporis iniuria sublata est, non natura; nec est creatura deleta, sed culpa damnata. Est ergo heresis,  que Christum [e 1Kb] erium corpus assumpsisse mentitur: nec habuisse carnem, [f 1Kb] sed hominem simulasse confingit. Concipies in utero, et paries filium, et uocabis nomen eius Iesum. Quod Hebraice iehsu, Grece , hoc dicitur Latine [g 1Kb] Saluator. Merito ergo uirgini salua sunt omnia, que omnium genuit Saluatorem. Et uocabis nomen eius Iesum, quia in hoc nomine deitatis tota adoratur maiestas: omnes qui commorantur in celis, uniuersi qui habitant terram, cuncti qui in profundo tenentur inferni, huic prosternuntur nomini, hoc adorant. Audi Apostolum dicentem: Ut in nomine Iesu omne genu flectatur, celestium, terrestrium et infernorum . Hoc nomen quod dedit cecis uisum, auditum surdis, claudis cursum, sermonem mutis, uitam mortuis, totamque  diaboli potestatem de obsessis corporibus uirtus huius nominis effugauit. Et si nomen tantum est, quanta potestas? Sed quis est iste qui uocatur hoc nomine? Iam dicat angelus. Et Filius [h 1Kb] Altissimi uocabitur. uidetis quia quod concipit uirgo, non terrenum germen est, sed celeste. uirgo peperit, sed Deus suscepit Filium. Ergo qui de hac natiuitate humano modo disputat, ad omnem tendit tanti genitoris iniuriam. Et dabit, inquit, ei Dominus sedem Dauid patris sui. Hinc [i 1Kb] hereticus generat perfidie sue nebulas, hinc sibi fingit erroris materiam. Ecce, inquit, non ego dico, sed angelus, Dabit illi Dominus Deus; numquid non maior est qui dat, quam qui accipit? et qui accipit, antequam acciperet non habebat.  Sed nos ista, fratres, audiamus, non ut perfidi, sed ut fideles; et sit nobis argumentum fidei, quod illis est erroris occasio. Dabit illi Dominus Deus. Quis dat, aut cui dat? utique Deus homini dat, diuinitas carni. Dabit illi Dominus Deus. Quis Deus? utique uerbum quod erat in principio semper Deus. Cui dat? quod caro factum est, et habitauit in nobis . Audi Apostolum dicentem: Deus erat in Christo mundum reconcilians sibi . Sibi utique non alii. Hic ergo Deus, qui in Christo erat, regnum sibi dabat in Christo, et conferebat suscepto corpori quod semper sua diuinitate possederat, sicut ex ipso angeli probatur eloquio. Dabit illi Dominus Deus sedem Dauid patris sui. uides, quia quando accipit, Dauid filius dicitur; quando dat, Dei Filius nuncupatur,  ipse dixit: Omnia que habet Pater, mea sunt . Et que necessitas accipiendi, ubi est habendi potestas? Ait, omnia que habet Pater, mea sunt. Quis accipit que sua sunt? Aut in gratia dantis est, si accipientis est quod donatur? Fatemur quia accepit, sed iste qui natus est, qui suscepit carnem, qui suscepit infantiam, qui cunabula pertulit, qui suscepit etates, qui laborem sustinuit, qui famem sensit, qui sitim passus est, qui [a 1Kb] tot iniuriarum genera non refugit, qui ascendit crucem, qui subiit mortem, qui intrauit sepulcrum: heretice, huic quod accepit ascribe. At putas quod honorem a Deo dedignatur accipere, qui ab hominibus tantas accepit iniurias? Aut existimas quod conferri sibi regnum a patre fastidit, qui ab inimicis penas, mortemque suscepit?  Heretice, quod est iniurie, quod infantie, quod etatis, quod temporis, quod dati, quod accepti, quod minorationis, quod mortis, si intellexeris non esse diuinitatis, sed corporis, tu nullam Filio irrogabis iniuriam, nullam tu facies in Trinitate distantiam. Sed reuertamur ad nos, et que sunt nostra iam loquamur. Dabit illi, inquit, Dominus Deus sedem Dauid patris sui, et regnabit in domo Iacob in eternum, et regni eius non erit finis. Qui in celo semper consedit Patri, nunc sedem Dauid accepit in terra: qui regnabit sibi semper, modo nobis in [b 1Kb] domo Iacob regnum sortitus est eternum. Gaudeamus, fratres, quia qui sibi regnauit regnaturus est nobis; gaudeamus, quia uenit regnaturus in terra, ut nos cum illo regnare possimus in celo. Audi Apostolum: Si compatimur, et conregnabimus . Nobis natus  est, nobis utique regnum uenit donaturus, ipso promittente, cum dicit: uenite, benedicti Patris mei, percipite regnum, quod uobis paratum est ab origine mundi . uobis dixit, non mihi. uenit, ut sit nobiscum semper, ut nostris sit semper in oculis, qui  nunc tantum nostris habetur in cordibus. ueniet, ut quibus est gloria de regno, sit de familiaritate fiducia. Et regni eius non erit finis. Qui eius aduentum credis, gaude, quia regnum sine fine promisit, ubi est [c 1Kb] sine successore militia, ubi sunt perpetue dignitates. Sed quid est quod permansura non ambiunt qui ambiunt transitura? Quid est? Quid est quod caducos honores auro comparant, et nolunt gratis accipere sempiternos? Fratres, hic parantur officia, hic decernuntur loca, hic honores designantur, hic qui non de Euangelii fide acceperit codicillos, ibi eternarum infulas non habebit dignitatum. Ergo si delectat militia, si uolumus semper militare, arripiamus arma Christi, uigilemus, sobrii simus, uincamus diabolum, prosternamus uitia, ut possimus [d 1Kb] accipere premia  pariter et coronas ab ipso Domino nostro Iesu Christo, qui cum Deo Patre regnat nunc et semper, et per omnia secula seculorum. Amen.



[e 1Kb] SERMO CXLu. De generatione Christi, et de Ioseph Mariam dimittere uolente.

Audituri estis hodie, fratres, quemadmodum nobis beatus euangelista generationis Christi retulit sacramentum. Christi, inquit, generatio sic erat: Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto; Ioseph autem uir eius cum esset iustus, et nollet eam traducere, uoluit occulte dimittere eam . Et quomodo iustus, qui conceptum sponse duxit non discutere? Suspecti non exquirit causam pudoris,  coniugii famam non uindicat, sed [f 1Kb] requirit? uoluit occulte dimittere eam. Hoc pio magis uidetur conuenire quam iusto; sed humano iudicio, non diuino. Penes Deum neque pietas sine iustitia est, neque sine pietate iustitia; celesti sensu sine bonitate equitas, sine equitate bonitas non habetur. uirtutes si separate fuerint, dilabuntur; equitas sine bonitate seuitia est, et iustitia sine pietate crudelitas. [g 1Kb] Ioseph ergo merito iustus, quia pius; et pius, quia iustus. Denique dum pietatem cogitat, crudelitate caruit; dum causam temperat, iudicium custodiuit; dum uindictam differt, crimen euasit; dum refugit accusatorem, fugit sententiam. Aestuabat animus sanctus negotii nouitate perculsus, stabat sponsa pregnans sed uirgo; stabat plena pignore, sed non uacua pudore; stabat de conceptu sollicita, sed de integritate  secura; stabat uestita materno munere, sed non honore uirginitatis exclusa. Sponsus quid faceret ad ista? Accusaret de crimine? Sed erat ipse innocentie testis. Culpam diceret? Sed erat ipse custos pudoris. [h 1Kb] Urgeret adulterium? Sed erat ipse uirginitatis assertor.  Quid faceret ad ista? Cogitat dimittere, quia non poterat uel foris prodere, uel intus quod euenerat continere. Cogitat dimittere, et dicit Deo totum, quia quod homini diceret non habebat. Et nos, fratres, quoties res turbat, fallit species, facit color negotii interna nescire, declinemus iudicium, subtrahamus uindictam, sententiam fugiamus, dicamus Deo totum, ne dum facile innocentum forte gestimus in penam, ipsi nobis noxiam sententiam proferamus, dicente Domino: In quo iudicio iudicaueritis, iudicabitur de uobis . Certe si nos tacuerimus, clamabit Deus, respondebit angelus, qui Ioseph, ne innocentiam desereret, sic preuenit: Ioseph, inquit, fili Dauid, noli timere accipere Mariam coniugem tuam; quod enim in ea natum est, de Spiritu sancto est. Pariet  autem filium, et uocabis nomen eius Iesum; ipse enim saluum faciet populum suum a peccatis eorum. Ioseph fili Dauid. uidetis, fratres, in persona genus uocari, uidetis [a 1Kb] in uno totam prosapiam nuncupari, uidetis in Ioseph seriem Dauidici stemmatis [b 1Kb] iam citari. Ioseph fili Dauid. [c 1Kb] uicesima octaua generatione natus, quomodo Dauid filius dicitur, nisi quia generis aperitur arcanum, fides promissionis impletur, superna conceptio celestis partus uirginea iam signatur in carne? Ioseph fili Dauid. Tali uoce ad Dauid prolata fuerat promissio Dei Patris: Iurauit Dominus Dauid ueritatem, et non frustrabitur eum: de fructu uentris tui ponam super sedem tuam . Quod factum quidem tali gloriatur in cantico: Dixit Dominus Domino meo, Sede a dextris meis . De  fructu uentris tui, bene fructus uentris tui, bene de utero, quia celestis hospes, supernus habitator sic in uteri descendit hospitium, ut corporis claustra nesciret; sic de habitaculo uentris exiit, ut uirginalis ianua non pateret, et impleretur illud quod cantatur in Cantico Canticorum: Hortus clausus, soror mea sponsa; hortus clausus, fons signatus . Ioseph fili Dauid, noli timere. Sponse causas sponsus ne  timeat admonetur; et uere pius animus dum compatitur, plus pauescit. Ioseph fili Dauid, noli timere. Ne cum de conscientia securus sis, de sacramenti cognitione succumbas. Ioseph fili Dauid, noli timere. Quam uides uirtus est ista, non crimen; hic non humanus lapsus est, sed est diuinus illapsus; hic premium est, non reatus; hic incrementum celi est, non corporis detrimentum; hic non est proditio persone, iudicis est secretum; hic palma cognitoris est, non supplicii pena; hic hominis furtum non est, thesaurus est Dei; hic non est mortis causa, sed uite. Et ideo noli timere quia que uitam parturit, non meretur [d 1Kb] occidi. Ioseph fili Dauid, noli timere Mariam coniugem tuam accipere. Sponsam uocari coniugem legis est hoc diuine: sicut ergo manente uirginitate mater est, ita  [e 2Kb] coniux dicitur pudore permanente. Ioseph fili Dauid, noli timere accipere Mariam coniugem tuam; quod enim in ea natum est, de Spiritu sancto est. ueniant, audiant, qui requirunt quis sit quem Maria genuit. Quod in ea natum est, de Spiritu sancto est. ueniant, audiant, qui Greco turbine [f 59Kb] Latinam nubilare nisi sunt puritatem, , , ut tollerent, blasphemantes. Quod in ea natum est, de Spiritu sancto est. Et quod de Spiritu sancto natum est, spiritus est, quia Deus spiritus est . Quid ergo requiris quis est qui de Spiritu sancto natus est, cum tibi quia Deus est, Deus ipse respondeat? cum te Ioannes increpet, qui dicit: In principio erat uerbum, et uerbum erat apud Deum, et Deus erat uerbum, et uerbum Deus caro factum est, et habitauit  in nobis, et uidimus gloriam eius . Ioannes uidit gloriam, respicit infidelis iniuriam. Quod in ea natum est, de Spiritu sancto est. Et uidimus gloriam eius. Cuius eius? qui natus est de Spiritu sancto, eius qui uerbum caro factum est, et habitauit in nobis. Quod in ea natum est de Spiritu sancto est. uirgo concepit, sed de Spiritu; uirgo [g 1Kb] parturiit, sed eum quem predixit Isaias: Ecce uirgo in utero accipiet, et pariet  filium, et uocabunt nomen eius Emmanuel, quod interpretatur Nobiscum Deus . Nobiscum Deus, cum illis homo. Et maledictus homo, qui spem ponit in homine . Audiant qui requirunt quis est qui natus est de Maria? Paries filium, inquit angelus, et uocabis nomen eius Iesum. Quare Iesum? Apostolus dicit: Ut in nomine Iesu omne genu flectatur, celestium, terrestrium, et infernorum ; et tu quis sit iehsu, dolosus cognitor nunc requiris? Omnis iam lingua confitetur quia Dominus iehsu in gloria est Dei Patris; et tu adhuc inquiris quis est iehsu? Paries filium, et uocabis nomen eius Iesum; ipse enim saluum faciet populum suum. Non alterius saluum faciet. Unde? A peccatis eorum. Esse Deum, qui peccata donat, si Christianis non credis, crede  infidelissime uel Iudeis dicentibus: Cum sis homo, facis teipsum Deum . Quis potest peccata dimittere, nisi solus Deus ? Illi eum negabant Deum, qui eum peccata dimittere non credebant; tu ab eo peccata dimitti credis, et Deum dubitas confiteri? uerbum caro factum est, [a 1Kb] ut hominis caro promoueretur in gloriam Dei, non ut Deus in carnis uerteretur iniuriam, sicut dicit Apostolus: Qui se iungit Domino, unus spiritus est . Et quomodo non quando se iungit Deus homini, unus est Deus? [b 1Kb] Humane leges intra triginta annos litigiosas omnes interimunt questiones, et Christus [c 1Kb] circa quingentos annos natiuitatis sue causas prestat, ortus sui lites patitur, status sui sustinet questiones? Heretice, desine iudicare iudicem tuum, et  adora in celis Deum, quem Deum magus adorauit in terris .



[d 1Kb] SERMO CXLuI. De eadem, ac Ioseph sponso, et sponsa matre.

Quoties transcursis anni metis dies Dominice Natiuitatis aduentat, et uirginei partus fulgor toto orbe diffunditur flammeo corusco, [e 1Kb] uoluntatis, non pauoris est quod tacemus. Que mens in ipso ortu diuini regis obiicere se presumat? Solis radii cum erumpunt, uisus hebetatur humanus; radiante Deo, quomodo non totus animorum sauciatur aspectus? Reparatis ergo sensibus noui luminis post stuporem, tempus est quo iam nos uisa Christi generatione per carnem ipsius etiam diuinitatis contemplemur arcana. Christi, inquit euangelista, generatio sic erat . Fratres,  si uolumus intelligere que dicuntur, diuina  uerba modis non pensemus humanis; seponendus est humanus sensus ubi totum quod dicitur est diuinum. Sic Christus quod nascitur non est consuetudo, sed signum; non est natura, sed uirtus; non ordo est, sed potestas; et est celeste miraculum, ratio non humana. Hic mundana scientia quid capiet? hic carnis intelligentia quid requiret? Christi, inquit, generatio sic erut. Non dixit, Sic facta est, sed Sic erat, quia Christi generatio erat apud Patrem, quando generabatur ex matre. Quod erat, semper erat; quod factum est, hoc reddebatur: erat Deus, reddebatur homo; ex utero nos suscepit ille, qui nos plasmauerat [f 1Kb] ex luto. Cum desponsata esset mater eius Maria. Suffecerat dixisse, cum desponsata esset Maria. Quid sibi uult sponsa mater? si mater, non sponsa; si sponsa, non adhuc  mater. Cum desponsata esset Maria mater eius. uirginitate sponsa, fecunditate mater; mater uiri nescia, partus conscia. Aut quomodo non ante conceptum mater, que post partum uirgo mater? Aut genitrix quando non, que seculorum generauit auctorem, principium dedit rebus? [g 1Kb] Natura uirgo mater semper, sic semper nouerca corruptio. Est ergo muneris uirginalis ut regeneret per Deum uirgo quod per Deum uirgo generauit: Deus et integritas est celeste consortium, uirginitas iuncta Christo copula est perfecta uirtutis. Quod uirgo concipit, est honor Spiritus, non onus est carnis; quod parturit uirgo, secretum est Dei, non est ministerium coniugale; quod nascitur Christus, diuine maiestatis est, non est imbecillitatis humane: est gloria deitatis tota, ub  nulla carnis sentitur iniuria. Cum esset desponsata mater eius Maria Ioseph, antequam conuenirent, inuenta est in utero habens de Spiritu sancto. Quid est quod ad sponsam, et non ad liberam celestis innocentie destinatur arcanum? Quid est quod sic zelo sponsi, sponse periculum comparatur? Quid est quod uirtus tanta putatur crimen, salus certa discrimen? Quid est, quod inter innocentes taliter laborat pudor, uerecundia succumbit, fatigatur castitas, sauciatur fides, exstat accusatio, urget causa, facultas tota excusatione aufertur? Quis excusat sponsam, quam conceptus accusat? Aut quid proficiet defensor externus, quando facti testis internus assistit? Quid tenemus, fratres? Non apices, non littere, non syllabe, non uerbum, non nomina, non persone in  Euangelio diuinis uacua sunt figuris. Sponsa queritur,  ut iam tunc Ecclesia Christi sponsa signetur, iuxta illud Osee prophete: Sponsabo te mihi in iustitia et iudicio, et in misericordia et miserationibus, et desponsabo te mihi in fide . Hinc Ioannes ait: Qui habet sponsam, sponsus est . Et B. Paulus: Sponsaui uos uni uiro uirginem castam exhibere Christo . uere sponsa, que uirginali partu nouam Christi regignit infantiam. Procurator Ioseph sponsus, ut iste in illo Ioseph Christi figuram impleat passionis; Ioseph prophetalibus somniis incurrit zelum, Christus propheticis uisionibus suscepit inuidiam; Ioseph missus in lacum mortis, uiuus emergit a lacu, Christus mortis sepulcro datus, uiuus remeat a sepulcro. Ioseph uenumdatus est, pretio taxatus est Christus, Ioseph transducitur in Aegyptum,  ad Aegyptum fugatur Christus; Ioseph esurientibus populis panem copiose ministrat, Christus celi pane manentes orbe toto exsaturat nationes. Sic lucet cur Ioseph iste celestis sponsi typum pretulerit, portauerit imaginem, ambulauerit in figuram. Maria mater uocatur, et quando non Maria mater? Congregationes, inquit, aquarum appellauit Maria . Nonne hec exeuntem populum de Aegypto concepit uno utero ut emergeret celestis in nouam creaturam renata progenies iuxta illud apostoli: Patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari . Et ut semper Maria humane preuia sit salutis, populum quem unda generatrix emisit in lucem, ipsa iure precessit in cantico. Maria,  inquit, soror Aaron sumens tympanum in manu sua, dixit: Cantemus Domino, gloriose enim honorificatus est . Nomen hoc [a 1Kb] prophetie germanum est, hoc renascentibus salutare, hoc uirginitatis insigne, hoc pudicitie decus, hoc indicium castitatis, hoc Dei sacrificium, hoc hospitalitatis uirtus, hoc collegium sanctitatis; merito ergo matris Christi nomen est hoc maternum. Diximus quare mater sponsa, quare Ioseph sponsus, quare Marie maternum nomen, ut totum circa ortum Christi fuisse mysticum panderemus: nunc quare sponsa quesita sit ad partum Christi, aliis prodamus ex causis. Predixerat Isaias et uirginem parere Deum celi , regem terre, orbis Dominum, reparatorem mundi, mortificatorem mortis, redditorem uite, perpetuitatis  auctorem: hoc quam esset mundanis triste, terribile regibus, pauendum Iudeis, ipse Dominice natiuitatis probauit euentus. Namque ubi natum Christum nuntiantibus magis audiuit Iudea, Herodes didicit, mox perdere Iudei, herodes occidere molitus est Christum ; et dum successorem sibi timent, omnium perdere conati sunt saluatorem. Denique quia ipsum inuenire nequierunt, delent patriam, lac miscent sanguini, ceuos eius parricidali furore collidunt; laniant innocentie socios, quia culpe participes inuenire non poterant quos punirent. Et si iam nato Christo hec faciunt, concepto  Christo tanta feritas quid fecisset? Hinc est quod prouidetur sponsus, prouidetur maritalis species, ut celet miraculum, ut tegat signum, ut uelet uirginis partum, ut crimini non det locum, ut furentis insidias sic eludat. Christus quamuis morti deditus, in utero si fuisset exstinctus, mors preceps quod nostre saluti uenerat, abstulisset. Et quia locus iste multa nobis conferre poterit si dicatur, prelibasse nos hodie, fratres, Dominicum sufficiat sacramentum.



SERMO CXLuII. De Incarnationis sacramento.

Dominum Christum, fratres, que res fecerit terreni corporis inire commercium, intrare humane carnis angustias, habitare uirginalis uteri mansionem,  quia ante hac audire cepimus, hodie plenius audiamus. uos mihi uita, uos mihi salus, uos mihi gloria: et ideo non patior nescire uos [b 1Kb] quod Deus mihi dederit scire. Deum sciuit euangelista cum dicit: Deum nemo uidit umquam . Ergo Deum quem sciebat, agnoscebat, sentiebat: quia uidere non poterat creatura, ferebatur seruitute dura, triste exhibebat obsequium pro inuisibili maiestate; obsederat pauor omnia; timor soluerat uniuersa; cuncta concusserat terror; in celo diuinus splendor prostrauerat angelos; in terra tonitrua et fulmina corda mortalium quassabant. Sic minus pauor amorem dominantis exclusit; angelos fugauit ad terras; homines traxit ad idola; mundum uanis erroribus occupauit: fecit omnes Creatorem fugere, colere creaturas. Amare  non potest, qui satis timet: hinc est quod mundus perire maluit quam timere; pauore mors ipsa leuior. Denique Cain ubi parricidali cepit terrore uexari, mortem petit, requiem credit si periret . Et quid dicam Cain? Elias ille ubi sensit toto se timore aspergi, repetebat quam fugerat mortem, melius existimans morti succumbere quam timori . Petrus quoque Dominice uirtutis timore turbatus, Christum ut a se discederet, supplicabat: Discede, inquit, a me, quia homo peccator sum . Hoc dicebat, quia quidquid erat amoris et fidei, pondus pauoris exstinxerat; sic timor nisi amore fuerit temperatus, quamuis deuotam seruitutem efficit contumacem. uidens ergo Deus mundum labefactari timore, continuo agit ut cum amore reuocet, inuitet  gratia, caritate teneat, et constringat affectu. Hinc est quod inueteratam malis terram abluit ulciscente diluuio, et Ne noui seculi uocat parentem, blando sermone compellat, dat familiarem fiduciam, pie de presentibus instruit, consolatur per gratiam de futuris; et iam non iussis, sed participato labore una in arca claudit totius seculi partum, ut societatis amor, timorem seruitutis auferret, et seruaretur amore communi quod fuerat communi labore saluatum . Hinc est quod Abraham uocat de gentibus, auget nomine, patrem fidei facit, comitatur uia, inter exteros seruat, ditat rebus, honorat triumphis, promissis  oppignorat, eripit iniuriis, hospitalitate blanditur, mirificat germine desperato; ut tot repleius bonis, tanta diuine illectus dulcedine caritatis, Deum diligere disceret, non timere; amando colere, non pauendo . Hinc est quod Iacob fugientem solatur in somnis, redeuntem pro certamine prouocat, luctatoris constringit amplexu; ut amaret patrem certaminis, non timeret . Hinc est quod Moysen patria uoce uocat, paterna alloquitur caritate, ut sit plebis sue liberator inuitat . Et quid plura? Deum facit, dedit eum in Deum Pharaonis; Deum facit, munit signis, armat uirtutibus, iussis bella expugnat, militem ipso uerbo uincere tribuit, preceptis triumphare concedit atque per omnes uirtutum coronas ad amicitiam suam promouet,  celestis regni prestat esse participem, et ut ipse sit legislator indulget, totum tamen ut amaret accepit: denique tantum esset Dei amore succensus, ut ipse ardenter diligeret, et alios ut diligerent sic moneret: Diliges Dominum Deum tuum ex toto corde tuo, ex tota anima tua, et ex tota uirtute tua . Quidquid est cordis, quidquid mentis, quidquid uirtutis humane, ita Dei amore uoluit possideri, ut hominis mundanus non haberet quid uiolaret affectus. Sed per hec que memorauimus, ubi humana corda flamma diuine caritatis accendit, et humanis sensibus amoris Dei tota se fundit ebrietas, saucia mente ceperunt Deum carnalibus uelle oculis intueri. Deum quem mundus non capit, angustus quomodo capere poterat humanus aspectus? Quid erit, quid debeat,  quid possit, non respicit ius amoris. Amor ignorat iudicium, ratione caret, modum nescit. Amor non accipit de impossibilitate solatium, non recipit de difficultate remedium. Amor nisi ad desiderata peruaserit, necat amantem; et ideo uadit quo ducitur, non quo debeat. Amor parit desiderium, gliscit ardore, ardor ad inconcessa pertendit. Et quid plura? Amor quod amat non potest non uidere: hinc est quod omnes sancti omnia que meruerant parua duxerunt, si Dominum non uiderent. Et reuera, fratres, quomodo pro beneficiis reddet obsequium, si beneficiorum non uideat largitorem? Aut quomodo credit a Deo se amari, cuius non meretur aspectum? Hinc est quod amor qui cupit uidere Deum, et si non habet iudicium, habet tamen studium pietatis. Hinc est quod  Moyses audet dicere: Si inueni gratiam coram te, ostende mihi faciem tuam . Hinc est quod alius dicit: Ostende faciem tuam . Denique et ipsi gentiles ob hoc simulacra finxerunt, ut in ipsis erroribus oculis cernerent quod colebant. Sciens ergo Deus uisendi se desiderio cruciari, lassarique mortales, unde se uisibilem faceret hoc elegit, quod esset et terrenis magnum, et non minimum supernis. Nam quod in terra a Deo sibi simile factum  est, in celo non poterat honorificum non haberi? Faciamus, inquit, hominem ad imaginem, et similitudinem nostram . Perfecta deuotio hoc debet imagini, quod debet et regi. Si de celo sumpsisset angelum, nichilominus inuisibilis haberetur: si de terra minus homine, et diuinitatis esset iniuria, et deiecisset hominem, non leuasset. Nemo ergo, karissimi, Dei credat iniuriam, si Deus ad homines per hominem uenit, et assumpsit ex nobis, ut uideretur a nobis qui uiuit et regnat Deus nunc, et [a 1Kb] per omnia secula seculorum. Amen.



SERMO CXLuIII. De eodem.

Hodie, fratres, hesternum debemus redhibere sermonem, hodie Dominice natiuitatis letitiam debemus  iterare: quando concipit uirgo, uirgo parit, manet uirgo, non est consuetudo, sed signum; non est ratio, sed [b 1Kb] uirtus; auctor est, non natura; non est commune, sed solum; diuinum est, non humanum. Cesset ergo inanis philosophie labor, nasci Christum non fuit necessitas, sed potestas; fuit honor, iniuria non fuit; sacramentum pietatis fuit, deitatis non fuit detrimentum; fuit reparatio salutis humane, imminutio substantie non fuit hoc diuine. Qui non nascendo ex intacto limo fecit hominem, nascendo ipse hominem de corpore fecit intacto; manus que in nostrum plasma lutum dignanter assumpsit, ad reparationem nostram dignanter assumpsit et carnem. Ergo quod Creator in creatura sua, quod Deus inuenitur in carne, creature honor est, non est Creatoris iniuria.  Sed hoc contumeliam credit, qui credit lutum pretiosius esse quam carnem. Fortasse penitet de luti iniuria in honorem carnis, in hominis gloriam se mutatum? Homo, quare tibi tam uilis es, qui tam pretiosus es Deo? Quare sic honoratus a Deo teipsum taliter inhonoras? Quare queris unde factus sis, et ad quid factus sis non requiris? Nonne tota ista quam uides tibi facta est mundi domus? Tibi infusa lux circumfusas remouet tenebras, tibi est temperata nox, tibi dimensus est dies: tibi celum, solis, lune, stellarum uario fulgore radiatum est; tibi terra floribus, nemoribus, fructibus est depicta; tibi creata est in ere, campis, in aqua speciosa continens mirabilis animantium multitudo, ne gaudium noui seculi tristis solitudo confunderet. Hinc est quod fecit te esse de  terra, ut esses tu dominus terrenorum, et esses ipsis in ipsius substantie communione communis: nec tamen te terrenum terrestribus sic equauit, ut non etiam celestibus animatum te celitus exequaret: et ut esset tibi cum Deo ratio communis, corpus commune cum iumentis, dedit tibi animam de celo, dedit tibi corpus de terra, ut in te nexa celi terreque concordia seruaretur. Adhuc tamen quid adiiciat ad honorem tuum tuus Creator excogitat: in te imaginem  suam ponit , ut terris inuisibilem conditorem uisibilis imago presentem poneret, et in terrenis dedit tibi uices suas, ut non [a 1Kb] fraudaretur Domini uicario mundi tam larga possessio. Et si ista ita sunt, quare modo putatur iniuria, quando Deus quod per se fecit in te, in se clementer excepit, et in homine se uere uideri uoluit, in quo ante imaginario uoluit se uideri; deditque ut [b 1Kb] proprietas esset ipse, qui ante ut similitudo esset acceperat? Concepit uirgo, uirgo peperit, non te conceptus turbet, partus te non confundat auditus, quando uirginitas quidquid est humani pudoris excusat. Aut que ibi uerecundie lesio, ubi init deitas eum amica sibi semper integritate consortium; ubi est interpres angelus, fides pronuba, desponsatio castitas, donatio uirtus,  iudex conscientia, causa Deus, conceptus integritas, uirginitas partus, uirgo mater? Nemo ergo iudicet humano modo quod diuino geritur sacramento, nemo [c 1Kb] mysterium celeste discutiat ratione terrena, nemo ex usu tractet nouitatis arcanum, nemo quod singulare est metiatur exemplo, nemo contumeliam de pietate componat, nemo periculum subeat de salute. Certe qui scire desiderat altiora, recurrat ad legem, per legem legis scientiam querat, auctoris factum auctoritate cognoscat auctoris. Lex refert  quod Deus hominem propriam creauit ad uitam, quod homini terram iussit proferre fructus spontanea seruitute; quod bestias, pecudes, armenta, humane iussit potestati subiacere, non arti, ut homo laboris nescius, doloris ignarus, beatus delicias possideret.  Sed omnia hec ne haberet homo, angelus, qui inter primos habebatur, inuidit, maluitque in diabolum commutari, ne hominem plenum gloria [d 1Kb] sic uideret. Denique hoc liuore succensus aggreditur dolis feminam, uirginemque ut uetitum degustaret pomum inducit: inducta uirgo inducit uirginem mox maritum, ac deiecit uite statum, mortis cibum, peccati pabulum, dum ministrat; et ipsa fit totius materia ruine, que facta fuerat ad solatium singulare. Hinc peccatum primum, hinc origo mortis, hinc labor, hinc dolor, hinc gemitus, hinc amara [e 1Kb] propagata est nostre conditio seruitutis. Namque homo ante dominus omnium, in omnium deiectus est seruitutem, et timet omnes qui timebatur ab omnibus; et uix arte ualet, qui potestate regnabat. Hinc est, fratres, hinc est, quod Christi  talis est ordo nascentis: ad uirginem diabolus uenerat, uenit angelus ad Mariam; ut quod malus deiecerat angelus, bonus angelus alleuaret. Perfidiam suasit ille, hic fidem: suasori credidit illa, ista credit auctori. Nascitur Christus, ut nascendo corruptam  redintegret naturam; infantiam suscepit ille, patitur nutrimenta, percurrit etates, ut unam perfectam, manentem, quam ipse fecerat, instauraret etatem: portat hominem, ne iam cadere homo possit; quem terrenum fecerat, fecit esse celestem; animatum humano spiritu, spiritum uiuificat in diuinum: et sic eum totum tollit in Deum, ut in eo quod peccati, quod mortis, quod laboris, quod doloris, quod terre est, nil relinquat, prestante Domino nostro Iesu Christo, qui cum Patre uiuit, et regnat in unitate Spiritus sancti Deus, nunc, et semper, et per immortalia secula seculorum. Amen.



[f 1Kb] SERMO CXLIX. De Natiuitate Christi et pace Christianorum.

In aduentu Domini et Saluatoris nostri, atque in  presentia eius corporali angeli ducentes choros celestes, euangelizabant pastoribus, dicentes: Annuntio uobis gaudium magnum, quod erit omni populo . Ab ipsis ergo sanctis angelis etiam nos mutuati uocem, annuntiamus uobis gaudium magnum. Hodie enim Ecclesia in pace est, et heretici in ira; hodie Ecclesie nauis in portu est, et hereticorum furor iactatur in fluctibus; hodie, fratres, pastores Ecclesie in securitate, et heretici in perturbatione sunt; hodie oues Domini in tuto, et lupi insaniunt; hodie uinea Domini in abundantia, et operarii iniquitatis in indigentia; hodie populus Christi, karissimi, exaltatus est, et inimici ueritatis humiliati sunt; hodie, dilectissimi, Christus in letitia, et diabolus in luctu; hodie angeli in exsultatione, et demones in confusione. Et quid  plura dicere? Hodie Christus qui est rex pacis, cum sua pace procedens fugauit omne dissidium, dissensiones depulit, discordiam perturbauit, et sicut celum splendor solis, ita Ecclesiam fulgore pacis illuminat. Quia natus est uobis hodie, ait, Saluator mundi. O quam desiderabile nomen pacis, quam religionis Christiane stabile fundamentum, et altaris Dominici celestis ornatus! Et quid dignum possumus de pace proloqui? Pax nomen est ipsius Christi, sicut et Apostolus dicit: Quia Christus est pax nostra, qui fecit utraque unum : que non sententiis, neque fide, sed inuidia diaboli dissidebant. uerum sicut procedente rege, et platee mundantur, et omnis ciuitas diuersis floribus et ornatibus coronatur, ut nichil sit, quod minus dignum uultui regis appareat; ita et  nunc, procedente Christo rege pacis, omne quod triste est auferatur a medio; et illucescente ueritate, fugetur mendacium, fugiat discordia, resplendeat concordia. Et sicut frequenter fieri uidemus, ubi regum, uel fratrum tabule depinguntur, ut inter utrosque  unanimitatis declarentur insignia, artifex pictor femineo habitu post tergum utriusque [a 1Kb] concordiam statuit, que brachiis suis utrumque complectens indicet, quod hi qui uidentur corporibus separati, sententiis et uoluntate conueniant; ita nunc pax Domini media assistens, et utrumque nostrum gremio palpante connectens, discreta corpora in unum conuenire animum ulnis iungentibus docet, in quo sine dubio completur sermo propheticus, qui ait: Et erit consilium pacificum inter utrosque . Et hesterno quidem [b 1Kb] pater noster communis Euangelico pacis sermone prefatus est, hodie uero nos uerba pacis expromimus; ipse nos hesternos resupinis manibus in uerbo pacis excepit, et nos hodie dilatato pectore ulnisque patentibus ad eum cum muneribus  pacis occurrimus. Iam bella destructa sunt. Omnia pulchritudo pacis obtinuit, nunc in luctu est diabolus, et in lamentatione omnis demonum turma; nunc in celestibus letitia, et in angelis exsultatio, quibus specialius familiaris est pax: hanc enim etiam celestes admirantur uirtutes, apud quas fons eius habetur perennis: ex quo etiam terreni, guttis quibusdam exinde distillantibus, irrorantur. Et ideo etiam si in terris pax laudatur a sanctis, laudis eius splendor redundat in celum: laudant eam celestes angeli, et dicunt: Gloria in altissimis Deo, et in terra pax hominibus bone uoluntatis. uidetis, fratres, quomodo celestes omnes, et terrestres inuicem sibi munera pacis mittunt, celestes angeli pacem terris annuntiant, sancti in terris Christum, qui est pax nostra, collaudant  in celestibus positum, et mysticis choris conclamant: Hosanna in excelsis. Dicamus ergo et nos cum angelis: Gloria in altissimis Deo, qui humiliauit diabolum, et exaltauit Christum suum; gloria in altissimis Deo, qui discordiam fugauit, et pacem statuit. uidete, fratres, uocem angelicam exsultantem. Gloria in excelsis Deo, et in terra pax. Dico enim uobis artem diaboli, cuius neque uos ignoratis astutias. uidit Satanas firmitatem fidei stabilitatemque, uidit eam pietate dogmatum septam, uidit eam operum bonorum fructibus abundantem; et ideo pro omnibus ad insaniam uenit, et rabie furoris exarsit, ut inscinderet concordiam, ut conuelleret caritatem, ut disrumperet pacem, sed pax semper sit nobiscum.



SERMO CL. De fuga Christi in Aegyptum.

Si conceptum uirginis, uirginis partum sermo non aperit, sensus non recipit, non capit mens humana, Deum fugisse ut hominem quis loquatur? Apparuit, inquit, Angelus Domini in somnis Ioseph, dicens: Accipe puerum et matrem eius, et fuge in Aegyptum . Si pietatis esse diximus, quod  natus est Christus, Christus quod fugisse legitur, quid dicemus? Forte sicut natum diximus, ut repararet naturam, dicamus quod ut fugaces reuocaret aufugit. Et reuera si, ut reuocet errantem ouem, in montibus ipse errat, quomodo ipse non fugit fugientes populos ut reducat? Accipe puerum et matrem eius, et fuge in Aegyptum. Quid est quod sic celestis causa tractatur, ut sensus [c 1Kb] confundatur humanus, lassetur animus, laboret intelligentia, hebetetur auditus, fides nutet, spes titubet, credulitas ipsa succumbat? Accipe puerum et matrem eius, et fuge in Aegyptum. Persequente homine, Deus fugit; seuiente terra, celum trepidat; et uolitante puluere, pauore turbantur angeli, et pauor patris filio fugiente monstratur. Accipe puerum et matrem eius, et fuge in Aegyptum. Dauid  persequente Saul, ad Iudeam confugit, recepit uicinia ; domus unius uidue Elie sufficit ad latebras . Christo fugiente locus deest, prouincia deficit, non subuenit patria. Dum migrat, non uicine gentes, non finitime sufficiunt regiones: sed [d 1Kb] Aegypti tristem locum, extorrem habitu, lingua, moribus barbarum [e 1Kb] procurat exsilium. Accipe puerum et matrem eius, et fuge in Aegyptum. Si rerum refugium fugit, auxilium latescit omnium; si formidat fortitudo cunctorum, si se uniuersorum defensio non defensat, quare humana notatur fuga, arguitur trepidatio, formido culpatur? Quare uocatur in crimen Petrus qui negat, Ioannes qui expauescit et fugit, discipuli omnes, quia deserunt per pauorem ? Et ista, fratres, esto  facta sint, quare litteris mandantur, quare referuntur in libris, quare recitantur seculis, quare quotidianis lectionibus innotescunt, quare omnes panduntur in gentes? Numquid ut diuinum timorem lingua, locus, etas, tempus, uniuersa cognoscant? Sicut enim cum uirtutes leguntur, animos erigunt ad profectum, ita deponunt animos cum recitantur infirma. Quid sibi uult ergo euangelista, quod hec scribit ad memoriam sempiternam? Deuoti militis est regis sui tacere fugam, referre constantiam, uirtutes loqui, timores silere, aperire fortia, infirma reticere, aduersa delere, predicare uictorias, quo et hostium frangere ausus possit, et sociorum excitare uirtutem. Euangelista igitur referendo talia, uidetur excitasse hereticorum latratus, defensionem fidelibus sustulisse.  Tolle, ait, puerum et matrem eius, et fuge in Aegyptum. Mandatur fuga, non profectio; imponitur necessitas, non uoluntas: indicit angelus latentem peregrinationem, non liberum commeatum; ut uia, que est per se molesta, semper esset molestior per timorem. Ergo ob quam causam hec nobis scripta sint, iam tempus est ut queramus. Tolle puerum et matrem eius, et fuge in Aegyptum. Bellicosus quod in bello  fugit artis est, non timoris; Deus quando fugit hominem, sacramenti est, non pauoris: potens quando se subducit infirmo, insequentem non pauet, sed foris producit; uult enim in aperto uincere, qui publicam referre cupit ex hoste uictoriam; occultum se non patitur inire conflictum, qui mandare suum seculis uult triumphum. Secreta uictoria, uirtusque latens exemplum posteris non relinquunt. Hinc est, quod Christus fugit, ut cedat tempori, non Herodi: neque enim mortem fugit, qui uenerat de hoste reportare uictoriam; neque humanas insidias expauescit, qui totas uenerat diabolice fraudis aperire uersutias; neque tunc timuit, quando infans, et secundum hominem timere nesciuit, et secundum Deum potuit non timere. Christus, fratres, si mactatus  in illo grege lactentium tunc fuisset, mors ei casus fuerat, non uoluntas; non uirtus fuerat, sed infirmitas; necessitas fuerat, non potestas; et innocentie fuisset premium, maiestatis gloria non fuisset. Certe ubi esset, quod a Deo dictum est: Non coques agnum in lacte matris sue ? Futurum est, inquit, ut Herodes querat puerum. Herodes querebat, sed querebat diabolus per Herodem, qui uidebat sibi magos, quos habebat in [a 2Kb] erroribus suis principes, aufugisse. Christus si uinctus pannis, si sub matris uberibus occupatus, si tacens lingua, si latens opere, si gressu nullus, diaboli signiferos, hoc est magos in duces fidelissimos commutauit, perfecte etatis Christus quid posset facere diabolus iam uidebat: et ideo mouebat Iudeos, instigabat  Herodem, ut Christi suspectam sibi preueniret infantiam, ut futura uirtutis eius anticiparet insignia, ut peremptorium sibi nobis [b 1Kb] uictoriosissimum uexillum crucis callidus machinator [c 1Kb] auferret. Sentiebat diabolus, sentiebat quod Christus doctrinis, uirtutibus, uitam mox repararet, et mundum totum, qui adhuc uagiens, ipsum quod erat mundani uerticis, occuparet, iuxta illud prophete: Priusquam sciat puer uocare patrem aut matrem, accipiet et uirtutem Damasci, et spolia Samarie . Et ut, ipsis probantibus Iudeis, cum dicunt: uidetis, quia nichil proficimus, ecce mundus totus post ipsum uadit , Christus se in carne uenturum, ascensurum per etatum gradus, annuntiaturum gloriam celestis regni, predicaturum fidei doctrinam, et imperio uerbi solo  fugaturum demones, daturum cecis uisum, claudis  cursum, mutis uerbum, auditum surdis, peccatoribus [d 1Kb] remissionem, mortuis uitam, per legem promiserat, et per prophetas. Unde hec Christus impleturus [e 1Kb] uir, infans mortem distulit, non fugit. Denique fugam eius non de periculi metu, sed de prophetie uenisse mysterio euangelista asserit, sic dicendo: Accipe puerum et matrem eius, et fuge in Aegyptum. Et post: Ut impleretur quod dictum est a Domino per prophetam dicentem: Ex Aegypto uocaui filium meum . Christus ergo fugit, ut staret legis ueritas, prophetie fides, Psalmiste testimonium, dicente ipso Domino: Necesse erat impleri omnia que scripta sunt in lege Moysi, et prophetis, et psalmis de me . Christus fugit, nobis, non sibi; Christus fugit, ut dispensanda temporibus sacramenta seruaret.  Christus fugit, ut futuris uirtutibus subueniret, et perfidis materiam tolleret excusandi, et credituris fidei fiduciam largiretur, quia in persecutione melius est fugere, quam negare. Denique Petrus, quia fugere noluit, abnegauit ; Ioannes ne abnegaret, aufugit.



SERMO CLI De eadem.

Hodierna lectio mouit corda, concussit uiscera, stupefecit auditum. Ecce, inquit, angelus Domini apparuit Ioseph in somnis, dicens: Surge, accipe puerum, et matrem eius, et fuge in Aegyptum . Cui nascenti uirginitas non resistit, non obuiat ratio, non contradicit natura, que potestas, que uis, quod discrimen preualet, ut compellatur ad fugam? Accipe puerum  et matrem eius, et fuge in Aegyptum. Reuerentius diceret, uade in Aegyptum, ut esset profectio, non fuga; uoluntas, non necessitas; iudicium, non metus; humanum saltem, si non diuinum: at nunc mandatur fuga, mandatur celitus, mandatur per angelum, ut uideatur celum timor ante tenuisse quam terram. Accipe puerum et matrem eius, et fuge in Aegyptum. In Aegyptum fuge a tuis ad extraneos, ad sacrilegos a sanctis; a templo tuo ad demonum fana, ad [f 1Kb] idolorum patriam a regione sanctorum. Sic Iudee non sufficit latitudo, sic angustatur seculi diffusa possessio, non capit secretum templi. Sacerdotum turba non suscipit, non abscondit numerositas inuestigabilis cognatorum, ut ad deitatis latebras profana Aegyptus conducatur: sic res urget, si non uacat intueri  uerecundiam uirginis, laborem matris, sexus  pudorem, periculum in Ioseph, longinquitatis fatigationem, exitium totius domus, et, quod his durius, Iudeos peregrinaturos in gentibus, quibus nec ipsa est communio, immo est profundum legis [a 1Kb] transgressione naufragium. O quam durum est peregrinatio etiam inter ciues fratresque! sapit quid sit sua domus, qui sentit alienam: et ubi est illud: Domine, refugium factus es nobis ? Et, Deus noster refugium et uirtus ? Si refugium fugit, si timet uirtus, si presidium migrat, que uita, que spes, que securitas, quod munimen? Elie contra insidias liberi regis, uidua una sufficit ; Christo contra Herodis captiui minas Iudea tota non sufficit. Elias missos ad se celesti igne consumit , Christus sola fuga fit saluus. Hucusque fuge  Christi querimonias exaggerasse sufficiat. Fratres, quod fugit Christus, fuit mysterii, non timoris; fuit liberatio, non periculum Creatoris; diuine uirtutis fuit, non fuit fragilitatis humane; non fugit propter auctoris mortem, sed fugit propter seculi uitam. Nam qui mori uenerat, quare fugeret mortem? Christus totam causam nostre salutis occideret, si se paruulum permisisset occidi. Christus uenerat, ut quos preceptis docuerat, firmaret exemplis, et ipse faceret que facienda mandauerat; et uisu probaret possibilia, que impossibilia uidebantur auditu. uenerat ut mundo notitiam sue deitatis infunderet, et humani generis ignorantiam auferret. uenerat ut pigra mortalium corda ad fidem uirtutibus excitaret. uenerat diabolum publico superare conflictu; ut [b 1Kb] ab omnibus  et diuino uinceretur iussu, et humano presterneretur exemplo. uenerat presentie sue promissa persoluere, ut quibus scire se dederat, concederet se uidere. uenerat ut ueniret Iudeus de contemptu legis. uenerat introducere ad fidem gentes. uenerat eligere apostolos doctores orbis, eosque celestibus implere doctrinis, munire uirtutibus, armare signis, ut signis edomarent feros, sanarent uirtutibus infirmos, doctrinis dociles edocerent: et ad summum, uenerat mortem perdere moriendo, penetrando inferna dissoluere, resurgendo sepulcra reserare; ascendendo ad celos celestibus donare terrenos. Omnia hec utique periissent nobis, si Christus, cum esset in cunabulis, non fugisset. Sed, auditor, dicas, Cum posset aliter, quare tantis, quare talibus se summisit  iniuriis? Quare? Primum, quia neque sine homine  poterat saluari homo, neque sine humanis iniuriis iniurie humane poterant amputari: causam suam facit, qui [c 1Kb] alteri uult cauere; qui non compatitur, amputare non potest passiones. Christus nos in se suscepit, ut se daret nobis; pertulit passiones nostras, ut nostras tolleret passiones. Hinc est quod Christus fugit, ut nostras fugas in persecutionibus temperaret. Martyr comprehensus debet tenere constantiam, non comprehensus debet fugere persequentem, ut et persecutori indulgeat resipiscendi tempus, et sibi tempus non auferat supplicandi, dicente Domino: Si uos persecuti fuerint in hac ciuitate, fugite in aliam . Persecutorem qui prouocat, facit; corrigit qui declinat. Fugere debemus ergo, prouocare non debemus, si saluari persecutores nostros  uolumus, pro quibus preceptum est nos orare. Orate, inquit, pro persequentibus uos . Orandum est, fugiendum est, ut et ille qui per ignorantiam furit, sanetur; et ille qui patitur de patientia palmam subeat, non subeat de temeritate discrimen. Fratres [d 1Kb] si Saulum martyres non fugissent, Paulum martyremque non fecissent. Hoc faciendum docuit Christus, hoc nobis reliquit exemplum; ut fugiente Domino, fugere indignum non putet seruus. Et alia est causa quod fugit Christus, quod infans tempus sue distulit passionis, quod crucem supra tricesimum annum uite corporalis ascendit; ut qui ad uitam perfectum hominem fecerat, perfectam repararet in uitam; et qualem terris dederat, talem redderet celo. Et quod ad Aegyptum fugit, [e 1Kb] aliam procedit ad  causam. Fugit ad Aegyptum, ut perfidiam Iudeorum [f 1Kb] per fidem gentium castigaret: nam Dominum suum quem Iudea fugauerat, Aegyptus obsequenter accepit, ut Ecclesiam Synagoge, Iudeis gentes anteponendas in fide suam panderet per figuram.



[g 1Kb] SERMO CLII. De infantium nece.

Zelus quo tendat, quo prosiliat liuor, inuidia quo feratur Herodiana hodie patefecit immanitas: que dum temporalis regni emulatur angustias, eterni regis ortum molitur exstinguere, sicut ait euangelista: Tunc Herodes uidens quia illusus esset a magis, iratus est ualde: et mittens occidit omnes pueros qui erant in Bethlehem et in omnibus finibus eius . uidens quia illusus esset a magis. Dolet impietas  se illusam, dilatam se crudelitas furit, fremit dolositas  se deceptam, et in se fraus reuersa colliditur. Herodes stridet cadens ipse in laqueum quem tetendit: hinc iniquitatem quam condiderat euaginat: de fide perfidie sumit arma; terreno querit furore, quem natum celitus non credit; ad sinus matrum militum cogit castra, inter ubera arcem pietatis oppugnat, in teneris uberibus ferrum durat, lac fundit antequam sanguinem, dat ante mortem sentire quam uitam, tenebras ingerit intrantibus lucem. Sic ait magister mali, minister doli, ire artifex, inuentor sceleris, impietatis auctor, pietatis predo, inimicus innocentie, hostis nature, malus omnibus, suis peior, pessimus sibi: quem Christus, non ut euaderet, sed ne uideret, aufugit. In altum tendens, cadit ab alto; celum pulsans, intrat profundum; in se uadit, qui uadit  in Deum; se occidit, qui uitam conatur [a 1Kb] occidere, [b 1Kb] quia capi non potest perditione salus, occisione uita, eternitas fine. O ambitio quam ceca semper! O quam semper presumptio pessima! O quam perdit concessa, qui inconcessa captat! Herodes obsidens terrenum regnum, impugnat celeste; terrenis inhians, irruit in diuina, ipsamque pietatem tota impietate insectatur. Audierat natum regem, quesierat ubi, quando, unde; et ad quid: ast qualiter debuerat non quesiuit, quia apud illum erat peccandi [c 1Kb] amor, amor innocentie non manebat. [d 1Kb] Destinatus ad scelus, ad piaculum promptus, paratus ad crimen, causas innocentie non requirit, ius abrogat, confundit fas nefasque, cui nequitia est sodalis, cui odiosa est equitas, iniquitas semper est amica, qui cedibus  uiuit, qui se munit sanguine, qui crudelitatem sectatur, cui de timore stat totum, de amore nil constat. Herodes tunc cecus sic Christum gladiis querit, inuestigat cruore, crudelitate rimatur, successorem timens, incessit in auctorem; peremit innocentes, uolens innocentiam deperire. Rector populi, morum custos, discipline censor, iustitie indagator, equitatis defensor, seruator innocentie, ampliator populi, innocentis causam facit innocentium crimen, munus [e 1Kb] uaticinatorum uertit in penam, auctoris ortum orientum mandat occasum, negotium saluantis saluandorum iubet esse discrimen. Iudex audientes uocat, interrogat loquentes, negantes arguit, urget reos, percellit noxios, conscios corripit, [f 1Kb] addit complices, sententie dat detectos. Infantes quid? Quorum lingua  tacuit, oculi nil uiderunt, nil audierunt aures, manus  nil fecerunt, et quibus actus nullus est, unde culpa? [g 1Kb] Sumpserunt mortem qui uiuere nescierunt, non tempus [h 1Kb] profuit, non excusauit etas, silentium non defendit, quibus apud Herodem solum quod nati sunt, hoc fuit crimen. Et reuera, quomodo non redderent nature creditum, a quibus causa exigebatur auctoris? Infelix homo, qui sibi ad accusationem parauit omnia, ad excusandum spatium non reliquit, sed totum parauit ad penam! Quis excusabit, quem pulsat innocentia, infantia impetit, lac ut sanguis accusat? Hoc contra Herodem. At Christus futurorum prescius, conscius secretorum, cogitationum iudex, mentium perscrutator, quare deseruit quos sciebat querendos esse propter se, et propter se nouerat occidendos? Natus rex, et rex celestis quare neglexit  milites innocentie sue, cetaneum sibi quare contempsit [i 1Kb] exercitum, quare cunabulis suis deputatas excubias sic reliquit, ut regem solum quesiturus hostis totum grassaretur in militem? Fratres, Christus non despexit suos milites, sed prouexit, quibus dedit ante triumphare quam uiuere, quos fecit capere sine concertatione uictoriam: quos donauit coronis antequam membris: quos uoluit uirtutibus uitia preterire, ante celum possidere quam terram, nec ante humanis inserere quam diuinis. Premisit ergo Christus suos milites, non amisit; recepit suas acies, non reliquit. Beati, quos [i 1Kb] martyrio natos uidimus esse, non seculo. Beati, qui labores in requiem, in refrigerium dolores, merores in gaudium commutarunt. uiuunt, uiuunt, qui uere uiuunt, qui pro Christo merentur  occidi. Beati uentres qui portauerunt tales, beata ubera que se talibus infuderunt, beate lacryme que pro talibus fuse flentibus gratiam baptismatis contulerunt. Nam diuerso modo, dono uno, in lacrymis suis matres, et suo filii sanguine baptizantur. In martyrio filiorum passe sunt inatres; nam gladius filiorum pertransiens membra ad matrum corda peruenit, et necesse est ut sint premii consortes, que fuerunt socie passionis. Arridebat paruulus occisori, gladio adiocabatur infantulus, nutricis loco attendebat lactans percussoris horrorem, nescia lucis etas moritura gaudebat, infans filius omnem hominem non ut hostem respicit, sed parentem. Matres tulerunt quidquid et angoris exstitit, et doloris, et ideo non carebunt martyrii gaudio, martyrii lacrymas que fuderunt.  Hoc loco attendat auditor, attendat, ut intelligat  martyrium non constare per meritum, sed uenire per gratiam. In paruulis que uoluntas, quod arbitrium, ubi captiua fuit et ipsa natura? De martyrio ergo debemus totum Deo, nil nobis. uincere diabolum, corpus tradere, contemnere uiscera, tormenta expendere, lassare tortorem, capere de iniuriis gloriam, de morte uitam, non est uirtutis humane, muneris est diuini. Ad martyrium qui sua uirtute currit, per Christum non peruenit ad coronam: sed ipse nos celeste perducat ad pabulum, qui nostro dignatus est iacere in stabulo, iehsu Christus Nazarenus Dominus noster, qui uiuit et regnat in secula seculorum. Amen.



SERMO CLIII. De eadem.

 Fratres, humani sensus non est uirginei partus aperire mysterium: quod natura non habet, auctoris est, non nature; est opus superni spiritus, quod sentire non potest caro; ubi non est humanitatis indicium, ibi deitatis est signum, dicente propheta: Ipse Dominus Deus dabit uobis signum. Ecce uirgo in utero accipiet . Ubi nil est terreni usus, est ibi celestis ordinis totum; quod de mundo non est, mundano intellectui non potest subiacere. Conceptus qui uirginem seruat, partus uirginem [a 1Kb] qui relinquit, diuinum est quod generat, non humanum; Deus graditur, ubi uestigium nullatenus humani transitus inuenitur; consuetudo deficit, miracula cum geruntur; consuetudines non respiciunt signa, singularitas non admittit exemplum, sicut hodierna pandit lectio, que  diuina narrat prelia paruulorum. Coorta regi cohors sua, magis premori quam commori tota gestit: Christo dicati milites ceperunt ante militare quam uiuere, ante pugnare quam ludere, fundere ante sanguinem quam lactis ubera peroptare: ardentes anime moras corporis non tulerunt, a gremio ad furentes hostium cuneos peruolantes, anticipant uirtutibus blandimenta, uulneribus oscula, unguenta ferro, ut celum possint ante inhabitare quam terram, premia spiritus ante portare quam carnem, ante referre triumphos Deo quam perferre hominum nutrimenta. uere, uere, fratres, isti sunt gratie martyres, confitentur tacentes, nescientes pugnant, uincunt inscii, moriuntur inconscii,  ignari tollunt palmas, coronas rapiunt ignorantes. Ergo sicut uirginitas corruptionis nescia contulit honorem matri, sic infantia passionis ignara martyrii palmas rapuit et coronas. Sed quid dicemus quod rex ipse qui stare debuit, fugit solus, et fugit monente Patre? Fugere istud est amoris intimi, non timoris [b 1Kb] ignaui. Si stetisset Christus, haberet eos synagoga filios, hos Ecclesia martyres non haberet.



SERMO CLIu. In D. Stephanum protomartyrem.

Sicut dominum prediorum [c 1Kb] limitibus affixi tituli proloquuntur, ita nomina ipsa sepe sanctorum merita indicant, testantur insignia. Ita Abraham, quod fide credidit, nominis adiectione monstrauit, quando  ex Abram Abraham diuinitus nuncupatur: ut dilatandus genere, nomine ante dilataretur, dicente Domino: Et non uocabitur amplius nomen tuum Abram, sed [d 1Kb] Abraham erit nomen tuum, quia patrem multarum gentium posui te . Sic coniux sancta eius cum de sterili fit fecunda, ex Sarai [e 1Kb] uocitata est Sarah, ut et ipsa ante crescat nomine quam crescat pignore; et quia [f 1Kb] permittente Domino risum edidit si uetula conciperet exarata iam rugis, si pareret desperata iam fecunditas, si sterilitas iam penes senectutis extrema pregnans fieret, risum mox quod genuit, nuncupauit; et hoc aptauit in nomine, quod sensu passa est cum rideret: Et uocauit nomen eius Isaac, quod interpretatur risus . Sic Iacob, qui in utero cepit ante luctari quam uiuere,  ante uiribus superare quam membris, etiam inter uiscera materna ipsa supplantatoris est uocabulum consecutus, eo quod antequam nasceretur noscitur diuinitus reprobatum supplantasse germanum . Et quia longum est ire per singula, sicut Petrus a petra nomen adeptus est, quia primus meruit Ecclesiam fidei firmitate fundare; ita Stephanus [g 1Kb] uocatus est a corona, quia primus meruit pro Christi nomine subire conflictum, primus meruit sanguine militum Christi [h 1Kb] martyrium dedicare. Petrus apostolici [i 1Kb] chori uetustum teneat principatum, aperiat intrantibus regnum celorum, reos potestate uinciat, penitentes clementer absoluat; Stephanus est martyrum  primus, Stephanus purpuratum [a 1Kb] ducat exercitum, qui pro Domini sui [b 1Kb] adhuc calente sanguine sanguinem suum auidus bellator effundit. Et quia cruore proprio tinctam sibi ipse purpuram conquisiuit, merito a rege suo consecutus est post coronam, qui iam cum nasceretur nomen sortitus est a corona: uere quem presciuit et predestinauit, ipsum nunc martyrii primum uocauit ad gloriam.



[c 2Kb] SERMO CLu. De kalendis Ianuarii, que uaria gentium superstitione polluebantur.

Ubi nostram Christus pie natus est ad salutem, mox diabolus diuine bonitati numerosa genuit et perniciosa portenta, ut ridiculum de religione componeret, in sacrilegium uerteret sanctitatem, de honore Dei Deo pararet iniuriam. Hinc est, fratres,  hinc est quod [d 1Kb] hodie gentiles deos suos feditatibus exquisitis, excogitato dedecore, et ipsa turpitudine turpiores [e 1Kb] uidendos trahunt, distrahunt, [f 1Kb] pertrahunt, quos faciunt non uidendos. Que uanitas, qualis dementia, quanta cecitas, fateri deos, et eos ludibriis infelicibus infamare! Irrisores sunt, cultores non sunt, qui deos quos uenerantur illudunt; iniuriis afficiunt, non honorant, qui deos a quibus se formatos existimant, sic deformant, confundunt, non glorificant, qui eos de ipsa confusione componunt. uere sicut ait Apostolus, Quia non probauerunt Deum habere in notitia, tradidit illos Deus in reprobum sensum, ut faciant ea que non conueniunt : quando eis quibus humana abrogant, dant diuina, quando  eos iudicant dignos celo, quando ipsos faciunt terra ipsa non dignos, uere dati sunt in reprobum sensum; et [g 1Kb] non est hoc iudicii humani, est hoc sapientie Dei, ut ipsi sint iniuriarum Dei uindices, qui iniurie probantur auctores. Que ira, que ultio, sic in Deum de idolis exsequeretur offensam, ut eos quos uetustas aris, incenso, uictimis, gemmis, auro deos esse mentita est, posteritas turpi cultu homines fuisse turpissimos iudicaret, et eorum uitam, mores, actus, ipsis eorum signaret in uultibus, ac doceret tales fugiendos esse potius quam colendos! Defleamus, fratres, et eos qui talia sunt secuti, et nos euasisse talia celitus gaudeamus. Quorum formant adulteria in simulacris, quorum fornicationes imaginibus mandant, quorum [h 1Kb] titulant incesta picturis, quorum crudelitates commendant libris, quorum parricidia tradunt  seculis, quorum impietates personant tragediis, quorum obscena ludunt, hos qua dementia deos crederent, nisi quia criminum desiderio, amore scelerum possidentur, [i 1Kb] deos exoptant habere criminosos? Qui peccare cupit, peccatorum colit et ueneratur auctores. Hinc est quod se ueneri adulter inseruit; hinc est quod se Marti crudelis addicit. [i 1Kb] Hec diximus, fratres, ut proderemus causam: quare gentiles hodie faciant deos suos talia committere, que sustinemus, et faciant tales qui uidentibus et horrori sint et pudori; faciant ut eos aliquando et ipsi qui faciunt horreant et relinquant, et Christiani glorientur a talibus se liberatos esse per Christum: si modo non eorum ex spectaculis polluantur, si eorum non inquinent  thura tactu, si huiusmodi fugiant de assensione discrimen, quia factis semper est equalis assensus, Apostolo probante, cum dicit: Non solum qui faciunt ea, sed etiam qui consentiunt facientibus . Et si tanta est de assensione damnatio, quis satis lugeat eos qui [a 1Kb] simulacra faciunt semetipsos? Nonne isti amiserunt imaginem Dei, similitudinem perdiderunt, Christi exuti sunt indumentum, qui se simulacrorum formis sacrilegis formauerunt? Sed dicit aliquis, Non sunt hec sacrilegiorum studia, uota sunt hec iocorum; et hoc esse nouitatis letitiam, non uetustatis errorem; esse hoc anni principium, non gentilitatis offensam. Erras, homo, non sunt hec ludicra, sunt crimina. Quis de impietate ludit, de sacrilegio quis iocatur, piaculum quis dicit risum?  Satis se decipit, qui sic sentit; tyrannus est, tyranni habitum qui presumit. Qui se deum facit, Deo uero contradictor existit; imaginem Dei portare noluit, qui idoli uoluerit portare personam; qui iocari uoluerit cum diabolo, non poterit gaudere cum Christo. Nemo cum serpente securus ludit, nemo cum diabolo iocatur impune. Si que sunt ergo uiscera pietatis in nobis, si que est in nobis contemplatio humanitatis, si que nos habet fraterne salutis affectio, abstrahamus eos qui sic ad perditionem currunt, rapiuntur ad mortem, trahuntur ad tartara, festini sunt in gehennam. Abstrahat ergo pater filium, seruum dominus, parens parentem, ciuem ciuis, homo hominem, Christianus omnes qui se bestiis compararunt, exequarunt iumentis, [b 1Kb] aptauerunt pecudibus, demonibus  formauerunt. Et ille qui liberat, inuenit premium; qui negligit, acquirit offensam. Beatus qui sue uite custos est, et prouisor est salutis aliene.



SERMO CLuI. De Epiphania et magis.

Quoties salutaribus succis contra lethales morbos antidotum temperat peritia precauta medicorum, si preter artem, preter medicinam, preter tempus, accipere presumat egrotus, sit periculi causa, quod prouisum est ad salutem; sic Dei uerbum, si preter magisterium, preter doctrinam, preter dogma fidei, scire temerarius presumat auditor, quod est uite materia, fit perditionis occasio. [c 1Kb] Querendum est, fratres, ne per audiendi imperitiam, quod ad profectum  nobis diuinitus scriptum est, ad animarum ueniat  detrimentum. Putasne [d 1Kb] Chaldeos siderum scrutatores, errantes per astra magos, celi negotia in tenebris noctium perquirentes, nascendi, moriendi causas, stellarum cursibus ascribentes, bona, malaue hominum de arbitrio luminarium firmantes, euangelista hodie ortum Christi absconditum seculis stella duce docuit inuenisse? Absit. Sic sentit mundus, sic gentiles intelligunt, sic facit species lectionis: ceterum sermo euangelicus non humana loquitur, sed diuina; non usitata, sed noua; non arte fallentia, sed ueritate subnixa; non oculis alludentia, sed cordibus infixa; non coniecturis nutantia, sed auctoritate firmata; a Deo uenientia, non a fato; non collecta numeris, sed uirtutibus acquisita. Cum natus esset iehsu, inquit, in Bethlehem Iude, in diebus Herodis regis, ecce  magi ab Oriente uenerunt Hierosolymam, dicentes: Ubi est qui natus est Rex Iudeorum? uidimus stellam eius in Oriente, et uenimus adorare eum . Cum nascitur iehsu, oritur origo rerum, generatur largitor generis, nascitur auctor nature, ut repararet naturam, genus redderet, originem recrearet. Adam primus homo, pater generis, origo generationis, nature bonum, libertatem generis et germinis uitam sic perdidit, dum deliquit, ut malum nature, seruitutem generis, germinis mortem successio lamentanda portaret. Hinc est quod Christus nascendo naturam reddidit, sustulit moriendo mortem, uitam reuocat dum resurgit: et qui homini animam dederat de celo, inde hominem fecit et carne constare, ne terrena labes celestem sensum rursum carnis demergat in lapsum,  dicente Apostolo: Primus homo de terra, terrenus; secundus homo de celo, celestis: qualis terrenus, tales et terreni; et qualis celestis, tales et celestes . Et Ioannes euangelista: Omnis, qui ex Deo natus est, non peccat, sed generatio Dei seruat illum . Hinc est ergo quod nascitur Christus, ut iacentes in terreno germine celestem tolleret ad naturam. Cum natus esset iehsu in Bethlehem Iude. Bethlehem, fratres, Hebraice domus panis uocatur. His ergo uocabulis Iude signatur domus, genus uocatur, ut promissionis fides, ut prophetie ueritas impleatur, dicente Iacob: Iuda, te laudabunt fratres tui, manus tue supra dorsum inimicorum tuorum, adorabunt te filii patris tui . Et post: Non deficiet princeps ex Iuda, nec dux ex femoribus eius,  donec ueniat cui reposita sunt, et ipse erit exspectatio  gentium. Unde et Dauid, Iuda rex meus . Cum natus esset iehsu in Bethlehem Iude in diebus Herodis regis. Quid est, quod [a 1Kb] tempore regis nefandi Deus descendit ad terras? miscetur diuinitas carni? fit terreno corpori celeste commercium? Quid est? et quando non uerus rex expulsurus tyrannum, uindicaturus patriam, instauraturus orbem, libertatem redditurus aduentat? Herodes [b 1Kb] refuga gentis Iudaice inuasit regnum, libertatem sustulit, profanauit sancta, confudit ordinem; quidquid discipline, quidquid cultus est, aboleuit; merito ergo genti sancte, quia humana desunt, diuina succurrunt, et adest Deus ipsi, cui homo non erat qui adesset. Sic iterum Christus ueniet, ut Antichristus subruat, liberetur orbis, paradisi patria reddatur, mundi perpetuetur libertas,  seculi seruitus tota tollatur. Ecce magi ab Oriente uenerunt. Ab Oriente ad Orientem ueniunt magi, ut susciperet uenientes ipse qui iusserat ut uenirent: quando enim Deum magus, nisi Deo iubente perquireret? quando regem celi nisi reuelante Deo [c 1Kb] astrologus inuenisset? quando unum Deum sine Deo Chaldeus adoraret in terra, qui in celo [d 1Kb] diis totidem quot sideribus seruiebat? Plus celeste de magis quam de stella signum est, quod Iudee regem, quod legis auctorem magus scit, nescit Iudeus; Chaldea defert, non defert Iudea; Hierosolyma auersatur et refugit; Syria sequitur et adorat. Ecce magi ab Oriente uenerunt, dicentes: Ubi est qui natus est rex Iudeorum? uidimus stellam eius. Et quid tamen est quod uidetur? uere sicut dixit Apostolus: Cum esset diues, pauper  factus est ; cum esset in deitate sua diues, nostra fit pauper in carne; et habere cepit stellam unam, totam qui fecit, habet et continet creaturam. uidimus stellam eius. Aliquando uidet magus illum qui habet stellam, non habetur a stella; nec ipse agitur cursu stelle, sed ipse stelle agit cursum, cuius per celum sic cursum dirigit, sic moderatur incessum, sic uiam temperat, [e 1Kb] ut magorum seruiat et mittatur ad gressum. Nam ambulante mago, stella ambulat: sedente mago, stat stella; mago dormiente, excubat stella: sic sentit magus, ut quibus uiandi par conditio est, par sit necessitas seruiendi; et stellam iam non Deum credit, sed iudicat esse conseruam, quam cernit taliter suis obsequiis mancipatam. Ubi est qui natus est rex Iudeorum? uidimus stellam eius  in oriente, et uenimus adorare eum. Dicendo, ubi est qui natus est rex Iudeorum, non interrogant, sed  insultant: quando scientes interrogant nescientes, [f 1Kb] non ipsi ignorant, sed negligentes arguunt, increpant desides, malos produnt, contumaces uerberant, seruos Domino non occurrisse accusant. Nam quid ab hominibus querunt, qui per Deum nouerant quod querebant? Ut quid illis ad hoc humane demonstrationis officium, quibus ad hoc celi sidera seruiebant? Quo illis lucerna templi, quibus celi sidus mirabile perlucebat? Ubi est qui natus est rex Iudeorum? Hoc est dicere: Cur rex Iudeorum in presepe iacet, et non decumbit in templo? Cur non fulget in purpura, sed squalet in pannis? Cur latet in specu, et manifestus in sanctuario non habetur? Receperunt iumenta in presepi, quem in domo sua recipere uos spreuistis. Agnouit, sicut scriptum est, bos possessorem suum, et  asinus presepe domini sui ; tu autem, Isrel, tuum Dominum non quesisti. uidimus stellam eius. Apparuit stella non uolens, sed iussa; non celi nutu, sed Diuinitatis impulsu; non lege siderum, sed nouitate signorum; non celi climate, sed uirtute nascentis; non ab arte, sed a Deo; non astrologi scientia, sed prescientia Conditoris; non arithmetica ratione, sed sanctione diuina; superna procuratione, non curiositate Chaldea; non arte magica, sed Iudaica prophetia. Sic ubi uidit magus humanas periisse curas, suas defecisse artes, mundane sapientie exinanitos labores, omnium sudores obriguisse sectarum, totius philosophie thesauros esse uacuatos, fugisse paganam noctem, opinionum nebulas concidisse, ipsas demonum delituisse umbras, stellam non ut cometam [g 1Kb] incirconfuso  crine occultare quod nuntiat, obscurare quod lucet, sic dicit: [h 1Kb] Fas est, ut te nouo radio, signifero lumine, splendore certo radiare uideam in Iudeam, atque illic natum regem, preter mundi legem, preter carnis ordinem, preter humanam monstrare naturam. Sic deposito errore, sequitur, currit, peruenit, inuenit, gaudet, procidit, adorat; quia non per stellam, non per artem, sed per Deum, Deum se inuenisse humana miratur in carne. Ergo, fratres, lectione presenti non est firmatus error magicus, sed solutus. Sed sufficiant ista hodie, ut per Deum que sunt in sequentibus clare elucescant.



SERMO CLuII. De eisdem.

 Dominice festiuitates causas suas suis uocabulis eloquuntur: nam sicut nascendo Christus diem dedit  natalem, et resurgendo resurrectionis diem dedit; sic lumine signorum diem sue illuminationis ostendit. Qui enim nascendo ante humano corpore se uelauit, postea operando ipse se celesti reuelauit arcano: post Deus ipse apparuit trino modo, qui homo in partu patuit singularis. Merito ergo [a 1Kb] solemnitas presens Epiphanie uocabulo nuncupatur, in qua illuxit deitas, que nostra nobis obscurabatur in carne. Ista est, fratres, ista est festiuitas que, concepta tempore diuerso, peperit tria deitatis insignia. Per Epiphaniam magi [b 1Kb] Christum Dominum muneribus mysticis confitentur, et cultores siderum, [c 1Kb] noctis incole, auctorem lucis densis inueniunt in tenebris: ut sit hoc auctoris gratia, non sit hoc industria sic querentis; non sit stelle, sed Dei; sit Creatoris donum,  non sit beneficium creature; non sit humane artis, muneris sit diuini. Ecce magi, inquit, ab Oriente uenerunt, dicentes: Ubi est qui natus est rex Iudeorum? uidimus enim stellam eius in Oriente, et uenimus adorare eum . uidimus stellam eius. Et quid non eius? Stella eius est, non ille stelle. Stellam eius. Que accepit esse, sed non dedit; stellam, cuius ortum tenebat auctor, non que ortum tenebat auctoris. Stellam eius. uenientem, [d 1Kb] non a genesi, sed a genitore; mandato, non fato; non a computatore, sed ab auctore; non que daret ortum, sed que sustineret occasum. Stellam non legiferam, sed signiferam; ferentem non dierum ordinem, sed noctium lumen. Stella hec ministra uie, non uite; comes magorum, non cognata Christi; non Dominantis domina, sed  ancillula seruorum. Sed dicit aliquis: Quare magi? Quare per stellam? si cum stellis, cum origine nulla causa est, nulla ratio cum natura? Quare magi? Quare stella? Ut per Christum ipsa materia erroris sic fieret salutis occasio: quemadmodum per Christum mortis causa, causa facta est uite. Hostem proprio mucrone turbare singulare est insigne uirtutis. Apud magos in culpa erat ignorantia, non uoluntas; et erat in crimine non studium, sed error. [e 1Kb] Querere Deum, et nescire querere, necessitas magis est quam reatus. Fuit ergo pium, ut et Deus inuenire se a querentibus daret et culpam deputaret errori. Denique Paulus iudicio tali de persecutore factus est predicator, quia per zelum legis impugnabat legem, et in Deum [f 1Kb] Dei amore peccabat. Hinc est quod fides currit ad Paulum,  perfidia ad ignorantiam recurrit. Sed adhuc dicit auditor: Esto quod stella, non nutu proprio, sed Dei iussu ostenderet uiam querentibus magis: unde tanta munerum scientia mysticorum, unde donorum sacramenta tanta? Non Chaldea arte, sed de prisca sanctorum traditione maiorum: erant isti [g 1Kb] de genere Ne, de filiis Abrahe, qui Christum nasci per Deum didicerant, non per artem; eumque hominem, Deum, regem, moriturum alto cognouerant sacramento. Hinc est quod apta patrum fidei munera portauerunt, ut aurum regi, incensum Deo, morituro myrrham scienter offerrent, talique munere et pietati satisfacerent et honori. Sed de magis ista sufficiant. Per Epiphaniam Christus in nuptiis aquas saporauit in uinum , ut Christum nuptiis interfuisse uirtutis  fuerit, non uoluptatis; non fuerit humanitatis, sed potestatis; signi fuerit causa, non uentris; ebrietatis non fuerit apparatus, fuerit deitatis ostensio. Denique ubi aqua mutauit naturam, mox patefecit auctorem, et elementorum creator [h 1Kb] mutatione reuelatus est creature. Felices nuptie, felices ille quibus Christus est presens, que non luxu, sed uirtutibus consecrantur. Quid ibi non transiuit in gratiam, ubi aqua transiuit in uinum? Per Epiphaniam Christus Iordanis alueum baptisma nostrum consecratus intrauit , ut quos nascendo in terrra susceperat, hos renascendo releuaret in celum; in se haberet liberos, quos preter se uiderat esse captiuos; faceret uitales ipse, quos culpa fecerat esse mortales; perpetuos redderet, quos mors dederat temporales; et quos diabolus  exsules fecerat terrenorum, hos ipse in celestibus sibi faceret esse consortes. Hinc est, fratres, quod Spiritus sanctus tunc toto se fudit illapsu, quando Pater de celestibus clamat: Hic est Filius meus dilectus ; ut quibus in creandis nobis operatio fuerat una cum Filio, una fieret de nostra reparatione dignatio; sicque Christus diuerso tempore uno eodemque die magorum munere, aque mutatione, atque Patris uoce Deus trino testimonio nosceretur, fieretque de trina ostensione Christi Epiphanie una et sacrata solemnitas.



[i 1Kb] SERMO CLuIII. De eisdem.

Sepe querimus quare sic mundum Christus intrat,  ut uentris experiatur angustias, partus patiatur iniuriam, sustineat uincla pannorum, cunabula toleret imbecilla, lacrymis uberum nutrimenta disquirat, etatum gradus, necessitatesque persentiat. Et qualiter uenire debuit, qui uoluit apportare gratiam, timorem pellere, querere caritatem? Natura docet omnes quid ualeat, quid meretur infantia. Infantia, quam barbariem non uincit, quam non feritatem mitigat, quam crudelitatem non comprimit, quem non compescit furorem, quam non potestatem deponit, quem non mollit rigorem, quam duritiam non resoluit, quid non amoris expostulat, quid non affectionis extorquet, quam non imponit gratiam, quam non impetrat caritatem? Hoc ita esse sciunt patres, matres sentiunt, probant omnes, uiscera humana testantur. Sic  ergo nasci uoluit, qui amari uoluit, non timeri: et tamen apud malitiam humanam sic blanda, sic pia, sic chara, audite quid proficit infantia. Audiens, inquit, Herodes rex, turbatus est, et omnis Hierosolyma cum ipso, et congregans omnes principes sacerdotum, et scribas populi, sciscitabatur ab eis ubi Christus nasceretur . Si Hierosolyma, si rex, si scribe, si principes sacerdotum ad Christi sic turbantur infantiam, quid isti facerent, Christus perfectum mox in hominem si uenisset, si fultus diuitiis, et multitudine, si cum suspectis, si cum extraneis? Qui nil dant tempori, nil etati, nil pauperi, nil parenti; sed ut audiunt natum, parant nascenti mortem, innocenti dolos, scelus pio, nudo gladios, soli milites, uagienti necem, penam parenti: et ut uis misceatur sanguini,  crudelitas acerba cunabulis bella indicit, ubera telis urget, clypeos illidit gremiis, quatenus humanam diuinamque sobolem ante sepulcrum faciat intrare quam mundum. Esto quod Herodes rex amore regni, successoris timore, coactus sit talia moliri; quare Hierosolyma, quare principes, quare scribe? Quia nasci non uult profanus Deum, seruus dominum, iudicem reus, rebellis principem, perfidus cognitorem. Hierosolyma uaria se contaminatione perfuderat, sacerdotes profanauerant sancta, et [a 1Kb] peccata uendentes, in questum ueniam pietatemque conuerterant. Scribe doctrinam celestem, scientiam salutarem, uitale magisterium, in seuum sensum, in perfidie lapsum, in lethale uaniloquium commutarant. Hinc est quod Christum nolunt nasci, uiuere timent,  quia nouerant se mox ignominie dandos, trahendos opprobriis, eiiciendos templo, priuandos sacerdotio, oblationum munere uacuandos. Semel enim cupiditate flammati, capti pompa, uitiis sauciati, uanitate ebrii, madefacti luxu, quia de correctione nil cogitare poterant, de uenia nil sperabant. Bonus uillicus quando copiosum fructum continuo labore conquirit, uenire dominum suum [b 1Kb] ad lucrum suum cupit, suum concupiscit  ad gaudium: diligens operarius quando opus suscepti laboris impleuerit, ut mercedem percipiat, patremfamilias desiderat aduenire: deuotus miles post conflictum, post uictoriam, presentiam regis optat, ut premiis sudores et uulnera remuneratione compenset; sic ad palmam suam cupit uenire Christum, qui bella mundi indefessa uirtute prosternit; sic Christum uenire non uult, qui superatus illecebris seculi de pena trepidat, de uenia nil presumit. Fratres, faciamus bona, declinemus a malis: fugiamus uitia, uirtutes sequamur, dissimulemus presentia, futura cogitemus, nostrum petamus ad regnum, nostram ueniamus ad palmam, optemus ad gloriam, tendamus uotis omnibus ad coronam. Sed ad illa sermo que sunt in sequentibus iam recurrat. Tunc  Herodes, inquit, clam uocatis magis, diligenter didicit ab eis tempus stelle que apparuit eis, et mittens in Bethlehem, dixit: Ite et interrogate diligenter de puero, et cum inueneritis, renuntiate mihi, ut et ego ueniens adorem eum. Occulte uocat magos, quia palam nil audet simulata mens, conscientia dolosa. Occulte uocat magos, quia fur amat noctem, latro in occulto tendit insidias. Diligenter inquirit tempus stelle: sed cum timet regnum, signum celi non timet, temporis non pertimescit auctorem. Quid turbaris, Herodes? Quid es tantum de successore sollicitus? Cui sidera militant, terreno imperio non tenetur. Ite, et interrogate diligenter de puero, et cum inueneritis, renuntiate mihi. Herodes, erras: magus adorare iussus est, non deferre; testari uenit ille, non prodere; uidere illi datum  est, tibi non datum est inuenire. Ite, et interrogate. Quasi magos semel interrogare non sufficit. Interrogantibus pie datum est [c 1Kb] sine pietate responsum, salutis nuntius male audientibus conuersus est in ruinam. Contumax seruus audit natum Dominum, sed Domino nascenti parat laqueos, non honorem; mortem preparat, ut careat seruitute. Sed quia nec finiri Deus, nec perire salus, nec uita poterat interire, permanet in honore Dominus, seruus remansit in crimine; et ad penam trahitur qui ad obsequium uenire contempsit; capitur ad sententiam, qui ad gratiam noluit peruenire. Ite, et interrogate diligenter de puero, et cum inueneritis, renuntiate mihi. Conuenienter dixit renuntiate mihi, quia semper diabolo renuntiat, qui peruenire festinat ad Christum; Christianus  futurus a sacerdote cum audit, Renuntias diabolo, respondit, Renuntio. Proprie ergo Herodes a magis sibi renuntiare debere dicit, qui se diaboli sciebat tenere locum, Satane nouerat implere personam. Ut et ego ueniens adorem eum. uult mentiri, sed non potest: ueniet, ut ad tormenta curuetur, ad supplicia iaciatur, sternatur ad penam, qui adorare finxerat, ut seuiret. Sed magi, ubi Iudaice perfidie  nubila transierunt, et in Christiane fidei sereno [a 1Kb] reuident, quam uiderunt stellam, ipsa preuia, ipsa duce, ad ortus Dominici locum sacratissimum peruenerunt. Et apertis thesauris suis obtulerunt ei munera aurum, thus, et myrrham. Aurum regi, thus Deo, morituro myrrham, Dominice deuotioni offerunt, scientie thesauros maximos in posterum credituris; sic ad sua per innocentie uiam redeunt, qui iter Herodiane fraudis calcauerunt in ruinam.



SERMO CLIX. De eisdem.

Ante hos dies, id est, diem octauum kalendarum mensis huius quo crescere dies cepit, quia dies uerus illuxit, in carne natum Dominum Christum Iesum,  in Euangelio scriptum , facile recolunt, qui legerunt, uel qui aurem legentibus prebuerunt. Isrelitici pastores super gregem suum uigilantes, angelis nuntiantibus, cognouerunt: hodie in eadem carne manifestatum gentiles magi curiosa sectantes, signis indicantibus, inuenerunt. Illis ortum Dominice natiuitatis annuntians locuta est uox spiritualium ministrorum, istis stella tamquam lingua celorum. Dicunt illi ad quos sepius prophete missi fuerant: Transeamus usque Bethleem, et uideamus hoc uerbum quod factum est ad nos; dicunt isti, quibus [b 1Kb] nullus umquam locutus fuerat prophetarum, et sciscitantes interrogant: Ubi est qui natus est rex Iudeorum? uidimus stellam eius in Oriente, et uenimus adorare eum . Accedunt ergo illi de proximo,  hi ueniunt de longinquo, utrique tamen ad unum eumdemque fidei locum, pia deuotione conueniunt: ibique regem Christum appositum ante duo [c 1Kb] prophetica illa iumenta, duorum uidelicet populorum typum figuramque gestantia, intuentur, admirantur, agnoscunt. Agnouit enim bos possessorem suum, et asinus presepe domini sui  Agnouit enim bos Iudeus [d 1Kb] iugo legis excusso, agnouit et asinus paganus stultitie feritate deposita; ille deserens superfluum obseruationis laborem, hic relinquens uagum superstitionis errorem. Uterque agnouit, quia uterque ad unum presepe Domini epulaturus accessit, epulaturus non fenum mortis, sed cibum salutis. Edite, edite, pia animalia, eterne uite cibaria: et perpetue retributionis escam auidis quantum potestis faucibus  occupate, non diuidentes in frusta, sed integrum, solidumque sumentes. Non potest enim edi Christus, et diuidi; integer a credentibus sumitur, integer in ore cordis recipitur. uerbum enim caro factum est, et  habitauit in nobis : habitauit, ex quo uterum uirginis dignanter impleuit. Obtulerunt illi, ut scriptum est, aurum, thus et myrrham. Nos fidei [e 1Kb] thus longinque regionis, nos [f 1Kb] proxime confessionis myrrham boni odoris, nos suaueolentia dona caritatis; tria namque ista offerimus, quando Christum, et regem, et Dominum, et hominem confitemur. Sed in spiritu et ueritate adoremus Christum, si ei munera fidei et confessionis obtulimus: et nos sicut illi magi, qui sunt fidei nostre duces credulitatisque principes, commoniti in somnis, id est, in hac uita, que somno est similis, illuso Herode rege, id est, diabolo huius mundi principe, per aliam uiam, id est, [g 1Kb] per alteram uitam, ad illam nostram patriam reuertamur, de qua per Adam eiecti infeliciter sumus, per Christum  uero misericorditer nunc reducti.



SERMO CLX. de eisdem.

Quamuis in ipso Dominice incarnationis sacramento adfuerint clara semper diuinitatis insignia, Deum tamen uenisse in humanum corpus multis modis aperit et reuelat hodierna solemnitas, ne perdat per ignorantiam semper obscuritatibus inuoluta mortalitas quod tantum tenere meruit et possidere per gratiam. Nam qui nobis nasci uoluit, a nobis noluit ignorari: et ideo sic aperit, ne magnum pietatis sacramentum magni fieret erroris occasio. Hodie magus quem fulgentem querebat in stellis, in cunis reperit uagientem. Hodie magus clarum miratur in pannis,  quem diu in astris patiebatur obscurum. Hodie magus quid ubi uideat profundo stupore peruoluit: in terra celum, in celo terram, in Deo hominem, in homine Deum, et uniuerso seculo non capacem concludi corpore perpusillo. Unde magus qui scrutari non ualet, capere non potest, mox adorat; uidet enim non sic lucere in celo stellas, lunam, solem, qualiter illuxisse carnem contemplatur in terris; uidet in uno eodemque corpore diuinitatis et humanitatis conuenisse commercium. Hic dum credit Deum, sentit regem, intelligit humani generis amore moriturum, et pauida cogitatione pertractat quemadmodum possit mori Deus, qualiter possit uite restitutor occidi. Ac sic magus cessat arte querere quod arte non potest inuenire: et quia se in celo diu cum  astris errantibus uidet errasse, gaudet in terra se ad Deum ducatu unici sideris peruenisse, et deprehendit magus cuncta que uidentur in celo, humanis clara oculis, profundis esse obscurata mysteriis. [a 1Kb]  Iamque uidens credere se, et non discutere, mysticis muneribus confitetur: thure Deum, auro regem, myrrha esse moriturum. Thure Deum, auro regem, ut eum diuiti placaret obsequio, quem curioso et importuno incesserat et offenderat instituto; atque implet illud quod multi de spadone ex Aethiopia [b 1Kb] suspicantur: Aethiopia preueniet manus eius Deo . uidet Christum magus Iudeum preueniens manibus suis, quia quando Christum Iudeus Herodi scelere prodebat, tunc magus Deum Christum muneribus fatebatur. Hinc est quod gentilis qui erat nouissimus, factus est primus: quia tunc ex magorum fide est gentium credulitas dedicata, et Iudeorum est notata crudelitas. Hodie Christus Iordanis alueum, mundi peccatum lauaturus intrauit: ad hoc  eum uenisse Ioannes ipse testatur. Ecce Agnus Dei, ecce qui tollit peccata mundi . Hodie seruus Dominum, homo Deum, Ioannes Christum tenet; tenet accepturus ueniam, non daturus. Hodie, sicut ait propheta: uox Domini super aquas . Que uox? Hic est Filius meus dilectus in quo mihi complacui . Hodie uox Dei super aquas, quia Pater Deus ut probaret generis fidem, [c 1Kb] ipse sui testis Filii, ipse assertor assistit. Hic est Filius meus dilectus, quia alterum qui testimonium diceret non habebat: arcanum Patris, arbitrum non habebat; testem generatio nescit diuina; diuinitas externam non recipit notionem, ipso Filio dicente. Nemo nouit Filium, nisi Pater, neque Patrem quis nouit nisi Filius . Hodie Spiritus sanctus supernatat  aquis in specie columbe, ut sicut illa colomba Ne nuntiauerat diluuium discessisse mundi , ita ista indice nosceretur perpetuum mundi cessasse naufragium; neque sicut illa ueteris oliue surculum portaret, sed totam [d 1Kb] in caput parentis noui chrismatis pinguedinem fundit, ut impleat illud quod propheta predixit: Propterea unxit te Deus Deus tuus oleo letitie pre consortibus tuis . Hodie Dominus super aquas. Bene super aquas, et non subtus aquas, quia Christus baptismati suo non seruit, sed imperat sacramentis. Hodie Deus maiestatis intonuit, et si Pater de celo intonat, si Filius Iordanis insistit fluentis, si Spiritus sanctus [e 1Kb] corporaliter apparet de supernis; quid est quod Iordanis qui fugit  ad presentiam legalis arce , ad totius Trinitatis presentiam non refugit. Quid est? Quia qui pietati obsequitur, incipit non esse timori. Hic Trinitas exercet gratiam totam, totam secum loquitur caritatem: ibi elementa corripit, ut seruulos instituat ad timorem. Inter hec tamen talia et tanta intrepidus stat Ioannes, quia timere non potest, qui totus ad Dei amorem natus angelico testimonio comprobatur. Hodie Christus initium dat signorum celestium, dum conuertit aquas in uinum , ut quem Pater uoce Filium iam probarat, ipse se Deum [f 1Kb] uirtutibus approbaret, quia auctor est elementorum qui elementa commutat; et naturam fecit ipse, qui contra naturam facere non laborat: aquam transfert in uinum, ut [g 1Kb] diuinitatis in uigore nature nostre  proficiat hebetudo. Nam qui panes quinque fragmento profluo et [h 1Kb] furtiuo incremento, ad quinque millia hominum tetendit et dilatauit saginam , potuit augmentis succrescentibus ad nuptiarum festa uini ampliare et perpetuare mensuras. Sed aqua in sanguinis erat [i 1Kb] conuertenda mysterium, ut mera pocula de uase corporis sui Christus bibentibus propinaret, ut impleret illud prophete: Et calix tuus inebrians quam preclarus est . Tribus autem modis hodie Christi deitas est probata: magorum munere, Patris testimonio, aque mutatione in uinum; quia tribus stare omne uerbum Scripture firmauit auctoritas dicendo: In ore duorum uel trium testium stet omne uerbum . Sed quia festiuitas ipsa ad mensam nos Domini et calicis istius  letitiam commonet iam [i 1Kb] uenire, res amplas breui sermone sufficit conclusisse, per Dominum nostrum Iesum Christum, qui uiuit et regnat nunc et semper, et per omnia secula seculorum. Amen.



SERMO CLXI. De parabola serui ab agro regressi, deque hominis erga Deum gratitudine.

Audistis, fratres, quemadmodum famulatum diuinum Dominus exigit humane seruitutis exemplo, dicendo: Quis uestrum habens seruum arantem, aut pascentem, qui regresso ab agro dicat: Statim transi, recumbe; et non dicit ei, Para quod cenem, et precingere, et ministra mihi donec manducem et bibam, et post hec tu manducabis et bibes? Numquid gratiam  habet seruo illi, quia fecit que sibi imperauit? Non puto. Sic et uos, cum feceritis omnia que precepta sunt uobis, dicite: Serui inutiles sumus; quod debuimus facere, fecimus . Sic et uos. Quid simile? Immo longe dissimile. Tantum debet homo Deo, quantum debet homini homo? Absit. Nam est alter ordo, diuersa causa, [a 1Kb] dissimilis fides. Deus hominem fecit esse, nasci iussit, dedit uiuere, concessit sapere, donauit et tempora, distribuit etates, concessit ad gloriam, aperuit ad honorem, prefecit animantibus, et toti terre dominum definita lege et etate prescripsit: et cum talia, tantaque prima homini Dei beneficia deperiissent, secunda reparauit tanto maiora, quanto diuina; prestantiora tanto, quanto celestia. Nam celi post habitatorem dedit, quem dederat  ante incolam terrenorum, ut aduersum nullum illi, nullus incursus, [b 1Kb] nullusque serpens terrenis latens in bonis, irrepere amplius in hominem non ualeret; seruaretque conditio iam certa, quem perdiderat [c 1Kb] incerta libertas; et esset homo liber omnium, sola Domini seruitute, cui conditionem qua factus est debet, debet originem: quod redemptus est, quod emptus est, debet utique seruitutem, dicente Apostolo: Pretio empti estis, nolite fieri serui hominum . Et propheta ut conditionem, ut originem fateretur: Ego seruus tuus, inquit, et filius ancille tue . Deo ista, homini quid tale debet homo? Et tamen querit Deus uel tantum; quia reddere homo Deo nil uult, cui debet totum. Sed repetamus lectionem, et oculis nostris similitudinem proponamus  ipsam, et quod diximus tunc lucebit, quia nullam Deo, homini totam dependimus seruitutem. Quis uestrum habens seruum arantem aut pascentem, qui regresso ab agro dicat: Statim transi, recumbe; et non dicit ei, Para quod cenem, et precingere, et ministra mihi, donec manducem, et bibam, et post hec tu manducabis et bibes? Quam familiaris, quam uernacula, quam de quotidiano usu ueniens, quam communis est ista doctrina. Si dominus est, qui audit, agnoscit talia se exigere a seruo; si seruus, exhibere se domino ista cognoscit. [d 1Kb] Seruus namque post uigilias antelucanas, post totius diei uarios et duros labores, post trepidantes et anxios concursus, et parat Domino  suo cenam, et cinctus quod parauerat subministrat: non est elatus, quia fecit, sed cum deuotione singula faciens contremiscit, et apponit domino suo cibos multiplices, arte tota totius saporis conditos; ipse autem semicoctam, nec salitam forsitan cenulam gustaturus; porrigens crebra pocula, [e 1Kb] uariat calices, uina mutat; ad longissimi [f 1Kb] conuiuii fabulas longiores stat fixus, stat moueri nescius, stat cuius lassescere non licet seruituti. Et cum dominus iam partem noctis in somno deducit, peragit in quiete, seruus colligit, curat, accurat, ponit, componit, reponit, et sic in rebus necessariis immoratur, ut nichil sibi, aut parum noctis ad escam reseruet et soporem. Post hec omnia nisi peruigilet in crastinum, et dominum preuenerit dormientem, fessus, indefessus, [g 1Kb] manicabit  ad uerbera, ad presentem penam nichil hesterno ei subuenit de labore, quia quidquid dominus indebite, iracunde, libens, nolens, oblitus, cogitans, sciens, nesciens circa seruum fecerit, iudicium, iustitia, lex est, imperantis ira subdito ius est, et ad libitum domini uocem non habet conditio seruitutis. Si ergo et seruus sentit quid debeat homini taliter seruiendo, et dominando dominus qualem seruitutem Domino dominorum debeat, docetur et intelligit se magistro. Hoc implebat Paulus, qui [h 1Kb] seruitutis sue titulos sic scribebat: Usque ad hanc horam esurimus, et sitimus, et nudi sumus, et colaphis cedimur . Et alibi: Liuidum facio corpus meum, et seruituti subiicio . Prebebat uinditcam bonus seruus, qui se usque ad liuorem sic agens  iugiter uerberabat: nec laxabat frena corpori, ne per indulgentiam caro laxata alterius incurreret seruitutem. Sed, homo, quod a seruo exigis, impende ei qui te dominum fecit. Tu qui semper dormis, et a seruo exigis uigilias indefessas, aliquando uigila tuo Domino pro te sine cessatione uigilanti, assiste tuo Domino uel momento uno ieiunanti, cui manducanti tuus seruus semper assistit; remitte seruo innocenti, [i 1Kb] cui peccanti blanditur Dominus tuus; da interim ueniam, cui tuus Dominus semper ignoscit. Certe si quidquam boni feceris, crede te [i 1Kb] Domino soluisse debitum, non beneficium prestitisse. Cum feceritis, inquit, omnia que precepta sunt uobis, dicite, serui  inutiles sumus; quod debuimus facere, fecimus. Quando per se homo utilis ad diuina, qui sic sibi est inutilis ad humana? Cogitet homo cordis mala, carnis uitia, uoluptatum fluctus, desideriorum procellas, irarum scopulos, naufragia criminum, et tunc quidquid in se est utile [a 1Kb] dabit Deo, sibi quidquid inutile est deputabit. Sed ad proposita redeamus, ut quare Dominus discipulos suos admonuerit iam patescat. Apostolos suos Christus [b 1Kb] ut mitteret adpopulos uario dolore languentes, dedit illis uirtutem spiritus, potestatem supernam dedit, dedit gratiam sanitatum, unde perambulantes illi reddebant uisum cecis, claudis cursum, surdis auditum, et ne per singula uos morer, cunctis male habentibus dabant salutem, unde redeuntes gloriabantur dicentes: Domine, etiam  in nomine tuo demonia subiecta sunt nobis. Quos Dominus temperat, dicens: Nolite gaudere quia demonia subiecta sunt uobis: gaudete autem quia nomina uestra scripta sunt in celis . Ergo ne per elationem perderent quod conquisierant per laborem, et deputarent sibi quod diuinitus fuerant consecuti, ad humilitatem, que mater est doctrine, tali reuocat exemplo: Quis uestrum habens seruum arantem, aut pascentem, qui regresso ab agro dicat ei, Statim transi, et recumbe, et non dicit ei, Para quod cenem, et precingere, et ministra mihi donec manducem et bibam, et post hec tu manducabis et bibes? Post exactos labores, et magna et multa documenta uirtutum, apostoli satis sibi utiles uidebantur, sed uersari in luto carnis, et limo corporis huius, et quod essent inutiles,  nesciebant, sed deprehenduntur cum Iudas tradit, Petrus negat , Ioannes fugit, relinquunt omnes , ut solus in quo erat, et ex quo erat tota utilitas appareret. Quod autem dixit: Et postea tu manducabis, monet discipulos, ut post ascensionem suam statim copulari se Domino in illa beatitudine superna gestirent. Nam denique hic [c 1Kb] relicturos omnia approbat, et precingit ad tolerantiam passionis, et ministerii sui perficit ad laborem. Nam tunc tanto tempore ministrarunt apostoli discumbenti, quanto tempore inter peccatorum coquinas et gentium focos cenam Domini super mensas Ecclesie in memoriam perpetem prepararunt. Hanc cenam qui [d 1Kb] fidelis est nouit, qui nescit, et scire desiderat, sit fidelis.



SERMO CLXII. De eo qui uolebat diuidere hereditatem.

Audistis, fratres, hodie quid a Domino heres bonorum petierit mundanorum. Magister, inquit, dic fratri meo ut diuidat mecum hereditatem . Preceps cupiditas, et incauta, mundane litis arbitrum credidit ipsum seculi cognitorem; et eum fieri  uoluit diuisionis auctorem, qui ad restituendam uenerat humani generis unitatem. Magister, dic fratri meo ut diuidat mecum hereditatem. Hic non magister questus est, [e 1Kb] sed amor. Dic fratri meo ut diuidat mecum heredilatem. Cum dicit, dic fratri meo, premisit quod caritatem moneat, quod interpellet naturam, quod pulset affectum. Dic fratri meo ut diuidat mecum hereditatem. Non potest dicere fratri, Diuide, qui per prophetam docuit: Ecce quam bonum et quam iucundum habitare fratres in unum . Dic fratri meo ut diuidat mecum hereditatem. Que maior hereditas, que melior hereditas quam diuine uinculum caritatis? Quia hereditas aliquando perit, caritas numquam, dicente Apostolo: Charitas numquam excidit . Sed dicit aliquis, Ergo caritas  numquam perit, numquam uiolatur? Plane numquam, quia [f 1Kb] caritas si est, permanet; si non permanet, non est. Sicut sterilis arbor que uernali tempore cum tota candescit in flore, [g 1Kb] fructum non dat illa, sed fallit; ita est caritas que putatur, et non est: occasionum concussa fluctibus euanescit, ac sic ledit sollicitos et decipit incautos. Sed ad cepta redeamus. Magister, dic fratri meo ut diuidat mecum hereditatem. Hereditas mundana, ante posteris infert iurgia quam confert censum; antequam diuidat facultates, [h 1Kb] scindit heredes; antequam debitas tradat singulis portiones, successores ipsos desecat et mittit in partes. Proinde non est hereditas ista, sed pugna; et hec nouerca filiorum est, non facultas. Ille ditat filios, qui relinquit filiis plenissimam caritatem.  At tu, quisquis ille es qui Dominum tali petitione compellas, Dominum prouocas, Dominum producis ad litem, cum quo tibi Apostolus hereditatem docet et ostendit esse communem: Heredes, inquit, Dei sumus, coheredes autem Christi . Hic tibi sic heres est, hic est tibi frater, qui nascendi sorte, conditione crescendi, uiuendi ordine, moriendi exitu, per omnia tibi uoluit similis inueniri. Nam cum esset et solus Dei heres, et Filius unicus per naturam, te participem sibi, te coheredem sibi uoluit et fecit esse per gratiam, qui eras miser et subiectus ultime seruituti. Habebis itaque, et collata poteris feliciter possidere, si manseris in aula Patris, si fueris in diuina hereditate communis. Dari potest, diuidi non potest sors diuina, quia celestia et qui dederit non amittit, et  qui acceperit sibi singulariter non recondit. Unde homo quid hunc ad diuisionem uocas, quid hunc ad discussionem miserandus inuitas, quid ab eo partem petis, qui tibi quesiuit et contulit totum? uel expertus cessa, et iam peniteat talia te petiisse. Nam partem substantie principalis accepisti, et acceptam peregrinus, uagus, luxuriosus cum luxuriosis helluo  perdidisti . Hinc paradisi exsul, hinc hereditatis exsors, hinc extorris a uita. Homo, dicit tibi Christus, Quod a me, et per me consecutus es, sine me non poteris possidere, quia sine me qualis fueris, iam uidisti; hoc sciens pro te Patrem ingrate omnium sic poposci: Pater, quos dedisti mihi, uolo ut ubi ego sum, et illi sint mecum . Et quia nec hoc tibi sufficere poterat ad tutelam, nam cum mecum esses in paradiso, et [a 1Kb] extra me tu periisses, adieci, dicens: Pater, sicut tu in me, et ego in te, ita et isti in nobis unum sint. Ego ut Patris bona habeam, processi de Patre, a Patre penitus non recessi: et ideo tantum te in nobis habere uolo, quantum nos ipsi sumus, et manemus in nobis. Desine ergo uel superna diuidere, uel de terrenis me audiente litigare, ne  quem tenes et habes hodie largitorem pium, seuerissimum sentias postmodum cognitorem. Sed iam quid responderit Dominus audiamus: Homo, inquit, quis me constituit iudicem aut diuisorem super uos? Quis me constituit iudicem? Et ubi est illud quod tu dixisti, Domine: Pater neminem iudicat, sed omne iudicium dedit Filio ? Aut diuisorem super uos? Et quis diuidet iustos ab iniustis, sicut segregat pastor oues ab hedis ? Si tibi iudicium debetur hominis, et per te est totius seculi celebranda diuisio, quomodo dicis, Quis me constituit iudicem aut diuisorem super uos? Est quidem penes Christum, et fuit, atque erit omne iudicium, sed tunc non iudicaturus uenerat, sed iudicandus, nec addicturus reos, sed a reis innocens addicendus. In homine agebat  Deum, in seruo dominum, ut esset uernula temporis, qui erat et factor et cognitor seculorum. Merito ergo respondit: Quis me constituit iudicem aut diuisorem super uos? Et quis eum constitueret iudicem, qui constituit et restituit uniuersa? Christus ad litigatoris arbitrium arbiter esse non poterat, qui totius iudicii summa est et potestas. [b 1Kb] At illi iurgator quare non opposuit: Quomodo non inuitatus a fratre taliter tu petisti? Nescis, quod iustus mediator non est, qui ab una tantum eligitur parte? uerum hec non dixit; sed inuisus astitit, ut adiudicantis illi fas esset, fratri non esset, resilire sententiam. Et quia Christus correcturus uenerat, non damnaturus reum, precepto remouet fomitem iurgiorum, dicendo: uidete, cauete ab auaritia. Hoc est dicere: Abiiciatur auaritia,  et non erit in hereditate contentio. Auaritia, fratres, parentes negat, germanos diuidit, separat socios, amicitiam soluit, excludit affectum: hanc qui intra se habuerit, erit nullius, suus non erit. Auaritia, fratres, sicut dixit Apostolus, radix est omnium malorum  : que cum radicari ceperit in corde, sic morum dissipat ornamenta, sicut [c 1Kb] arbor noxia feralibus radicibus nexa soluit, et dissipat monumenta maiorum.



SERMO CLXIII. De terrenorum cura despicienda.

Beati quorum corda hodiernus Dominici sermonis penetrauit auditus. Beati quorum mentes promouit ad fidem tanta et talis promissio Saluatoris. Beati qui credulitate celestium mandatorum duris absoluti sunt presentium curis. Tali namque hodie discipulos suos, immo omnes auditores suos, Dominus uoce compellat: Nolite solliciti esse anime uestre quid manducetis, neque corpori uestro quod uestiamini.  Anima plus est quam esca, et corpus plus est quam uestimentum . [d 1Kb] Quis sic ita inuidus bonis suis, quis sic deliciis suis inimicus, ut spontanea et celitus preparata despiciat, et concupiscat mundanis laboribus et doloribus conquisita? Degener nimis animus, mens tota seruilis est, que coquorum [e 1Kb] afflatus, squalores coquine, hesterno horrore fetentia perquirat obsonia, cui iugiter regius deseruit atque adiacet apparatus. Noli ergo, homo, inania prouidendo gemere, noli laborare caduca preparando, quia prandii tui semper et ubique Deus preparator assistit. Quis rex deuotis militibus debitam non procurat annonam? Quis dominus fidelibus seruis ista cibaria non ministrat? Quis pater non dat panem filiis? Si ergo nobis Deus, et rex et Dominus,  et Pater est, quid negabit? Stipendiis suis militans derogat miles regi; suis sumptibus uiuens dominum seruus accusat; pro se sollicitus filius culpat superstitem patrem. Noli ergo, homo, exponere Deum pro te taliter cogitando, qui et iustitia regnantis, et dominantis studio, et generantis affectu, in se totam tui recepit sollicitudinem, refudit et curam, dicendo: Nolite solliciti esse anime uestre quid manducetis. Sed te forte mellitus imber, et singularis cibus, Iudaici fastidii deterret exemplo, nec carnem credis humorum uarietate concretam per solum manna [f 1Kb] sua uoluntate compleri: dicis, Deus sicut corpus ex diuersis uoluit constare membris, ita uariatis dapibus uoluit et iussit enutriri. Superfluus est, o homo, iste qui te exagitat timor: nam Creatoris ad prandium  tota concurrit et aduolat creatura. Unde si te legalis cibi singularitas et parcitas terret, inuitet et prouocet euangelici conuiuii celestis effusio, que in uno ferculo manducaturo Petro totius apponit genera creature . Nam quidquid Ne [g 1Kb] uector noui  seculi, seculi seruauit ad semen, quidquid in ere uolitat et fertur, quidquid gignitur et uiuit in terra, quidquid in aquis est, et mouetur, hoc uno Petri celitus mactatur, et exhibetur ad cenam. Si ergo uis, homo, accipere et omnia manducare, despice uilia tibi prouidere cellaria. Et nos quidem magnis exemplis tibi superna cogitanti carnalia non defutura probare contendimus: Deus autem pro sue maiestatis insignibus de suis dubitantem promissis ad uilia et extrema remittit exempla; ut te tali examinatione redarguat, quem [a 1Kb] tanta imitatione non traxit. Considerate, inquit, coruos, quia non seminant, neque metunt, quibus non est cellarium, neque horreum, et Deus pascit illos; quanto magis uos pluris estis illis? Dubium merito infidelem ad auem mittit, amicam belli, furoris  sociam, insatiatam sanguine, et in ipsos mortuos ferro grauius seuientem. Namque cessante gladio carnifex improbissimus exanime grassatur in corpus, laniat, dissipat, spargit, ne quid funeris inuentum, quieti misericors sepultura commendet. Itaque Dominus exemplo tali exaggerat dubitantis insaniam, qui putat Deum hoc piis filiis denegaturum, quod impiis [b 1Kb] auibus subministrat; et existimant relinquentibus propter se patriam, domum, parentes, filios, coniuges, uictus subsidia non daturum, qui nascenti indulsit crescere, terminauit corporis incrementum. O miserum, o tota infelicitate dignissimum, cui cum detur regnum, suspirat panem; cum perpetuitate donetur, deflet potum; cum immortalitatis gloria induatur, plangit corporis uestimentum. Genuine infelicitatis  conscius, fieri non credit se felicem; et terreno enutritus in puluere celi incolam dubitat se futurum. Conuenienter ergo Dominus que sequuntur adiecit: Quis autem uestrum cogitando potest adiicere ad staturam suam cubitum unum? Humanarum mentium cogitationes intimus scrutator exponit; nam omnis homo dum sui corporis pulchritudinem concupiscit, procerum se esse exoptat: sed cogitare homo hoc potest, hoc per se homo obtinere non potest; ad id credendo peruenit, ad hoc peruenire non potest cogitando. Hinc est quod Dominus humani conscius desiderii hominem Christi tetendit in formam, ut in mensuram Christi speciositate tota decorus esset, qui in breuitate sua erat ipso erubescente deformis; unde bene subiunxit: Si ergo neque quod  minimum est potestis, de ceteris quid solliciti estis? Hoc est, quid cogitatione, homo, maiora presumis, qui per fidem minora desperas? Quid uestimento minus, quid maius corporis incremento? Crede ergo tibi a Deo uestitum corporis posse prestari, a quo tibi fides corporis incrementa repromittit. uerum, quia Deus sic humanum diligit genus, ut ipsos quos dominantis iure corripit, mox paterno soletur, et  mulceat blandimento, quos comparatione fedissime auis exasperasse uidebatur, ad floris odorati et speciosi nimium hos reducit exemplum. Considerate, inquit, lilia quomodo crescunt: non laborant, neque nent. Dico autem uobis, nec Salomon in omni gloria sua uestiebatur sicut unum ex istis. O quantum se superna pietas hominis amore deponit! Nam qui poterat precepta sua sola auctoritate firmare, toto insinuat et astruit labore doctoris, et qui sufficiebat in sola fide promissionis sue terminum collocare, auditores. ad fidem promissi suasoris perducit exemplo; dubios lilii comparatione confirmat, lilium Salomonis sublimat exemplo: quia ipso Domino testante, inter omnes mundi reges Salomon singulari gloria, ornatu unico, speciosus effulsit, et omnes terre flores lilium  uincit et precellit in gratia; tantumque distat ab uniuerso germine lilium, quantum regem specie, gloria, cunctis, constat excellere. Nec a nobis latius lilii describenda est pulchritudo, cuius prerogatiuam Dominica testatio reddit singularem: iteranda sunt sane illa que ad robur fidei nostre geminato Dominus commendauit exemplo; quia Christianus de uita, de regno, de immortalitate certus, [c 1Kb] de pastus et uestitus non debet necessitate pulsari, cum uideat Deum hodie nato, et perituro in crastinum germini [d 1Kb] tantam uestibus gloriam contulisse. Sed sicut ariditate ista, sicut clibani deputantur incendio, ita mortis, ita gehenne ignibus destinantur, qui presentia sibi a Deo prestari dubitant, cum futura sibi iam sentiant contributa. Et uos nolite querere quid manducetis, aut  quid bibatis, et nolite in sublimia tolli; hec enim omnia gentes mundi querunt. Pater autem uester scit quoniam his indigetis. uerumtamen querite regnum Dei, et hec omnia adiicientur uobis. Cum se patrem nostrum dicit, nostri sibi piam curam comprobat non deesse: cum nos regnum celeste iubet querere, subiicienda monstrat omnia; nobis quidquid celestis exigit apparatus indicat adfuturum.



SERMO CLXIu. De igne celesti, de separatione facta a Christo, et de Ecclesie et Synagoge diuisione. In illud Luce: Ignem ueni mittere in terram, etc.

Sicut febrientibus amarus est semper salutaris cibus, ita et sepe Dominicus sermo contrarius imperitis: utrisque tamen aliter, aut ex corporis, aut ex  mentis infirmitate contingit. Hodie Dominus exasperasse nonnullorum uidetur auditum, dicendo: Ignem ueni mittere in terram, et quid uolo, nisi ut accendatur? Et infra: Putatis quia pacem ueni mittere in terram? Non, dico uobis, sed separationem . Et ubi est illud: Ecce Agnus Dei ? Ubi illud: Sicut ouis ad occisionem ductus est, et sicut agnus coram tondente se mutus, sic non aperuit os suum ? Sed et illud: Dicite filie Sion: Ecce rex tuus uenit tibi mansuetus ? Et quid est quod Agnus iste tam dure in predicatione percutit? Quid sic arietat in uerbo, qui in passione [a 1Kb] tanta patientia tacet, in morte tota humilitate succumbit? Et reuera, fratres, mundum suum Christus per omnia mitis et mansuetus intrauit, dum nascitur nostro dulcis in germine, dum cunis blande blandior ipse fouetur, dum paruulus in gremio se fundit et resoluit humano, dum parentis in collo stringitur, et stringit toto caritatis amplexu. Et ut enutriat toto dum nutritur affectu, per omnes sensim currit et adolescit etates: pauper agit semper, solitarius semper incedit, quia pauper communis est semper; patet omnibus solitarius semper. Et quid est quod tantum uerbis spargit ignem,  quod tanta et talia inflammat, et dilatat incendia, dicendo: Ignem ueni mittere in terram? Quid est? Ager quoties longa incuria siluescit, et toto luxurie agrestis sordescit horrore, peritissimi cultoris utique semper aperitur et purgatur incendio: ac studio benigno cultor ignis apponitur, ut exustis sentibus reueletur prima facies campi, [b 1Kb] prestetur agricole libera, fiat facilis uia uomeri, sit germinis ferax sterilis diu terra, et longa ac mesta otia leto letissima iam repenset in fructu. Ergo ubi Iudaicus cespes continuo aratro legis et iugi cultu [c 1Kb] effetus ad inopiam, non respondit germini, non labori, sed pro tritico lolium reddidit, protulit pro uiribus spinas, Christus ad sata gentium diuini cultus conuertit industriam: ac diu oppressa dumis nationum cupiens noualia purgare, ignem mittit  primum maximus magister in terram, et quidquid naturalis squalefecerat luxus, quidquid arefecerat brumalis rigor, artifici depurgat et consumit incendio; quatenus sola longo exhausta ieiunio ipso suo cinere saginata pinguescerent, et post diuturnam duritiem tenera redderentur et mollia; ac sic euangelico apta cultu semini redderentur commoda; et felici sulco iam redderent tricesimum, sexagesimum ac centesimum fructum. Sed hic ipse cultus non est nouus agricole ueteri et celesti, nam legem [d 1Kb] pangere, gratiam serere, ignis semper uti opere consueuit. Daturus legem ignem premisit in rubo; sed diuinum rubus portauit, non concepit incendium , iam tunc aculeis malitie plenum et ingratum culture legis [e 1Kb] populum prefigurans. Et nunc in arua gentium cum  destinaret apostolos, sic eos igneo imbre perfudit, et ignis consedit super eos, ut possent humecta siccare, sicca infundere, decoquere cruda, frigida calefacere, accendere exstincta, comburere noxia, et in opere diuerso uno atque eodem igne ad celestem copiam tota percolere deserta terrarum, dicente propheta:  In omnem terram exiuit sonus eorum, et in fines orbis terre uerba eorum . Sed ad illud iam quod sequitur transeamus. Ignem ueni mittere in terram, et quid uolo nisi ut accendatur? Sed baptismo habeo baptizari, et quomodo coarctor donec perficiatur? Urget aqua ignem: cogitanda est talis, tam diuisa coniunctio. Urget unda flammam, multiplicat flamma undam. Que est talis, tam [f 1Kb] concors ista discordia? Geritur hic, sicut diximus, agricole diuini species: plena namque omnia calore germinant, humore nutriuntur. Unde rerum parens Deus ignis et aque commercio nos germinat, nos enutrit, quorum tanto ardet, calet, exestuat, anhelat affectu. Baptismo habeo baptizari. Christus suo baptizatur in sanguine, ut quidquid ex nostra carne suscepit, diluatur, renouetur, et totam  sue diuine maiestatis redigatur in formam. Baptizatur Christus sue baptismate Passionis, qui totius peccatum mundi lauit, quod non nisi ab eo qui mundum fecerat, poterat aboleri. Putatis, ait, quia pacem ueni mittere in terram? Non, dico uobis, sed separationem. Quare? Quia coniunctio celestis est in ista separatione terrena. Nemo potest connecti terre, et iungi celo. Grata ergo et chara sit ista terrena separatio, que nos sic a terrenis separat, ut inserat nos diuinis. Erunt, inquit, ex hoc quinque in domo una diuisi, tres in duo, et duo in tres: diuidetur pater in filium, et filius in patrem; mater in filiam, et filia in matrem; socrus in nurum suam, et nurus in socrum suam. Cum quinque dixerit ex una domo diuidendos numero, nomina sex diuidentur, pater, filius, mater, filia, socrus,  nurus: sed quia est ipsa socrus que mater est, certum est quinque tantum personas in his nominibus inueniri. Diuiduntur autem tres in duo, dum in sponso sponsa coniuncta, socrus que tertia est, diuisa remanebit in domo. Ergo ista in qua Ecclesia coniungitur Christo Synagoga, que mater est, et socrus, permanet suo iam marito perdiuisa. Duo ergo in tres ita diuiduntur, dum de isto Christi et Ecclesie consortio altera [g 1Kb] heres scinditur et diuiditur Synagoga, ut Christus et Ecclesia diuisi [h 1Kb] ab hereticis, uno maneant et iungantur in Spiritu. Diuiditur et pater in filium, et filius in patrem, dum Iudaicus populus qui per carnalem Christi generationem paternum sortitus est nomen, a Christo Filio per inuidiam separatur, pater liuidus in odium uertit affectum, cui filii gloria  iugis est pena, est continuus cruciatus, dicente Apostolo: Quorum patres, ex quibus est Christus secundum carnem, qui est super omnia Deus benedictus in secula . Diuiditur et mater in filiam: est namque Synagoga mater, ex qua per Petrum et ceteros apostolos nascitur Ecclesia filia, que ubi diuini  regis Christi meruit habere consortium, matrem et emulam pertulit et nouercam. Et que filie mater talis, qualis nurui socrus? Hec namque Synagoga mater, ubi Ecclesiam nurum uidit ex gentibus aduenisse, occidit scelesta filium, nurus consortium ne uideret: occidit Christum, si uel sic amorem nurus furibunda ualeret exstinguere. Sed ex morte totum resurrexit in Ecclesie coniugium Christus; ut probaret caritatem non separari morte, sed crescere. Arguit eos autem Dominus qui faciem celi, ortus nubium, stellarum cursus, plagas orbis student nimia curiositate perquirere, et tempus salutis sue nullis studiis, nullis indiciis nituntur agnoscere. Hypocrite, ait, faciem celi et terre nostis probare; et quomodo tempus istud non probatis? Oculus effusus perdit lumen,  quia tota hominis intra pupillam uisio continetur. Ne ergo studeas uidere multa, ut uideas temetipsum; ne presumas excelsa contueri, nec longinqua ambias conspicere, quia angustus oculus non capit multa, non penetrat excelsa, longinqua non perspicit, atque ita uidet nichil, qui uidere existimat totum. Agnosce ergo diem salutis, tempus acceptum per Christum Iesum Dominum nostrum, si uis a te.

Deest finis.



[a 1Kb] SERMO CLXu. De consecratione D. Proiecti episcopi Foro-Corne-liensis.

Omnibus quidem Ecclesiis uenerationem debere me profiteor, et fidelissimam seruitutem: sed Corneliensi Ecclesie inseruire peculiarius ipsius nominis amore  compellor. [b 1Kb] Cornelius namque memorie beatissime uita clarus, cunctis uirtutum titulis ubique fulgens, operum magnitudine notus uniuersis, [c 1Kb] pater mihi fuit, ipse me per Euangelium genuit, ipse pius piissime nutriuit, ipse sanctus sancta instituit seruitute, ipse pontifex sacris obtulit et consecrauit altaribus: et ideo mihi clarum, colendum, mirabile Cornelii nomen. Amor ergo cognominis me compellit Corneliensis Ecclesie desideriis desideranter occurrere, et Proiectum uenerabilem uirum amabilius pontificem consecrare. Proiectum dixi, sed non abiectum, iuxta illud: In te proiectus sum ex utero; de uentre matris mee Deus meus es tu . Et uere iste Proiectus ex utero humane matris matris diuine in utero iugiter  mansit, qui domus sue nescius, domus Dei esse perstitit habitator. Qualiter autem, fratres, cunabulis ab ipsis [d 2Kb] gradus Ecclesiastice militie conscenderit et officia, quia dicere mihi longum est, sicut dicit Dominus, etatem habet, ipse [e 1Kb] pro se loquatur , per Dominum nostrum Iesum Christum, qui uiuit et regnat cum Spiritu sancto in secula seculorum, Amen.



SERMO CLXuI. De quadragesimali ieiunio.
[f 1Kb]

Habet quidem simplicitas innocentie sue gratiam, habet fidei sue fructum; scientie premium habere non potest, palmam habere non potest uirtutum. Aliud est otio et securitati sue uiuere, aliud est pro omnibus ferre uigilias et labores. Simplicitas ciuem  bonum facit, non facit militem fortem: hinc est quod ille censum soluit, hic stipendia percipit et honores. Ciuis aut cedit aut succumbit aduersis, aduersa miles sustinet et propellit; ille pugnare non didicit, hic non timere; ille cauet semper, hic uincit. Hec diximus, ut que sit distantia monstraremus inter eum qui Christiane fidei simpliciter accipit et sequitur sacramentum, et inter eum qui studet ipsius fidei et apprehendere scienter, et nosse mysterium. Ecce Quadragesime ieiunium, quod deuotione solemni die crastino suscipit uniuersalis Ecclesia: multi putant abstinentie tantum studio, uel nobis traditum, uel pro nobis Dominum peregisse, nec altioris intelligentie continere mysterium, sed solummodo castigandis corporibus, resecandis uitiis, temperandis mentibus hoc  prouisum. Porro quadragenarius iste numerus tam sacratus esse a seculis, tam mysticus reperitur, ut semper efficiendis rebus diuinis, et maximis Dei negotiis explicandis adhibitus lege inuiolabili perscribatur. Quod ut luceat ad purum copiosissimis percurramus exemplis. Cum mundus intra generis humani primordia perdeflenda, nefando uitiorum squalore sordesceret, et totus criminum feteret horrore, ac pene ipso iniquitatis sue fumo fuscare celi tantam contenderet claritatem, quadraginta diebus ac noctibus expiaturus terram, celestis imber effunditur : ut, quia perire sibi mundus, quod factus fuerat, [g 1Kb] iam debebat, gauderet tali baptismate se renatum, sciretque quod est, non se nature, sed  auctoris sui gratie, iam debere; ipsamque nostri baptismatis formam terra, nostri corporis origo, prelibaret; ut que ante natos homines producebat ad mortem, hos ad uitam produceret iam renatos. Attendite, fratres, quantus sit quadragenarius numerus iste, qui et tunc celum terris aperuit abluendis, et nunc fonte baptismatis orbem totum pandit gentibus innouandis. Merito nos quadraginta diebus per ieiunium currimus, ut perueniamus ad fontem [a 1Kb] baptismatis et salutis. Quadraginta annis populum Iudeorum panificus in eremo pauit imber : nec solito ministratu incrementa germinis produxit e terra, sed ipse terris potius fluxit frumenta; totumque seruitutis humane ademit laborem, qui blando rore esurientibus celestem prebuit et euexit annonam. Quadraginta  diebus terram repromissionis exploratio missa diuinitus circuiuit : ut hic sacratus numerus promissas Isreliticum populum euocaret ad terras, qui nos quadragenariis ieiuniorum cursibus euocat, et perducit ad celum. Namque et nostri corporis terram quadraginta diebus explorat nunc et circuit celestis inspectio, ut expugnatis et expulsis uitiorum gentibus, regionem nostri cordis possideat turba uirtutum. Et quia nichil omittendum est, Moyses ipse dierum quadraginta ieiunio ita humano defecatus est et exinanitus a corpore , ut totus diuinitatis mutaretur in gloriam; et adhuc in nostri corporis obscuro toto fulgeret lumine deitatis; neque intueri eum mortalium uisus posset, qui [b 1Kb] substantia Dei diu pastus tota mortalis cibi oblitus fuerat adiumenta:  unde didicit coram Deo et cum Deo commorantibus uite subsidia non deesse. Et reuera, fratres, nescit lassari, mori non potest, cui panis, cui uita Deus est. Merito hic talis legem sancire meruit, qui totum quidquid in homine lex urgere poterat, peramisit. Prestiterat hoc Moysi iuge fortasse ieiunium; sed nondum reddiderat talem, si defuisset quadragenarius numerus hic sacratus. Ieiunium Eliam leuauit ad celum , et purificato sic corpori ignei currus addixit obsequium; ut ostenderet [c 1Kb] gehenna, que exurit reos, innocuis quam deseruit: sed ut ad hoc perueniat et Elias, quadragenarii numeri ante uiam mysticam precurrit . Ezechiel eximius prophetarum quadraginta diebus [d 1Kb] iacens latere uno, scientibus legem loquor, captiuitatem  futuram dum prefigurat, absoluit : qui sacratus numerus iste suscipit iniquitates, ut deleat; captiuitates ut absoluat ingreditur; uincula patitur,  ut relaxet. Hinc est ergo quod Dominus, auctor a seculis in hoc numero absconditi sacramenti, intra ipsum numerum dierum quadraginta ieiunii , ut quod adumbrauerat in famulis ipsa per se [e 1Kb] iam ueritas, facta et cepta perficeret, firmaret tenera, inchoata suppleret, et que preceptis instituerat, roboraret exemplo; non enim suffecerat hoc tantum tanti numeri sacramentum imperasse uerbis, nisi commendasset et facto. Et tamen, fratres, a tempore diluuii sacramenti huius contendimus aperire mysterium, non ausi anteriora contingere, superiora rimari, loqui tacita, tam diu certe reposita proferre: presertim cum mihi temerarium et uobis non necessarium uideam causarum tales tantasque origines perscrutari. uere deuotionis est, fidelissime seruitutis  est, quid fieri uelit, non quare uelit dominator, inquirere. Si ergo quadraginta dierum simplex, purum, equale, tantis testimoniis, sub tanti numero sacramenti traditum nobis a Domino ieiunium perdocetur, unde ista uarietas, unde nouitas ista, unde hebdomade nunc resolute, nunc rigide, nunc indulgentes nimium, [f 1Kb] nunc seuere? Unde intemperati ieiunii usus iste, qui aut afficiat sine uenia, aut remittat ad crapulam? Hoc est, separatim calida, separatim frigida, separatim salis, separatim cibi remedia suis usibus deputare, et totum uite negligere conditorem? Certe qui corporis cibos condiunt, sapienter discant anime pabulum temperare, ne aut plus salitum, aut penitus insulsum salutaris cibi generat lethale fastidium. Ieiunium sit equale: et, ut est nobis traditum ,  seruetur ad corporis et anime disciplinam. Certe qui ieiunare non potest, non presumat inducere nouitatem: sed fateatur esse fragilitatis proprie quod relaxat, et [g 1Kb] redimat eleemosynis quod non potest supplere ieiuniis; quia illius gemitus Dominus non requirit, qui pro se gemitus pauperum sic redemit.



SERMO CLXuII. De D. Ioanne Baptista predicante, deque penitentia agenda.

Opportune nobis Ioannes beatissimus ieiunii tempore penitentie doctor aduenit; doctor dicto factoque, magister uerus, quod uerbo asserit, demonstrat exemplo. Magisterium stat de scientia, sed magisterii auctoritas constat ex uita; docenda faciens, obedientem perficit auditorem. Docere factis, sola est norma  doctrine; doctrina in dictis scientia est, in factis uirtus. Scientia ergo illa uera est, que fuerit mixta uirtuti; illa, illa diuina est, non humana, euangelista  probante, cum dicit: Que cepit iehsu facere et docere . Preceptor cum docenda facit, et auditu instruit, et informat exemplo. In diebus, inquit, illis uenit Ioannes Baptista predicans in deserto Iudee, et dicens: Penitentiam agite, appropinquauit enim regnum celorum . Penitentiam agite, quare non magis gaudete? gaudete magis, quia succedunt humanis diuina, celestia terrenis, temporalibus sempiterna, malis bona, secura anxiis, erumnis beata, mansura perituris. Penitentiam agite. Peniteat plane, peniteat qui diuinis pretulit humana, qui seruire uoluit mundo, et dominationem mundi cum mundi Domino non habere. Peniteat qui maluit perire cum diabolo, quam regnare cum Christo. Peniteat qui uirtutum libertatem fugiens, captiuus uoluit esse uitiorum.  Peniteat, et satis peniteat, qui ne uitam teneret, manus tradidit morti. Appropinquauit enim regnum celorum. Regnum celorum est premium iustorum, iudicium peccatorum, impiis pena. Beatus ergo Ioannes, qui penitentia iudicium uoluit preueniri; peccatores non iudicium uoluit habere, sed premium; impios uoluit regnum intrare, non penam. Et tunc Ioannes uicinum cecinit regnum celorum, quando adhuc puer mundus etatum conquirebat augmenta. Modo celorum regnum quam proximum iam scimus, quando mundus senectute fessus extrema, uacuatur uiribus, membra deponit, amittit sensus, doloribus urgetur, curam respuit, uite moritur, uiuit morbis, defectum clamat, testatur finem. Nos ergo duriores Iudeis, qui fugientem sequimur mundum, qui futurorum  temporum obliuiscimur, presentibus inhiamus, qui in ipso positi iam iudicio non timemus, qui uenienti iam Domino non occurrimus, qui uolumus manere mortem, resurrectionem nolumus mortuorum, qui seruire uolumus, nolumus regnare, ut tantum regnum nostro Domino differamus. Ubi est illud: Cum orabitis, dicite: ueniat regnum tuum ? Maiori ergo penitentia opus est nobis, et pro modo uulneris modus adhibendus est medicine. Peniteamus, fratres, peniteamus cito, quia nobis spatium temporis iam negatur, iam nobis ipsa hora concluditur, iudicii presentia iam nobis satisfactionis locum excludit. Currat penitentia, sententia ne precurrat: quia Dominus quod non uenit adhuc, quod adhuc exspectat, quod moras facit, nos sibi redire desiderat, non perire, quos pietate tali semper est allocutus: Nolo mortem peccatoris,  sed ut reuertatur impius a uia sua, et uiuat . Penitentes ergo reuertamur, fratres, et ne de arcto temporis pertimescamus, quia auctor temporis nescit arctari: probat hoc euangelicus latro, qui in cruce et in hora mortis rapuit ueniam, inuasit uitam, effregit paradisum, penetrauit ad regnum . Et nos, fratres, qui de uoluntate meritum non quesiuimus, acquiramus uel de necessitate uirtutem, ne iudicemur iudices nostri simus: penitentiam debemus nobis, ut possimus nobis auferre sententiam. Prima est felicitas perpetua innocentie securitate gaudere, inuiolatam seruare mentis et corporis sanctitatem, nulla immunda mundi inquinamenta sentire, reatus conscientiam non habere, uulnera nescire peccati, gratiam semper possidere uirtutum, semper sub spe uiuere celestium premiorum. Sed si quo forte nostra mens iaculo fuerit confixa peccati, si caro tumescat ex crimine, si uitiorum sanie fragilitas humana corrumpatur; tunc egris illa, que non sanis, penitentie medicina succurrat, ferrum compunctionis accedat, apponatur adustio tunc doloris, adhibeantur  suspiriorum tunc fomenta, tumentis conscientie feruor euaporet; tunc reatus ulcera lacrymis abluantur, immunditiam corporis cilicia tunc detergant. Ferat, ferat amaram penitentie curam, qui seruare [a 1Kb] debitam noluit sanitatem. Cui uita sua chara est, dura [b 1Kb] nulla est cura: medicus non sit ingratus, qui per dolorem reuocat ad salutem. Qui innocentie creditum seruat, penitentie non soluit usuram. Dominus hoc aperit dicendo: Non est opus sanis medicus, sed male habentibus. Et qui male haberent patefecit, iterum dicens: Non ueni uocare iustos, sed peccatores . Reuocat per penitentiam Ioannes, Christus per gratiam uocat: hinc est quod Ioannes uestitu, uictu, loco, totus penitentia formatus incedit. uenit, inquit, Ioannes  Baptista predicans in deserto Iudee et dicens: Penitentiam agite. Per deserta Iudee penitentiam clamat Ioannes, que legis cultum, prophetarum laborem, fecunditatem patrum, frugem Dei sua sterilitate perdebat: unde ad penitentiam merito uocantur disciplinarum deserta, non hominum, non locorum: uocat clamor, ubi non assistit auditor. Ipse autem Ioannes habebat uestimentum de pilis camelorum. Potuit de caprarum, sed cilicio opus non erat: sed accepit [c 1Kb] tortuosissimi pilos animantis nichil habentis recti, nichil gratie, nichil decoris, quem natura dedit labori duro, addixit magno ponderi, extreme tradidit seruituti. Tali penitentie magister indui debuit uestimento; ut qui a recti detorserant disciplina, et deformes se totos formis reddiderant peccatorum,  magnis penitentie sarcinis subderentur, adiicerentur duris satisfactionis angoribus; suspiria compunctionis laboriosa portarent; ut directi et attenuati in modum acus per angustum penitentie foramen ampla remissionis intrarent, et impleretur Dominicum dictum: [d 2Kb] Camelum per foramen acus posse transire  . Esca autem eius erant locuste, et mel siluestre. Locusta castigandis peccatoribus attributa merito penitentie figuratur in pastum, ut de peccati loco exsiliens, in penitentie locum ad celum possit [a 19Kb] pennis uenie peruolare. Hoc propheta senserat, qui dicebat: Sicut umbra cum declinat sublatus sum, et excussus sum sicut locuste; genua mea infirmata sunt pre ieiunio, et caro mea immutata est propter misericordiam . Audis quemadmodum de peccato in penitentiam excussus est ut locusta, et curuauit genua ut penitentie pondera baiularet: et adiicitur mellis cibus, ut amara penitentie dulcis misericordia temperaret.



SERMO CLXuIII. De parabola centum ouium.

 Sicut profunda maris ingredi, et liquentis uie calles inuios transmeare artifex uiator inuenit; ita de Dei dictis aliquid audire, et ad diuini sensus penetrare secretum dedit et docuit lex diuina. Hinc est quod ratem nostre mentis carnis a littore soluentes, in pelagus euangelici sermonis intramus, credentes quod flante Spiritu sancto celestis intelligentie perueniamus ad portum. Dominus noster hodie spem peccatorum promouit ad ueniam, et superborum murmur piissimo compressit exemplo. Erant, inquit, appropinquantes Domino publicani et peccatores, ut audirent illum: et murmurabant Pharisei et Scribe dicentes, quia hic peccatores recipit et manducat cum illis . Non minus inuidi quam superbi malitiam de Dominica bonitate capiebant: de pietate Dei  impii reddebantur, fiebant de Christi miseratione crudeles, sumebant de celesti curatione languorem, et [b 1Kb] penitentium ueniam uertebant iudicis in reatum. Peccatores recipit, et manducat cum illis. Sic uidet inuidus, sic superbus sentit: auarus sic sapit, intelligit sic malignus. Peccatores recipit. [c 1Kb] Non dicunt suscipit. Quid amiserat, qui recipit? Donat culpas, iram uertit in gaudium, dolorem mutat in gratiam, quicumque inuenit quod amisit. Peccatores recipit. Recipit peccatores Deus, sed Deus peccatores  esse non sinit, quos recipit; peccator Deum non uiolat appropinquans, Deus peccatorem sanctificat cum proquinquat. Pharisee, Christus peccata non recipit, cum recipit peccatorem, quia Deus non criminis, sed hominis est receptor. Unde Phariseus non quales uenerant, sed quales redibant uidere debuit peccatores. Certe Paulum, quem persecutorem miserant, predicatorem uiderunt mox rediisse. Sed iam Deus gaudium suum de reditu peccatoris comparatione qua, qua similitudine insinuet, audiamus. Et ait ad illos parabolam: Quis ex uobis homo qui habet centum oues, et si perdiderit ex eis unam, nonne dimittit nonaginta nouem in deserto, et uadit ad illam que perierat, donec inueniat eam? Et cum inuenerit eam, imponit super humeros suos gaudens; et ueniens  domum conuocat amicos et uicinos, dicens illis: Congratulamini mihi, quia inueni ouem meam que perierat. Ita, dico uobis, gaudium erit in celis super uno peccatore penitentiam agente, quam super nonaginta nouem iustis, qui non indigent penitentia. Semper quidem cum perdita reperimus, nouum capimus cumulum gaudiorum, et est iucundius nobis inuenisse perdita quam non perdidisse seruata. Sed hec parabola plus diuine pietatis quam consuetudinis humane loquitur, et exprimit ueritatem. Magna relinquere, amare minora, Dei potestatis est, non est cupiditatis humane: quia Deus et que non sunt facit esse; et perdita sic sequitur, ut teneat que reliquit; et amissa sic inuenit, ut que seruata sunt non amittat. Ergo non terrenus pastor iste est, sed celestis,  et parabola hec tota non figurata est laboribus humanis, sed diuinis est obumbrata mysteriis; sicut ex ipso numero mox lucescit cum dicit: Quis ex uobis homo qui habet centum oues, et si perdiderit ex eis unam? Quare non quinquaginta, quare non ducentas, sed centum? quare non quatuor, quare non quinque, sed unam? Ut ostenderet non ex damno fuisse, sed ex numero [d 1Kb] plus dolorem. Namque amissio unius totum dissipauerat centenarium numerum; et totum de dextera [e 1Kb] redegerat ad sinistram, ut dispendio  unius et sinistra clauderet omnes, et dextera nil haberet. Nonagesimus et nonus numerus in sinistra latet clausus, constrictus heret, tenetur oppressus: qui tamen ubi unus perceperit et senserit augmentum, mox dextere transit ad palmam, mox centenarii numeri peruenit ad coronam; et si non habuisse centenarium numerum doloris est, cuius doloris est perdidisse? uidetis quia per unius ouis amissionem pastor iste totum gregem cecidisse de dextera, et totum in sinistram doluerat recidisse; et ideo relictis nonaginta nouem, unam sequitur, unam querit, ut inueniret in una omnes, redintegraret [a 1Kb] omnes in una. Sed iam celestis parabole pandamus secretum. Homo habens oues centum Christus est. Pastor bonus, pastor pius, qui in una oue, hoc est in Adam, posuerat  totum gregem generis humani, hanc inter amena paradisi, hanc in regione uitalis pascue collocarat: sed illa uocem pastoris oblita est, dum lupinis ululatibus credit, et caulas perdidit salutares, et tota lethalibus sauciata uulneribus. Hanc ergo Christus ueniens querere in mundum, in utero uirginee regionis inuenit. uenit sue natiuitatis in carne, et in crucem leuans humeris sue imposuit Passionis, et gaudens toto resurrectionis gaudio per ascensum ad celestem tulit et pertulit mansionem. Et uocauit amicos et uicinos. Hoc est angelos. Dicens illis: Congratulamini mihi, quia inueni ouem meam que perierat. Congratulantur et congaudent Christo angeli super ouis Dominice reditu, nec indignantur in toto sibi presidere solio maiestatis, quia [b 1Kb] de celestibus inuidia  cum diabolo fuerat iam fugata: nec poterat per Agnum qui peccatum mundi tulerat, in superna [c 1Kb] amplius inuidie penetrare peccatum. Fratres, ille nos quesiuit in terra, nos illum queramus in celis; ille nos portauit sue diuinitatis ad gloriam, nos illum sanctitate tota nostro portemus in corpore: Glorificate, inquit Apostolus, et portate Deum in corpore uestro . Ille Deum in corpore suo portat, qui nullum portat in sue carnis operatione peccatum.



SERMO CLXIX. De parabola drachme perdite.

Per omnes euangelicas lectiones latere mysticos sensus et celestis intelligentie manere secreta, norunt soli quicumque diuini Spiritus gratiam percepere.  Ecce posteaquam pastor Supernus perditam centenarii gregis ouem perquisiuit, inuenit et angelorum  letitiam totam celeste iam retulit ad ouile, mulier euangelica producitur in figuram: que lumine accenso de decem drachmis unam drachmam perditam sic requirit, ut inuenta hac de lucro suo, de suo gaudio, causam pariat celestium gaudiorum. Sic enim dicit: Aut que mulier habens drachmas decem, si perdiderit drachmam unam, non accendit lucernam et euerrit domum, et querit diligenter, donec inueniat? Et cum inuenerit, conuocat amicas et uicinas, dicens: Congratulamini mihi, quia inueni drachmam quam perdideram. Ita dico uobis, gaudium erit coram angelis Dei super uno peccatore penitentiam agente . Putasne mulier ista communis est, aut habuisse eam decem drachmas humano putatur ex sensu, aut unam casu creditur perdidisse mundano, aut simpliciter  contingit quod eam nocturno requirit in tempore, aut lucernam de nostri usus more succendit, aut consuetum quod eam perdidit et inuenit intra domum, aut familiare quod amicas ad letitiam conuocat et uicinas, quas perdens conuocasse non legitur ad merorem? Nouum damni genus, et quod drachmam [d 1Kb] non ablatam patefaciat, sed dilapsam: et quod eam domesticis absconditam tenebris et non defossam dolis loquatur extraneis. uidetis quam singulare sit totum, quam morem transeat et supergrediatur humanum, quam diuinum spiret et redoleat sensum, quam attollat ad celum mentis intellectum, quam collocet in supernis, quam cogat superni cordis accendere lucernam, et instar euangelice mulieris, per Dominice lectionis obscura, drachmam querere  scientie salutaris. Antequam Christus ad ouem ueniret errantem, et miserandis discursibus attritam misericordibus humeris subleuaret ad celum, et onustus pecore pio inaccessas lupis perueniret ad caulas; mulier habens decem drachmas tenebras diutinas sustinebat, et non solum drachmam perditam deflebat unam, sed ipsas nouem drachmas sibi residuas non uidebat. Nox ei erat iugis, erat ei profunda et perseuerans caligo; cui lucerna sine diuino igne ad noctis solatium non lucebat. Sed posteaquam supernus ignis, ignis Spiritus sancti flammeo se super apostolos imbre diffudit, et non minus frigida quam tetra mortalium corda toto ignis sui calore succendit, mulier, id est Ecclesia, accendit lucernam suam, id est, internum illum sui cordis obtutum, hoc est, illuminatos,  ut inquit Apostolus, oculos cordis uestri . Accendit ergo lucernam suam, et illam  Iudaicam domum ignorantie [a 1Kb] cecam tenebris euertit apostolicum post laborem, donec iam de decem drachmis, hoc est, Decalogo legis, drachmam perditam reperiret in Christo. Christus est plenum deitatis numisma, Christus est drachma nostre redemptionis et pretii, Christus est qui et erat in legis Decalogo et latebat, Christus est quem habebat et Synagoga, et tenebris impugnantibus non uidebat. Decem drachmas, decem legis diximus uerba, ex quibus uerbum perdiderat et Synagoga unum. Quod unum? Illud quod in Ecclesia primus quia lucerna ardens erat, Ioannes inuenit, dicente Domino: Ille erat lucerna ardens , dicente euangelista: In principio erat uerbum, et uerbum erat apud Deum, et Deus erat uerbum . Hoc fuisse in Decalogo  iam patescat. Audi, inquit, Isrel, Dominus Deus tuus Deus unus est . Hoc Synagoga dum non uidet in Filio, amittit in Patre; dum non credit in Christo, Christum lethaliter crucifigit; cui merito per Decalogum consequenter dicitur: Non occides . Siquidem dum Iudeus ipsam mandatorum seriem capite detruncat, [b 1Kb] ante Christi quam legis exstitit homicida; unde et totum corpus Decalogi retorsit in Christum. Non occides, non mechaberis: damnata est Synagoga, que iuncta diis gentium repulit Christum, qui seposita potestate dominantis, coniugis ad eam descendit affectus. Non furtum facies. Furata est Dominicam resurrectionem, que pretium militibus dedit, ut resurrectionis infoderet et occuleret ueritatem . Non falsum testimonium.  Hec est que conquisiuit falsos testes , ut impleret illud: Exsurgentes testes iniqui, que ignorabam, interrogabant me , Et reuera aliter tradere non poterat ueritatis auctorem, quia semper sola impugnat falsitas ueritatem. Sic ruit, sic per gradus cadit, qui de scalis labitur et corruit preceptorum. Nam si Dominum Deum credidisset unum, ad hoc ruinarum barathrum non uenisset. Sed nos lucernam matris Ecclesie iam sequamur, et ambulantes in lumine Dominici uultus, Christi perueniamus ad drachmam; atque amicas et uicinas, id est, Ecclesias gentium conuocemus, ne matrem nostram, drachmam suam, nesciant inuenisse; et dicamus cum propheta: Paraui lucernam Christo meo . Et quid lucerna profuerit audiamus: Ecce audiuimus eam in Ephrata, inuenimus eam  in campis silue. Introibimus in tabernaculum eius, adorabimus in loco ubi steterunt pedes eius . Ecce quod per distensos campos et nemora diffusa  querebamus, hoc in Domino, hoc matris inueniamus ad lucernam. Super hoc letetur et celum, quia in uno peccatore penitentiam agente totius Christiani populi claruit plenitudo, et tota deitatis forma Christi nostra refulsit in drachma.



SERMO CLXX. De Christo pro nobis uarias formas suscipiente, aposlolos uocante, morbos curatum mittente, et paupertatem precipiente.

Beatus Marcus hodie cum Galilee Dominum retulit circumisse castella, ineffabilem circa nos prodidit eius pietatem. Et circuibat, inquit, iehsu castella in circuitu docens . Audistis quemadmodum circuit, quemadmodum te et propter te ubique pietas indefessa perquirit. Et ille qui capit ipse  omnia, nec ab ulla capitur ipse creatura, intrat; et tuo angustatur in corpore, tuis in habitaculis se coarctat. Et ille cuius maiestatem uox fidelium quotidiana testatur clamans: Pleni sunt celi et terra gloria tua , tuis propter te circuit, apparet, uidetur, et tenetur in locis. Quo se mouet immobilis plenitudo; quo accedit, uel unde recedit, quo sunt plena omnia? Et tamen uadit, redit, descendit, ascendit, et totum te, et propter te homo Deus patitur, [c 1Kb] quia te nimis diligit, nimis amat. Habitus suscipit, formas uariat, commutat officia: et nunc igneus tibi resplendet in rubo , ut perfidia te frigidum fidei calore succendat; nunc elucescit celesti flammeus in columna (Exod. XIII, ut remotis ignorantie tue tenebris, per solitudines  mundi huius, uiam possis scientie percurrere salutaris; nunc idem tibi nubis uertitur in columnam, ut ardentes tuorum temperet estus animorum; nunc te ut aquila protegit pennis sapientie, et celestem prouocet ad uolatum, dicente Moyse: Sicut aquila protegit nidum suum, et super pullos suos confidit, extendens alas suas accepit eos, et suscepit eos super scapulas suas, Dominus solus lucebat eos, et non erat cum eis Deus alienus (Deut. XXXII, iuxta LXX. Nunc sicut gallina educit, ducit, uocat, recipit, protegit, portat, fouet, ambit, amplectitur , et sui uolatus oblita, sue temporaliter immemor libertatis, tuis in penetralibus, tuo uersatur in puluere, ut te uernaculis, familiaribus, domesticis alat, erudiat, instituat nutrimentis; nunc ut pastor bonus altissimis errantem solus requirit in montibus, solus inuenit,  solus suis humeris imponit, et ne amplius in terrenis pascuis luporum morsibus peruadaris, celestes euehit et perducit ad caulas . Sic, sicut diximus,  habitus suscipit, formas uariat, et ut te mutet in melius, ipse sua toties mutat et commutat officia. Et quia diu circuierat ut diriperet et deuoraret inimicus, nunc necessario circuit ut te uindicet, ut eripiat Christus, dicente Scriptura: Aduersarius uester sicut leo rugiens circuit querens quem deuoret . Et conuocauit, inquit, duodecim. Post diuturna tempora tetre noctis, aurore sue desiderato splendore eternus dies Christus noster reluxit in lucem, qui duodecim suas horas in apostolis suis duodecim signanter aptaret. Hunc diem beatus Psalmista prophetali uidit spiritu, cum canebat: Hec est dies quam fecit Dominus, exsultemus et letemur in ea . Unde et Apostolus lucis ac diei filios appellat credentes: uos filii lucis estis et diei .  Et conuocauit duodecim. Duodenarius numerus iste per quaternarium tripartitam nobis monstrat et format quadrigam: per quam Trinitas tota toto orbe apostolicis uehitur et fertur excursibus, ut diabolum mitis bellator expugnet, ut mundi superbiam mansuetus uictor inclinet, ut discordias gentium pacificus auferat preliator, ut destructo inferno, hoc est, peccati fouea, diuturno carcere animarum humani generis captiuitatem liberam triumphi sui perducat ad gloriam. Hunc Trinitatis currum beatus Psalmista uidit prophetali spiritu, cum dicebat: Ascendisti in altum, captiuam duxisti captiuitatem, accepisti dona in hominibus . Hunc currum sibi, suo Patri et Spiritui sancto, Dominus cum diceret, preparabat: Tollite iugum meum super uos, quia iugum meum  suaue est, et onus meum leue est . Nescit lassescere baiulus misericordie, pietatis euector. Duodecim patriarchas, duodecim distinctos in tribubus , duodecim fontes eremi , duodecim Iordanis lapides eleuatos ex alueo , in figuram formamque apostolici numeri fuisse descriptos scurtatori legis relinquimus altius ad probandum, quia nobis cur binos ad predicandum discipulos miserit, proposite lectionis series conatur aperire. Et cepit eos mittere binos et binos. [a 1Kb] Binos mittebat ne destituta singularitas aut negaret, ut Petrus; aut fugeret, ut Ioannes . Cito cadit fragilitas humana, que de se superbe confisa socios despicit, non uult habere collegam, dicente Scriptura: Et ue uni cum ceciderit, et non est secundus  qui erigat eum . Quantum autem alter alterius roboretur auxilio, eadem Scriptura testatur, cum dicit: Frater qui adiuuatur a fratre, quasi ciuitas munita . Et cepit eos mittere binos et binos. Nec mirum, fratres, si Trinitas, que ex duodenario numero tripartitam conscendit quadrigam, nunc ascendit et bigam; ut duobus nuntiis duorum uocatio monstretur, et clareat populorum, dicente Apostolo: Numquid Iudeorum Deus tantum? Nonne et gentium?  immo et gentium ; et impleatur Isaie uaticinium, qui se ascensorem bige uidisse testatur, ubi audit sibi dici: Quid tu uides? et respondit, uideo assessorem bige , unde mox cecidisse Babylonem clamat, et omnia sculptilia. Quis dubitat, fratres, per has bigas Christum salutares inequitasse discursus, cum uideat apostolica predicatione corruisse templa, idola deperiisse, cessasse pecudum mugitus, et uictimas, ipsas aras cum thuris sic fumo iam tota euanuisse per secula? Has bigas Habacuc uiderat cum clamaret: Qui ascendis super equos tuos, et equitatus tuus sanitas . Et dedit, inquit, eis potestatem spirituum immundorum. Hoc est, diuine uirtutis insigne; hoc tropeum singularis triumphi, ut prede sue predo ipse, ipsis captiuis suis ipse  captiuus, uinctis quondam suis uinctus ipse diabolus nunc tradatur, quatenus eorum subiiciatur imperio, quorum ante fuerat magnificus seruitute. Merito dolet, gemit merito, merito stridet, qui se uidet hominum sententia, hominum potestate percelli, qui se Deum hominibus longa diu fuerat persuasione mentitus. Et precepit eis, ne quid tollerent in uia, nisi uirgam tantum, non peram, non panem, non in zonis es. Homo cum operarios inuitat ad opera, non necessaria uictus solum, sed etiam largo fundit epulas apparatu, ut conuiuium humanitatis effuse pondus operis superet et laborem. [b 1Kb] Deum quantum credit inhumanum, qui ad opera eius inuitatus, pera, pane, pretio onustus incedit, et anxius; ut aut lassus aut tardior ad opus operarius infidelis occurrat, aut occurrere  fortassis non possit! premia promittit ille copiosa, tot chirographis, tot testibus, largam spondet ille mercedem, tu eum neque panem, neque uestimentum impio spiritu estimas prebiturum? Teipsum cum non esses, dedit esse; et quidquid, homo, habes dedit ipse; et cum tibi ac tuis uoluptatibus uiueres, uictus necessaria non negauit: hunc suis uirtutibus, suis operibus seruienti, non panem, non uestimentum estimas largiturum? Hoc ipsum quod in pera, quod in zona portas, quis dedit tibi? Quid illi de suo insultaturus occurris? Nouit quia diues es. [c 1Kb] Cede, homo, opibus tuis: sufficit tibi diuina paupertas, depone sarcinas diuitiarum tuarum, onustus non potest per angustam uiam ad opus Dominice messis peruenire, ueni expeditus, ueni liber ad opera,  antequam nudus et exspoliatus, infidelis omnibus operarius rapiaris ad penam; quia, sicut scriptum est, Morientem diuitie non sequuntur . Sit tibi pera conscientia tua, sit tibi panis uita tua; ut sit uerus panis Christus in uita, qui dixit: Ego sum panis . Sit tibi in pretium merces tua, quia ille premium exigit securus a Christo, qui ut sequeretur Christum, nudus despexit respuens fideliter quod habebat.



SERMO CLXXI. De discipulis illotis manibus prandentibus.

Sicut fulgura cum saxa, montes, arbores, ipsa domorum culmina, terribili collisione dissoluunt, sensus hominum mentesque corripiunt: ita Dominus quoties in Phariseos intonat, suos timore salutari corrigit et emendat, sicut hodie euangelicus sermo perdocuit, Phariseos et Scribas uituperasse aliquos discipulorum Domini, eo quod non lotis manibus manducarent. Nemo cum hec audit, existimet discipulos Domini sub specie contemptus incultis et lutulentis manibus edere, nec mense Domini, nec conuiuii communis seruare et colere honestatem: quando istud neque natura patitur, neque hospitalitatis admittit affectio. Quis aquam manibus non offerat  mox ad uenientis obsequium, quis ad offerentis tristitiam mox recuset? presertim cum Dominus ipse arguat Simonem inuitatus ad mensam? Pedibus meis, inquit, aquam non dedisti . uult itaque fieri, quod sic exigere perdocetur. Sed Pharisei non diligentiam corporis in discipulis Domini, sed superstitionis sue baptismata perquirebant; nescientes unum baptisma, quod Dominus non lauandis solum, sed in nouandis animabus et corporibus inuenisset; quod non corpus ad cultum uite, sed conscientiam dilueret ad salutem. Hoc propheta precabatur, cum diceret: Amplius laua me ad iniustitia mea . Id est, quousque me legaliter lauas, et me non lauas? laua me per gratiam semel, quem lauacra legis innumera non lauerunt. Sed hoc aperiat nobis ipse qui  sequitur euangelicus sermo: Pharisei, inquit,et omnes Iudei nisi crebro lauerunt manus non manducant, tenentes traditionem seniorum, et cum de foro ueniunt nisi baptizati fuerint non manducant, seruantes baptisma calicum et urceorum ac eramentorum et lectorum . Pharisee, qui te mundum credis, cum tua omnia tuo sint [a 1Kb] polluta conuiuio? In foro tu de innocentis sanguine disputasti, de rapienda substantia pauperis perquisisti, perscrutatus es qualiter libertatem addiceres seruituti, et cum interiora tua tanto sint confecta crimine, quemadmodum te exterior lauare et mundare sufficiat aqua? corda et corpora nostra mundare hec poterit, cum fuerit et ipsa Spiritus sancti purificata commercio, ut uisibili ministerio inuisibile purificationis nostre perficiat sacramentum.  Sed tu, Iudee, calices, urceos, eramenta baptizas, que motu sensuque carentia per naturam, ut reatum nesciunt, ita non sentiunt; hec honoras, et te per quem contaminata sunt omnia, non emundas; tuis usibus, tuis obsequiis hec mancipata purificas, et te diuinis officiis, diuinis ministeriis non purificas mancipatum. Sed nos, fratres, non quid Iudeis, sed quid discipulis suis Dominus responderit, audiamus: Dicebat autem, quod que de homine exeunt, illa contaminant hominem. Abintus enim de corde hominum  procedunt cogitationes male, adulteria, fornicationes, homicidia, furta, auaritie, nequitie; dolus, impudicitia, oculus malus, blasphemie, superbia, stultitia: omnia hec mala abintus procedunt et contaminant hominem. Que spatia terrarum, que magnitudo urbium, que latitudo regionum, tot hostes ferre, tot inimicos capere, tantas sustinere preualet nationes, quot uitia, quot delicta, quot crimina rapiunt humanos sensus, hominum corda patiuntur? uidistis, fratres, quod ad unam ouem genera tota, tota feritas bestiarum accedant, que magis eo seuiunt, quo se explere nequeunt, satiari non possunt unius captione uoraci dente predones; qui plus hinc estuant et tabescunt, quod capere nequeunt et uorare; quod ad unam columbam tot milui, tot aquile, uultures tot uoraces, tantarum  currat congeries auium sordidarum. Hanc numerositatem, hanc multitudinem senserat propheta cum caneret: Circumdederunt me mala, quorum non est numerus: comprehenderunt me iniquitates mee, et non potui ut uiderem . Abintus de corde hominum procedunt. Tolerabilis est hostis cum muros arietat extrinsecus, cum foris positus cedit aliquando conflictui; cui uero est intus inimicus, cuius aduersarius in ipsis penetralibus iam deseuit, iste se intelligit, et sentit oppressum, iste se et captiuum peruidet et deplorat, iste suus expugnator esse non potest, [b 1Kb] suis esse non potest liberator, alienum requirit auxilium, querit alterum defensorem. Abintus exeunt de corde. Nouus est hic ordo bellandi: de homine contra hominem gentes exeunt bellature: non contente in  occulto uincere, prosternere in abdito; quasi que famam querant hominis de ruina. Iudei, qui foris sunt, se et sua forinsecus lauent; nos, fratres, ab istis uitiorum sordibus emundemur intrinsecus: has nequitiarum gentes in nostris mentibus Christo propugnante uincamus, has delictorum bestias de nostris cordibus terrore Dominici nominis effugemus, has criminum rabies et uoracissimas aues a nostris sensibus crucis hasta fortiter propellamus; ut ciuitatis nostre splendor, templi nostri sanctitas, domus nostre integer et singularis ornatus, ad habitandum semper in nobis nostrum prouocet et inuitet auctorem. Illuc uitia redire nequeunt, ubi Christus cum suis uirtutibus commoratur.



SERMO CLXXII.  De inuidia et hypocrisi.

Audistis hodie, fratres, quemadmodum, dum seclusit alios, seipsum ianitor inuidiosus exclusit. ue uobis, inquit, legis peritis, quia tulistis clauem scientie, ipsi non introistis, et eos qui introibant prohibuistis . Audistis ergo quemadmodum dum seclusit alios, seipsum ianitor inuidiosus exclusit. Acceperat claues Phariseus non ut clauderet, sed ut intrare desiderantibus aperiret; sed ne intraret alter, ipse permanere foris maluit per liuorem. Omnia quidem uitia ad suorum  semper tendunt et prosiliunt lesionem; sed suos semper amplius inuidia consumit: inuidia suorum carnifex semper exstitit, extendit sensus, torquet animos, discruciat mentes, corda corrumpit. Et quid plura? Hanc qui receperit, sua sustinet sine fine supplicia, quia in se domesticum semper diligit habere tortorem. Quis ibi malorum finis, ubi alterius [a 1Kb] bonum pena est alterius? ubi cruciatus alienus est aliena felicitas? malum multiplex: quot sunt prosperitates hominum, tot tormenta sunt inuidorum. Cum aliis uitiis animus poterit confligere Christianus, inuidiam quisquis antequam sentiat non fugerit, non euadit. Hec peritis legis legem suasit non aperire, sed claudere; et salutaris precepti non commodare doctrinam, sed negare; obserare scientie fontem et uitalis fluenti,  originis sue secreto [b 1Kb] diuitias obstruere. Iste uelociter fugiendus est morbus, quia quos contigerit non patitur iam sanari. Inuidia celum tentauit; ibi enim diabolum fecit ex angelo; ussit terras, que utique paradisi nobis amena flammeo custode seclusit. Reges urget, quia hec Herodem in ceuos Christi sic compulit deseuire, ut ante lac quam sanguis teneris funderetur ex membris . Charitatem uiolat, nam hec Cain reddidit fratricidam, et innocuam adhuc terram [c 1Kb] noui sanguinis cruore perfudit . uastat populos, namque Iudeos hec, si dici fas est, si capit sermo, fecit esse deicidas: deicidas diximus, non quo peruenit, sed quo facinus hoc tetendit. In Christo enim Iudei non hominem tantum, [d 2Kb] sed Deum Filium Dei conati sunt opprimere, necare uirtutes,  cum dicunt: Hic est heres, uenite, occidamus eum, et nostra erit hereditas eius . Sed quid ualet diabolus ad Deum? Inuidia quid ualet ad Dominicam caritatem? Inuidit diabolus nobis terram, sed donauit celum Deus; claues scientie legisperitus sustulit, sed claues celestis regni per Petrum largitus est Christus . Ac sic inuidia suis commodis est nudata, et homo ditatus est ipsa [e 1Kb] necessitate damnorum. Bene ergo in sequentibus Dominus adiecit, dicens: Attendite uobis a fermento Phariseorum . Quia in fermento non est moles magnitudinis, sed tumoris; et conspersio tali specie inflata est, non ditata: quantum enim efferbuerit feruentius, tantum farris massa turgescit, et totam formam leuitatis implet, et tumoris. Congrue ergo a Domino dictum est: Attendite uobis a fermento Phariseorum, quod est hypocrisis. Quid est hypocrisis, nisi species arte composita; que aliud in re agit, aliud promittit in uultu? Hec penes Phariseos per scientiam tumescebat, Apostolo sic dicente: Scientia inflat . Illos namque scientia inflabat ad superbiam, non instruebat ad uitam; et corrumpebat ad malitiam, non ad prudentiam promouebat. Erat in eorum facie hypocrisis, erat in eorum mente inuidie hydrops, erat in pectore siticulosus fons, erat ardens unda, que suis magis ac  magis inflammabatur fluentis, ut bibentis non exstingueret sitim, sed augeret incendium. Sic, sic hypocrisi ministrante, suis semper inuidia propinat. Ab hoc nos morbo subtrahit Apostolus: Cum nos non in fermento ueteri, neque in fermento malitie et nequitie, sed in azymis sinceritatis et ueritatis , sanctum Pascha Domini celebrare compellit. ueritas nescit tumorem, simplicitas hypocrisim prorsus ignorat. In azymis sinceritatis et ueritatis. [f 1Kb] Hec sunt cordis azyma, hec celesti dulcedine confecta, hec gratie saporata pinguedine, hec sancti Spiritus igne decocta; hec nos manducantes Agnum Dei, Agnum qui tollit peccatum mundi, ad nostrum Pascha solemniter immolamus, quibus Christus ad letitiam totam, totam est natus et immutatus ad gloriam.



SERMO CLXXIII. De D. Ioanne Baptista et Herode.

Pastor bonus peruigiles noctes, dies anxios ducit, ne quid callidus latro, ne quid luporum feritas astuta perniciosum charo gregi, ne quid noxium moliatur. Pastor bonus, sicut Dominus dixit: Animam suam ponit pro ouibus suis . Sed et oues bone pastoris sui audiunt attentis auribus uocem, pastoris sui semper sequuntur arbitrium, pastoris sui totam faciunt uoluntatem. Ascendunt colles, petunt ardua, mutant  sepe regiones: ac sic apta pascuis, irrigua fluentis, umbrosa, accommoda, secreta quietis loca penetrant, reperiunt amenitates, et deliciis perfruuntur. Et uos, filioli, Dominici gregis portio copiosa, niueo et diuino uestita iam uellere, molli fetu, celesti germine perfecunda, si per nostre uocis auditum ad loca sepe salutaria, ad salutaria pascua peruenistis; si per nostri sermonis fluenta animi uestri estus, uestre sitis temperastis ardorem; si sub doctrine nostre tegmine aliquanta commoditate recubastis, que ordinamus attendite, que dicimus audite, que facimus approbate; nec pro uoluntate uestra, sed pro dispositione nostra predicationis nostre percipite rationem: et siue cum dicimus [a 1Kb] de gradu isto, siue cum de [b 1Kb] sacerdotali sede pro temporis ratione tractamus, ut oues bone, ut  cari greges, dilecta pignora, sine fastu impigre, ac toto fidei cursu conuenite, concurrite. Nec uos locorum mutatio tam propinqua, et spatia sic arctata, aut reddant desides, aut faciant murmurantes: quia nec ouis ad caulas peruenit, si pro suo libito peruagetur; nec scientiam discipulus poterit obtinere, si doceri pro sua uoluntate contenderit; egrotus quoque numquam poterit recipere sanitatem, si pro suo fuerit curatus arbitrio. Sed quia nobis hodie contra lupum furentem sermo est, arrepto pastorali baculo transeamus ad euangelicam lectionem. Audiuit, inquit, Herodes rex , et dicebat: Quia Ioannes Baptista resurrexit a mortuis, propterea uirtutes operantur in illo . Stultus de mortuo pie credit, quem feraliter persecutus est uiuum. Ioannes resurrexit, ait, et tamen confitetur  ignorans, quia in Christo pro Christo resurgit occisus. Herodes, quid egit gladius tuus? crudelitas tua quid profecit? quo processit impietas tua? si ut ipse dicis, rediit ad uirtutes, resurrexit ad opera diuina, qui furore tuo putabatur exstinctus? Ioannes resurrexit sicut fateris ipse: non hic persona, sed infirmitas perit; non hic Ioannes, sed mors magis tali morte succubuit: illusa est pena, carnifex habetur irrisus, ipsa est cognitoris miseri decepta sententia, que interemptum non perdidit, sed promouit. Ioannes resurrexit a mortuis, propterea uirtutes operantur in illo. Et si hostis legis, per legem tamen ille [c 1Kb] resurrectionem promissam didicerat mortuorum. Et si resurrecturum Ioannem nouerat, cur insanus occidit?  Si ad totius diuine uirtutis culmen, si ad totum quidquid est potestatis insigne tali morte sciebat eleuandum, [d 1Kb] cur se tante mortis esse fecit auctorem? Semper febrit impietas, a phrenesi semper crudelitas [e 1Kb] obtinetur, carere dementia furor nescit; in se namque seuit, quoties in alterum tendit; se punit, dum percellit insontem; sibi lethalis est totus, cum erga iustum crudelis existit. Ecce Ioannes, ut ipse dicis, iam uiuit in Christo: ad tuam penam redit, qui uenit ad omnium celesti munere medicinam. Alii autem dicebant quia Elias est; alii uero dicebant quia propheta est, aut quasi unus ex prophetis. Quo audito, Herodes ait: Ipse est Ioannes, quem ego decollaui; hic resurrexit a mortuis. Maleuolo quidem at ueraci sensu testis ipse criminis sui, assertor sceleris sui, sui facinoris accusator existit.  Ioannes, quem ego decollaui, ipse est; hic resurrexit a mortuis. uerum dicit: nam sicut in Christo sui resurgunt, ita in suis ipse patitur Christus; et sicut honor capitis ad membra pertendit, ita membrorum pena ad dolorem capitis, ad capitis redundat iniuriam. Ioannes, quem ego decollaui, ipse est. Iste [f 1Kb] rex sapiens, egregius iudex, censor morum, discipline custos, uindex innocentie, criminum pena, quod decollauerit Ioannem dicit, quare decollauerit tacet, ne potestatem regiam tanti facti confunderet turpitudo: sed euangelista prodit, ut interfectoris dedecus interfecti producat ad gloriam. Nam ipse Herodes, inquit, misit, ac tenuit Ioannem, et uinxit eum in carcere propter Herodiadem, uxorem Philippi, fratris sui, quia duxerat eam uxorem. Dicebat enim Ioannes Herodi: Non  licet tibi habere uxorem fratris tui. Herodias, que uxor esse duorum fratrum sceleris amore contendit, [g 1Kb] ut affectione uiolaret affectum, et sociaretur Herodi Herodias, ne essent uel nomine dissimiles, qui erant scelere, moribus uitaque consimiles, et iungerentur uocabulo, quos criminum iunxerat turpitudo; hec ergo Herodias insidiabatur Ioanni. Herodes adultere [h 1Kb] non uincebat animum, nefas tamen adultere differebat. Illa, ne esset arguens, arguentis tendebat ad mortem; ille, ut placeret inceste, captiuus ipse iustum tantum tenuit, et uinxit inclusum, quia in innocentem reus facile non poterat dictare sententiam. Cum accidisset, inquit, opportunus dies, Herodes natalis sui cenam fecit principibus, tribunis et primis Galilee; cumque intrasset filia ipsius Herodiadis, et saltasset, et placuisset  Herodi, simulque recumbentibus, Rex ait puelle: Pete a me quod uis, et dabo tibi. Et iurauit illi, Quidquid petieris, dabo tibi, etiam si dimidium regni mei. Ingratus, inhumanus rex, qui uirtuti tante, tam glorioso labori, tam memorabili facto, non totum regnum suum, sed dimidium dedit. Et quare sibi uel pro parte seruauit, qui post tantam domus sue gloriam, post tantam familie sanctitatem, post tale castitatis exemplum, esse, uideri, uiuere, non debebat? Illa ergo criminis filia, non nature, non tam ad matrem, quam ad ipsam sentinam sui sceleris mox cucurrit; ut que fluida tota, tota ierat resoluta, seua, et truculenta reuolaret, et, ut de ipsis artibus loquar, ut tragediam nefandam caneret, que impleuerat turpissime comediam. At illa egressa dixit matri sue: Quid petam? Illa uero dixit:  Caput Ioannis Baptiste. Et ingressa statim cum festinatione ad regem, petiuit dicens: uolo, ut protinus des mihi in disco caput Ioannis Baptiste. Et contristatus est rex propter iusiurandum, et propter simul recumbentes, noluit eam contristare; et statim rex misso spiculatore, iussit afferri caput eius. Ille autem abiit, et decollauit eum in carcere, et attulit caput eius in disco, et dedit illud puelle, et puella dedit illud matri sue. Sic iudicat [a 1Kb] mens oppressa crapulis, soluta uino, et toto quodammodo ebrietatis demersa naufragio. uolo, ut protinus des mihi in disco caput Ioannis. Serpentis germen caput hominis petit, cui suum caput sententia principali sciebat addictum, dicente Deo: [b 1Kb] Ipse seruabit caput tuum, et tu illius obseruabis calcaneum . In longum nos trahit prolixitas lectionis, et satis  in altum promouet loci ipsius immensa profunditas. Differamus hodie que sequuntur, ne dum sermo festinat ad finem, que sunt prolixe dicenda transmittat. Id in clausula nostri commendamus eloquii, quod sine causa cucurrerit serpens: nam tota germina serpentis antiqui iste Ioannes noster interemit, et effusione sui sanguinis exstinxit occisus.



SERMO CLXXIu. De decollatione D. Ioannis Baptiste.

Herodiane cene cruentas epulas, conuiuium sic ferale, tunc terra, tunc celum, hodie mecum uester horruit et expauit auditus. Herodes, inquit, natalis sui cenam fecit . Bene cenam, quia non luci, sed tenebris addictus est hic natalis, in quo noctis filius natus  est, non diei. Natalis sui, inquit, cenam fecit principibus, tribunis et primis Galilee . Quid egit incauta et ceca semper impietas? Omnes euocat potestates, ut non tam multos conuiuii sui socios, quam innumeros criminis sibi testes assumat,  et tot habeat facinoris sui arbitros, quot habuit presides discipline. Cumque intrasset filia ipsius Herodia dis et saltasset, inquit, et placuisset Herodi. Respondit suo turpis generi, dum patri complacet turpiori; de adulterio namque non nisi turpis debuit procreari: que fractis gressibus, corpore dissoluto, disiuncta compage membrorum, fluentibus ex arte uisceribus, tota patri fieret deformitate formosior. [c 1Kb] Et reuera suam credidit tunc Herodes cum talem uidit; nam putasset alienam, si pudicam uel aliquantulum peruidisset. Serpens tunc latebat in femina, que reptans gressibus flexuosis lethale toto corpore uirus effudit, ut discumbentium mentes furor, uenenum corpora sauciaret, homines uerterentur in bestias; nec uino iam tales, sed sanguine potarentur; [d 1Kb] nec pane rabidi,  sed carnibus uescerentur humanis. Tales utique tales reddidit, quibus adhuc fumante sanguine caput intulit tunc Ioannis; ut illud Psalmiste canticum probaretur: Dederunt carnes sanctorum tuorum bestiis terre, effuderunt sanguinem eorum tamquam aquam . Ecce quidquid pariunt totis noctibus protracta conuiuia; ecce quid generat quod cum mensura emitur, et sine mensura bibitur uinum. Ecce quo precipitatur caro, cum ad luxurie facinus uoluptatis inflammatur incendiis. Rogo quid tantis cuneis arctatur? Sufficit infelix caro sibi suis casibus ad ruinam, attestante propheta cum dicit: Ut quid irruitis in hominem, interficitis uniuersi uos tamquam parieti inclinato et macerie impulse ? Iacebat in Herode caro oppressa crapulis, ebrietate captiua,  que, titillante luxuria, et non tam ludente quam illudente lasciuia, promitteret quidquid turpitudo peteret se daturam. Pete a me quod uis, inquit, et dabo tibi; et iurauit illi. Iurat miser, dum quidquid honestatis est et uirtutis abiurat. Pete a me quod uis. Quid peteret luxuria, nisi castitatis interitum, pudicitie necem, mortem sibi semper contrarie sanctitatis? uolo ut des mihi in disco caput Ioannis. Si caput uiri est, iuxta Apostolum , Christus, iam tunc nouello ore antiquissimus serpens Christi Domini tendebat ad mortem. uolo ut des mihi in disco caput Ioannis. Iam tunc auidus draco in serui capite Domini degustabat sitiens passionem. uolo ut des mihi in disco. Cur in disco, cur pretiose gestas, quem [e 1Kb] uiliter occidis, nisi quia pretiosa in conspectu Domini  mors sanctorum eius ? Hoc ipsum quod uis non agis quomodo ipsa uis, quia agit te superna ratio aliter quam uis. In illo quidem tunc ferali antro, non aula regis, rabies tunc fera pastum suum credidit, cum caput martyris uidit; lotum suum sensit,  cum liquorem sacri sanguinis sitiens aspexit; ferculum crudelitatis sue toto ore, totis faucibus contendit et conatur absorbere. Sed Ioannes uenit in sublimi positus, ut lucerna super candelabrum, tenebras ut fugaret, dicente Domino: Ille erat lucerna ardens et lucens . uenit Ioannes, ut iudex in tribunali resplendens, ut qui arguit adulterium, exponeret et damnaret homicidam; et qui pie uiuens incestum uocarat ad penitentiam, reseruauerat ad ueniam, homicidium etiam damnaret occisus. Quam queso meretur ueniam, qui in morte Ioannis ipsam penitentiam tam creduliter interemit? Gratis cucurristis Herodes et Herodias, nomina non affectione sociata, sed crimine, [a 1Kb] que uocem intercipi posse stultissime credidisti. Ego sum, inquit, uox clamantis in deserto  . uox occidi non potest, sed magis clamat angustiis corporis absoluta. Sic uox Abel in suo iam effusa sanguine magis sonat, magis penetrat, magis pertendit ad celum . Sic nunc, Ioannes toto orbe clamat, totis seculis facinus uestrum cunctis refert, et ostentat in gentibus. Ecce Ioannes Christi capite gloriatur, qui capiti putabatur addictus. Ecce eo die quo tu finisti tuum, ille sibi natalem celi conquisiuit: quia quando tuus ortus mersit in finem, tunc illius finis ortus est in natalem. Iustus enim tunc inchoat uiuere, cum pro Christo meretur occidi; transfertur ista morte uita martyris, non aufertur; morte magis claruit, qui ob hoc mortuus est, ut uiueret in eternum. Ecce tu iaces in morte, Ioannes uiuit occisus. Tu fucatam murice purpuram perdidisti,  Ioannes cruore suo fulgenti purpura semper gloriatur indutus. Tui conuiue nunc participes efficiuntur in penis, Ioannes celesti mensa cum choris uescitur angelorum. Ille audit celestem iugiter symphoniam, tu audis inferni semper gemitum et stridorem. Ille meretricis tue, saltatricis tue addictus in pretium, nunc regno, nunc premiis celestibus honoratur, tu mercedem sententie tue cum tua filia in tartaro percepisti. uestimentum Ioseph, cum adulteram fugeret, derelinquit ; Ioannes ne uideret adulteram, ipsum proiecit et corpus. Ioseph, ne adulterium faceret, libens carcerem suscepit; Ioannes ut argueret adulterium, eremum carcere commutauit. Ioseph somnia dum reuelat, euasit ex morte;  Ioannes, ut Dei Filium reuelaret, suscepit et mortem. Ioseph dum panem preparat temporalem, ex auro torquem meruit, et honorem; Ioannes, ut ostenderet  celestem credentibus panem, martyrii torquem meruit ex cruore. Merito in natis mulierum cunctis maior est hic Ioannes, qui non solum adulteras arguit, sed et licita mulierum consortia uirginitatis amore calcauit. Et si Ioannes tantus, Ioannes talis, tanta eremo separatus a feminis [b 1Kb] feminarum pericula non euasit, quis est qui inter feminas uiuens euasurum se sine labore maximo, maxima sine cautione confidit, nisi is qui sancto alitur Spiritu? Qui cum genitore natoque una cuncta disponit secula per eui omnia spatia.



SERMO CLXXu.  [c 2Kb] De Marcellino episcopo uicohauentino, et D. Marie, uirginis partu.

Omnium quidem rerum primordia sunt dura, sed duriora sunt omnibus primordia generantis. Sancta Ecclesia Rauennas, ut primum pareret, uiam fecit, angores pertulit, sensit dolores. Et hoc egit, fratres, ut ordinem partus diuini toto ueritatis tramite custodiret: nam posteaquam primogenitum totius creature uirgo mater ut pareret, uiam totius patrie percucurrit; sic uirgineus partus, sic primitiuorum est dedicata natiuitas. Et necessario, fratres, uia generatur in uia. Ego sum, inquit, uia ; ut omnis aditus excluderetur erroris, et uiator tandem celum peteret, qui terreni itineris incassum diu sudores pertulerat et labores. Et factum est in diebus illis,  inquit euangelista, exiit edictum a Cesare Augusto, ut scriberetur uniuersus orbis. Ascendit autem et Ioseph a Galilea de ciuitate Nazareth in Iudeam ad ciuitatem Dauid, que uocatur Bethlehem, eo quod esset de domo et familia Dauid, ut profiteretur cum Maria desponsata sibi uxore pregnante. Et factum est in diebus illis, impleti sunt dies ut pareret, et peperit filium suum primogenitum . Libet hic aliquid de dolore dicere. Edicto Cesaris et pagani uniuersorum Dominus obtemperaturus occurrit, et decreto beati Petri, decreto principis Christiani, seruus adhuc aliquis irreuerenter obsistit? uerum, quia neque prospera aduersis, neque gaudiis miscenda sunt tristia, his omissis hodierni germinis letitiam proloquamur. [d 2Kb] Habeat modo natus,  qui primum natus est, primogeniti reuerentiam, teneat et honorem: Marcellinus hodie uernaculi partus totum rapuit et conquisiuit affectum. Circumstant filii, adsunt propinqui, cognatio tota concurrit, familia exsultat omnis, et ipsa penetralia domus tripudiant et letantur: quia uidere oculis, suscipere manibus, hodie primum sancte genitricis partum, sobolemque meruerunt. Ipsa quoque genitrix sponsa mater et uirgo, in ipso coniunctionis sue cubiculo, genuisse noua gratulatione miratur. [a 2Kb] Sed neminem turbet, nullum moueat, quod in thalamo ipso sponsa ipsa cernitur peperisse: talis non est de crimine, sed de uirginitate conceptus, quando in tali germine celestis partus est, non humanus: nec ullus hic est sinistre suspicionis locus, ubi ipse sponsus sponse  sue testis habetur et custos. Quicumque sollicitus es de facto, esto de exemplo maximo persecurus, et precedentis trepidatio ad tuam cautelam proficiat, et munimen. Ioseph ille maritus solo nomine, conscientia sponsus, pregnantem sponsam fluctuans et anxius intuetur, quia neque accusare innocentem, neque pregnantem poterat accusare; tacere tutum non erat, erat loqui periculum. Admittit, non prodit crimina accusator insontis. Erat ipse testimonium  castitatis, erat custos pudoris: aliud nouerat, aliud intuebatur; confundebat uisus quem non confundebat [b 1Kb] uirginis fides: actus et uita in biuio; mens iusta et sanctus animus ancipiti cogitatione torquetur; sentit, sed tantum non potest penetrare sacramentum, quia nec accusare poterat, et defensare penes homines non ualebat. Merito mox occurrit angelus, merito responsum subuenit mox diuinum, cui humano deficiente consilio iustitia non defecit. Et quid dicit? Ioseph fili Dauid, noli timere. Qui nichil fecerat, quid timebat? Timebat, quia etsi nullus in facto reatus erat, erat in causa maximus pauor. Sanctus animus quidquid non assequitur, expauescit. Caue ergo, homo, de partu nostre matris taliter disputare, [c 1Kb] cum angelum respondisse sufficiat: Noli timere accipere Mariam coniugem tuam; quod enim in  illa natum est, de Spiritu sancto est. Feliciter parturit, que uirginitatis coronam magis magisque pariendo conquisiuit et gloriam. Hic uero qui nobis hodie natus est, semper retia [d 1Kb] tetendit in mare. Nemo ergo miretur, si piscatorem Petrus gestiuit habere collegam. Orate ergo, fratres, ut piscari mereatur homines qui hactenus pisces capere hominum laborauit ad uitam [e 22Kb] .



SERMO CLXXuI. De ceco.

Deus quoties desperatas humanorum curat corporum passiones, deitatis sue toties potentiam pandit: sed in una eademque infirmitate, quando ordinem sue curationis immutat, causas propter quas hoc faciat, facit nos altius perscrutari. Nam iuxta uiam sedenti ceco uisum sola restituit iussione; alii a natiuitate ceco nato, non lumini, sed tenebris, et cui natura uisum inuiderat, atque ipsa, que parat et aperit oculos, oculos clauserat et negarat, Christus imponit lutum, et collyrio materiali fingit, facit, procurat oculos, [a 1Kb] non recurat , ut creante, non medicante manu inde homini suppleret lumina, unde hominem fecerat totum. Iste uero cecus, cuius nobis euangelista Marcus  retulit curam, sic nouo sanatur modo, ut omnes compellat exquirere cur contumax cecitas moram facere sic presumit auctori, cuius nutu, uisu, iussu infirmitates pereunt, redeunt sanitates, uita oritur, mors finitur, stant omnia, cuncta dilabuntur. uenit, inquit, iehsu Bethsaida, et adducunt ei cecum, et rogabant eum ut eum tangeret; et apprehensa manu ceci, eduxit eum foras extra uicum . Quasi eum curare non potuerit in loco, aut beneficio loci indiguerit, uniuersis qui contulit uisum. Hec est Bethsaida cuius perfidiam Dominus exprobrat, dicens: ue tibi, Chorozaim, ue tibi, Bethsaida: quia si in Tyro et Sidone uirtutes facte fuissent que in te facte sunt, olim in cilicio et cinere penitentiam egissent . Ergo apprehensa manu eius de domo infidelitatis educit, leuat eum de perfidie sessione, ut ante fidem  quam oculos daret, ante menti quam corpori redderet sanitatem, ante preberet [b 1Kb] humani ducatus obsequium quam diuine uirtutis operaretur insigne. Illi rogabant ut uel tangeret eum: sed Christus, qui horrere nescit  pauperem, pauperem scit amare, totam dedit pauperi manum, et debilitati Deus publicam prebuit seruitutem, ut homo non horreat hominem, et uidens non uidentem uideat, et duce manu cecum lucis faciat nescire orbitatem: ne dicat homo: Non habet manus mea quod det pauperi, det ipsam manum pauperi, et plus erit manum pauperi dedisse quam nummum, iter prebuisse pauperi quam pauperi panis dedisse fragmentum. Et eduxit eum foras extra uicum, et exspuit in oculos eius. Dominico sputo uacuas oculorum replet lacunas, diuino ore luciferam dat saliuam, ut sancti roris gutta baptizaret oculos peccatoris, ut aperiret uenia, quos clauserat culpa. Nemo ergo dubitet diuino imbre tota arefacta mortalia membra posse reuiuiscere, cum uideat parua Dominici sputi  gutta arentes cecitate oculos subito sic suscitatos in lucem: Exsurgent, inquit Isaias, mortui, et resurgent qui in monumentis sunt, et letabuntur qui sunt in terra. Quomodo? Ros enim qui abs te est sanitas est illis; quod est pluuia semini, hoc resurrecturis Dominicus imber. Et imposuit illi manus. In faciendo, in reparando, in componendo hominem Dominice manus curatrices hominibus semper adsunt. Manus tue, inquit, fecerunt me et plasmauerunt me. Et interrogauit eum si aliquid uideret. Interrogat ut homo, operatur ut Deus. Qui uidet abdita terrarum, qui cordis intuetur occulta, cui omnia sunt nuda que sunt tecta omnibus, in opere suo, in oculis suis uidere querit, laborat scire, alio referente cognoscit? Absit. Sed interrogat ut presentes scirent, futuri cognoscerent, cecitatis huius non esse simplicem, sed mysticam curam.  Denique non lumen, sed auroram quamdam, lucemque erumpentem datam sibi adhuc qui curabatur, Domino interrogante, respondit: uideo, inquit, homines ut arbores ambulantes. [c 1Kb] Imperfectis oculis  grandescunt forme, turbantur species, res falluntur ipse, quia non iam uisionem capiunt, sed adhuc umbram sustinent uisionis. Et quare tamen sicut arbores, non ut columne, aut aliud quid, neque stantes, sed ambulantes? Quia post curam Christi uiderat, quod homines uelut arbores transirent in hoc seculo, non manerent; temporalem plantationem germinis humani esse in hac uita mox uidet quem curauerit Christus. Iteranda est ergo cura Christi, ut perfecti oculi futura certa, manentia uideant et eterna. Iterum, inquit, posuit manus super oculos eius, et cepit uidere: et restitutus est, ita ut clare uideret omnia, et misit illum in domum suam, dicens: uade in domum tuam, et si in uicum introieris, nemini dixeris. Aperiatur iam spiritualis intelligentia, ut qui sit iste cecus cognoscamus,  et quare non sponte uenit, sed ab aliis adducitur, et ducitur manu Christi, et educitur extra uicum, et alibi recipit uisum, qui diu apud suos longam sui pertulerat orbitatem: et exspuit in oculos eius, et iteratur diuine manus impositio, et cui uidere extra domum datur, quid uiderit, quomodo uiderit, per quem uiderit, suis dicere non donatur. Fratres, cecus iste est Iudeus, qui in Synagoga, hoc est, in perfidie domo  et in uico, hoc est, in conuentu malignantium ignorantie cecitate tenebatur, et sedebat oppressus. Hinc est quod non ueniebat ad Christum, sed uenit ad eum Christus, et apprehendit manum eius, ut dono uocantis, non beneficio legis, non proprio curatum se gloriaretur arbitrio. Educit eum foras, ut in Ecclesia lucem fidei uideat per libertatem gratie, qui sub legis uelamine nil uidebat. Imponit ei primum manum, ut uideat transire umbram legis; ut sacerdotes, scribas, phariseos, et figuram totam Iudaice obseruantie uideat uelut arbores preterire, que ut in tempore, sic cum tempore senescunt, nascuntur, uirescunt, florescunt, fructificant, pereunt, euanescunt. Iterum imponit ei manum, ut resurgens non iam caduca uideat, sed eterna, et uideat quidquid est diuini luminis, honoris  et glorie: sicut ille magnus ex ipsis Paulus, qui extra uicum et in uia Iudeus cecidit, ut resurgeret Christianus; et cecatus est in lege , ut uideret in gratia, sicut ab ipso perhibetur: Nunc uidemus in speculo et in enigmate; tunc autem uidebimus facie ad faciem . Tunc quando quod sepultum est in morte, surget in uita, et quidquid satum est in contumelia, surget in gloria.



APPENDIX.





S.PETRI CHRYSOLOGI RAuENNATENSIS ARCHIEPISCOPI SERMONES uII, A S. PATRE QUONDAM ABIUDICATI [a 1Kb] . *



SERMO I. De oratione Dominica.

Accepistis auditum fidei, fratres karissimi, formam Dominice orationis audite. Christus breuiter orare docet, qui cito uult postulata prestare: aut quid petentibus se non dabit, qui seipsum non petentibus dedit? aut in respondendo quam faciet moram, qui in dictandis precibus uota supplicum sic preuenit? Hodie quod audituri estis stupent angeli, miratur celum, pauet terra, caro non fert, auditus non capit, non attingit mens, tota sustinere non potest creatura, ego dicere non audeo, tacere non possum. Deus det ut uos audire possitis et ego dicere. Quid est magis tremendum quod se dedit terris Deus, aut quod uos dat celo; quod societatem carnis intrat ipse, aut  quod uos facit diuinitatis consortium intrare; quod mortem sumpsit ipse, aut quod uos resumit ex morte; quod ipse in uestra nascitur seruitute, aut quod uos sibi gignit in liberos; quod suscipit paupertatem uestram, aut quod uos facit heredes suos, sui unici coheredes? Est utique terribilius quod terra transfertur  in celum, homo deitate mutatur, seruitutis sors dominationis iura sortitur. Sed hoc quamuis metuendum sit, tamen, quia causa non dicentem respicit, sed iubentem, accedamus, filioli quo uocat caritas, trahit amor, inuitat affectio, Deum Patrem uiscera sentiant, uox personet, loquatur lingua, spiritus clamet. Totum quod in uobis est respondeat gratie, non timori; quia iudicem mutauit in Patrem; amari uoluit, non timeri.

Pater noster qui es in celis . Hoc cum dicis, non sic habeas quasi non sit in terris; non sic accipias, quasi sit loco clausus qui claudit omnia: sed intellige esse sibi genus e celo, cuius Pater habetur in celo. Et age ut uiuendo sancte sancto respondeas Patri. Dei Filium ille se probat  qui uitiis non obscuratur humanis, qui diuinis uirtutibus elucescit.

Sanctificetur nomen tuum. Cuius genus sumus eius censemur et nomine. Rogamus ergo ut nomen quod in se et per se sanctum est, sanctificetur in nobis; nomen enim Dei aut honoratur ex nostro actu, aut  ex nostris actibus blasphematur. Audi Apostolum dicentem: Nomen Dei per uos blasphematur in gentibus .

ueniat regnum tuum. Et quando non regnauit Deus? Petimus ergo ut qui sibi regnauit, semper regnet in nobis, ut et nos in illo regnare possimus. Regnauit diabolus, regnauit peccatum, regnauit mors, et fuit diu captiua mortalitas. Petimus ergo ut regnante Deo pereat diabolus, deficiat peccatum, moriatur mors, captiuitas captiuetur, ut nos liberi perpetuam regnemus in uitam.

Fiat uoluntas tua sicut in celo et in terra. Hoc est regnum Dei quando in celo et in terra Dei uoluntas est sola, quando omnibus hominibus [a 1Kb] Deus uiuit, Deus agit, Deus regnat, Deus est totus, iuxta illud  Apostoli, ut sit Deus omnia et in omnibus nobis .

Panem nostrum quotidianum da nobis hodie. Qui Patrem se nobis dedit, qui sibi nos adoptauit in filios, qui secum nos fecit heredes, qui nos . . . . . . nomine sublimauit, qui nos suo et honore donauit et regno, ipse nos ut panem quotidianum postulemus addixit. In regno celi inter munera diuina quid querit paupertas humana? tam bonus, tam pius, tam largus Pater panem filiis non tamen postulatus indulget? Et ubi est illud: Nolite solliciti esse, quid manducetis, aut quid bibatis, aut uestiamini ? Hoc Pater iubet, quod prohibet cogitare; quid tenemus? Celestis Pater celestem panem celestis Filii ut postulemus hortatur; ipse dixit: Ego sum panis qui de celo  descendi . Ipse est panis, qui satus in uirgine, fermentatus in carne, in passione confectus, fornace coctus sepulcri, in Ecclesiis conditus, illatus altaribus celestem cibum quotidie subministrat fidelibus.

Et dimitte nobis debita nostra, sicut et nos dimittimus debitoribus nostris. Homo, sine peccato esse non potes; et uis semper dimitti tibi, totum dimitte semper; quantum uis dimitti tibi, dimitte tantum. Quoties uis dimitti, toties tu dimitte; immo quia uis totum dimitti tibi, totum dimitte. Homo, intellige quia remittendo aliis tibi ueniam tu dedisti.

Et ne nos inducas in tentationem. Quia in hoc seculo est ipsa uita tentatio. Tentatio, inquit, est uita hominis , rogamus ut nos nostro arbitrio  non relinquat, sed in omni actu paterna nos pietate constringat, et in uite tramite celesti moderatione confirmet.

Sed libera nos a malo. A quo malo? A diabolo, quippe ex quo est omne malum. Rogamus nos liberari a malo, quia malo qui non caruerit, frui non potest  bono. Si adhuc non nati, si adhuc in utero constituti panem petunt, expetunt regnum, quare fit questio quod semper Dei Filius in Dei Patris mysterium, et quod in Patre Deo Dei Filius fuerit? Quomodo humana ratione tractatur? Non est, non est humano modo diuinitas estimanda. Audisti Deum, nichil terrenum cogites, nichil humanum. Audisti Patrem Christi, hoc per substantiam crede; audisti Patrem tuum, hoc crede per gratiam. Ille esse Filius habuit semper, se esse Filium dedit modo. Sic ergo te filium scito, et seruum te esse non nescias. Sic audi ad Christi similitudinem te reductum, ut semper Christo te cognoscas esse subiectum.



SERMO II. De eadem.

 Conditio mortalis, terrena compago, limosa substantia ad uite pensa ac mortis incerto labore attrita, consumpta penis, putredini pulueris subiecta natura capere non ualet, credere pertimescit, quod hodie cogitur confiteri. Tantam donorum gratiam, [b 1Kb] proximorum magnitudinem, munerum largitatem, fragilitas humana non potest inuenire. Hoc reor ambiguum prophetam mentis intuitu preuidisse, dum tanto pauore concussus, et huius audito taliter exagitatus tremore dixit: Domine, audiui auditum tuum, et timui; consideraui opera tua et expaui . Auditum timuit, non quia tunc propheta tantus audierat Dominum, sed quia tunc seruus Dominum suum sibi conseruum reperit, et audiuit in partem:  uel quia mundi huius fabricam elementis ita sibi dissonis consonantem contemplatus expauit; sed quia pietatis erga se tanta considerans, tunc opera admirationis tremore concussus est et pauore. Consideraui, inquit, opera tua et expaui. Adoptatum se tunc expauit in filium, quando perdiderat ipsius fiduciam seruitutis. Denique ut sciatis huius orationis, quam uobis hodie diuinitas insinuat et infundit affectum, prophetam tunc auditu celitus percepisse, huius muneris quodammodo pauore solutum, quid iterum dixerit peruidete: Custodiui me, inquit, et expauit uenter meus, a uoce obsecrationis labiorum meorum .

Posteaquam diuini muneris tantam senserat largitatem, custodiuit se, ne se hostem, ne inimicum, ne latronem se iterum in paradiso sustineret; fit uigilantior,  fit sollicitior sui custos, qui se post tante rei iacturam celestem thesaurum senserat reperisse, dicente Paulo: Portamus hunc thesaurum in uasis fictilibus . Custodiui me et expauit uenter meus. uentrem cordis interna nominat hec propheta, quia sicut [c 1Kb] [uenter] cibis, ita cor sensibus pascitur  et repletur: et expauit uenter meus a uoce obsecrationis labiorum meorum. Si intellectus cordis fuderat ori uocem, labiis dederat uerba, cur uota sua, cur desideria sua, cur . . . . . ex hoc est exhortaturus? Expauit quia non suggestione sui cordis, sed diuini Spiritus loquebatur affatu. Audi Paulum dicentem: Misit Deus Spiritum Filii sui in corda nostra clamantem, Abba Pater ; quod cum auditum ad interna transmitteret, tantum se meruisse mirabatur, et interna tota hominis pauebant, merito adiecit: Et intrauit tremor in ossa mea, quia ipsius prophete uiscera uexabantur, et subius me, inquit, commota est uirtus mea. Quid subtus me? quia unus ipse idemque homo rursus per gratiam iam leuatus, iacebat subtus pristinam per naturam, nec uirtutem celestem  uirtus poterat sustinere terrena. Iam [a 1Kb] fumauit mons Sion cum laturus legem Deus descendit in montem: quid caro faceret, cum descendit Deus in carnem? Carnis gratiam collaturus uenit Pater, quia homo Deum, seruus Dominum non ferebat. Et quia in uerbis suis fidelis est qui dixit, aperi os tuum, et implebo illud ; aperite nunc ora uestra, ut ipse ea tali prece, tali repleat et clamore. Ubi sunt, qui de Dei promissione diffidunt? Ecce quam cito est fidei remunerata confessio; mox ut Deum unici Filii confessus es Patrem, tu ipse es Dei Patris adoptatus in filium, ut esses celi heres, qui paradisi exsul habebaris et terre. Et ideo nunc uocas: Pater noster qui es in celis. Quia fuit tibi quondam Pater, qui te resoluit in limum, qui te ad claustra duxit et pertraxit inferni.  Terram nesciat, amorem carnis ignoret, patrem pulueris non requirat, nichil in se uitii licere permittat, qui a Deo Patre celestem repetit ad naturam, ut qui se Dei filium credit actu, uita, moribus, honestate tanto generi respondeat, ne iterum ad terrena descendens, ad ipsam tanti genitoris tendat iniuriam.

Sanctificetur nomen tuum. Si nomen Christi cecis uisum, cursum claudis, defessis uario languore sanitatem, mortuis uitam, teque ipsum, homo, totamque sanctificat creaturam, quemadmodum tu ipsius nominis oras et expostulas sanctitatem? Quia ab Christo uocatus es Christianus, et ideo supplicas ut prerogatiua tanti nominis meritis in te subsequentibus roboretur.

Adueniat regnum tuum. Deuotionem mandat, exigit  desideria, uota perquirit ipse, qui [b 1Kb] aduentus sui uitam in sua continet potestate. Fidelis est ille miles, qui regis sui presentiam sitit, et tot regni expetit et concupiscit triumphos. Sed hic petis ut tibi et in te adueniat regnaturus, in quo diabolus arcem, mors imperium, diu infernus gessit et tenuit potestatem. Oremus ergo, karissimi, ut Christus semper suo regnet in milite, ut miles semper suo triumphet in rege.

 Fiat uoluntas tua sicut in celo et in terra. Beatus dies ille qui terrenorum iungit, sociat et exequat celestibus uoluntatem, ut inter dispares substantias una eademque fiat uoluntas. Hec est fida pax, inconcussa concordia, gratia perseuerans, quia unius Domini ordinem naturam, familia per diuersa uoluntatum sita, una eademque reperitur et sensu.

Panem nostrum quotidianum da nobis hodie. Post celeste regnum panem quis postulet temporalem? sed quotidianum. Et inde uult nos in sacramento sui corporis panis uiaticum postulare: unde ex hoc ad perpetuum diem, et ipsam Christi perueniamus ad mensam, ut unde hic gustum sumpsimus, inde plenitudinem cibi totasque satietates capiamus.

Et dimitte nobis debita nostra sicut et nos dimittimus  debitoribus nostris. Qui sic petit  debita non relaxat, ille se etiam per quod orat accusat, qui sibi tantum donari postulat, remitti tantum, quantum ipse remittit, et donat ad placitum, Deum taliter inuitat ad pactum; quantum ipse prestiterit alteri, tantum sibi exigat et ipse prestari. Dimittenda sunt autem, fratres, debita, non pecunie solum, sed omnium causarum, culparum, criminum quidquid homo incurrere potest. In his tibi cum incurrerit alter, ignosce; fidus peccati sui petit ueniam, qui peccanti libenter ignoscit.

Et ne nos inducas in tentationem. Hoc petere multis modis cogimur, fratres, ne fragilitas plus ausa, et de se temere presumens, nichil uirium suarum colligens in conflictu male cauta succumbat; deinde  offensus Deus tradat tentationibus quos relinquit.

Sed libera nos a malo. Satis de se humiliter sentit, qui ut a malo per Deum liberetur implorat. Signate uos. Intelligite, filioli, quanta perfectorum, quanta fortium gloria sit et potestas, quando tanta uirtus in ipso conceptu, tanta maiestas aperitur in partu. Nondum natus Patrem uocat, sanctitatem postulat, regnum petit. Dat iura terris, terrenas celestibus exequat uoluntates, et laboribus pro futuris exigit iam deuotus annonam. Panem, inquit, quotidianum da nobis hodie. Beati estis qui cepistis ante pugnam uincere, ante triumphare quam uiuere, ante ad Patris gremium, ante ad Patris promptuarium quam matris ad gremium peruenire; ante pastum gregis quam succum lactis inuadere totum; ante uictoriam  sonare iubilo,  uagitu respondere, quam cunarum  uere ut dixit Apostolus infirmum Dei fortius est hominibus . At quis poterit tanti conceptus referre sacramentum, ubi uirgo mater parit orbem quotidie, nec relinquit posteros ad laborem, sed a terreno germine premittit ad gloriam?



SERMO III. De eadem.

Omnia que diuinitus dicta factaque referuntur,  sunt miraculo, sunt stupori, sunt pauenda mortalibus, ipsis etiam sunt celestibus tremenda. Sed nichil ita stupet celum, pauet terra, expauescit uniuersa creatura, quam quod uos estis hodie nobis dicentibus audituri. Seruus Dominum Patrem uocare audet, iudicem suum reus nuncupat genitorem, conditio terrena sua se uoce adoptat in filium, qui terrena perdidit existimat se Diuinitatis heredem. Sed audemus, quia presumptio dicentis non est, ubi auctoritas est iubentis. Ipse enim uos hodie dicere uoluit, qui nos hodie docuit sic orare. Et quid mirum, si tunc homines Dei consecrauit in filios, quando se hominibus dedit et aptauit in filium? Carnis tunc naturam transtulit in diuinam, quando deitatem humanam detulit ad naturam. Tunc hominem sibi in celestibus  prestitit coheredem, quando se participem reddidit terrenorum: aut homini negare quid amoris potuit, quid muneris, quid honoris, qui totum quod erat hominis et peccatum suscepit, et mortem? Aut quomodo hominem in suis prosperis non habebit, qui in aduersis homini se fecit esse consortem? Homo, redi ad Deum sic amatus a Deo; et ad ipsius gloriam da totum te, qui se totum propter te ad tuam deduxit iniuriam; et uoca Patrem fidens, quem tanto amore [a 1Kb] tuum probas, sentis, intelligis esse genitorem.

Pater noster qui es in celis. Quod nondum natus Patrem uocat, nemo miretur. Deo nata sunt nascitura, futura facta sunt Deo. Fecit, inquit, que futura sunt . Hinc est quod in utero suum  Ioannes sensit auctorem et exstat nuntius matri qui erat nescius uite. Hinc est quod Iacob ante legitur bellasse quam nasci, cepit ante triumphare quam uiuere. Hinc est quod iam sunt Deo qui sibi adhuc non sunt, quoniam electi estis ante constitutionem mundi. Pater noster qui es in celis. Non quod ille non sit in terra, sed ut tu per hoc germen esse noueris te celeste. Et si te filium Dei tu fateris, uiue quasi Dei filius, ut actu, uita, uirtutibus, tanto possis respondere genitori.

Sanctificetur nomen tuum. Quia a Christo uocatus es Christianus, petis ut prerogatiua tanti nominis sanctificetur in te, quia nomen Dei quod per se et sanctum sibi est, aut sanctificetur in nobis nostro actu, aut nostro actu blasphemetur in gentibus.

 Adueniat regnum tuum. Ipse dicit: Regnum Dei intra uos est . Si intra nos est, ueniat quid oramus? est in fide, est in spe, est in exspectatione, sed ut ueniat iam precamur. ueniat autem nobis, non illi qui semper conregnat Patri suo, semper regnat in Patre, sed ueniat nobis: uenite, benedicti Patris mei, percipite regnum quod uobis paratum est ab origine mundi . Dicimus ueniat regnum tuum, ut sic Deus regnet in nobis, quatenus in nobis desinat mors regnare, desinat regnare peccatum.  Regnauit, inquit, mors ab Adam usque ad Moysem . Et alibi: Non regnet peccatum in uestro mortali corpore .

Fiat uoluntas tua sicut in celo et in terra. Nunc in terra multa sunt pro diaboli uoluntate, pro seculi nequitia, pro uoluntate carnis. In celo uero fit nichil preter Domini uoluntatem. Petimus ergo ut interempto diabolo, ut nouo seculo, ut mutato corpore, destructo mortis imperio, ut abolita dominatione peccati, in celo et in terra, in Deo et hominibus, una Dei et eadem sit uoluntas.

Panem nostrum quotidianum da nobis hodie. Post regnum celeste, terrenum panem petere non iubemur, prohibente ipso cum dixit: Nolite solliciti esse quid manducetis, aut quid bibatis . Sed  quia ipse est panis qui de celo descendit , petimus et precamur ut ipsum panem, quem quotidie, id est, iugiter sumimus, in eternitate ad uictum corporis mentisque capiamus.

Et dimitte nobis debita nostra, sicut et nos dimittimus debitoribus nostris. Sic dicendo, homo, indulgentie modum, mensuram uenie statuisti: et tu tibi dedisti, qui a Domino tantum tibi petis, quantum dimiseris ipse conseruo. Dimitte ergo delinquenti in te totum, si uis ipse de tuis nichil Domino debere delictis. In altero dimitte tibi, si uis ipse uindicem uitare sententiam.

Et ne nos inducas in tentationem. Deus neminem tentat, sicut scriptum est; sed tentare dicitur, cum contumaciter euntes ad tentationum laqueos delinquit.  Sic Adam tentatoris incurrit insidias, dum sui precepta deserit creatoris. Unde autem et a quo tentatur homo prodidit sic dicendo: Sed libera nos a malo; hoc est a diabolo, qui totius mali et auctor est et origo. Diabolus natura fuit celestis, nunc est nequitia spiritualis, etate maior seculo, nocendi usu tritus, ledendi arte peritissimus. Unde non tam malus, sed malum dicitur, a quo est omne quod malum est. Hinc est quod propriis uiribus homo liberari non potest carnalibus uinculis illigatus. Petendum est ergo nobis ut Deus nos a diabolo liberet, qui Christum terris, ut diabolum uinceret, commodauit. Clamet, clamet homo ad Deum, clamet: Libera nos a malo, ut a tanto malo, solo Christo uincente, liberemur.

 Pater noster, qui es in celis. Orandi thema, materiam petendi, supplicandi normam paucissimis in uerbis ipse sibi, qui tibi est exorandus, indulsit; ut ex hoc tu petendi sumas sensum, ut intellectum postulandi capias, mensuram colligas impetrandi, et breui magisterio orandi latissimam capias disciplinam; simul quia ad amoris iudicium rex ipse officio functus est aduocati, ut preces quibus responsurus erat ipse dictaret. Cunctatio ablata est tota promerendi, quando ipsum se legit in precibus qui  rogatur. Metus locum non habet, ubi a Patre filius interprete desiderat que sancta sunt impetrare.



SERMO Iu. De eadem.

Fratres karissimi, qui uos donauit credere, ipse uos docuit et orare, et totam petendi formam paucis aptauit in uerbis, quia cum Patrem postulat, multa preces filius non laborat. Sicut enim petere cogit necessitas genitum, ita urget caritas dare genitorem. Pater ergo qui sponte prestat, non tam ut petatur, quantum quod petatur ostendit; ut Filius petendo iusta placeat, qui potest stulta postulans displicere. Audite Patrem, et uos filios esse iam credite, ut que petieritis incunctanter impetrare possitis. Quid ualeat fides, credulitas quid possit, sit quanta confessio,  hodie monstratur in nobis. Ecce Trinitatis trina confessio in celestem sobolem de terrena uos sustulit seruitute: ecce fides que Deum locuta est Patrem, Patrem uobis Deum hodie conquisiuit; ecce uox que confessa est Dei Filium, uos Dei adoptauit in filios; ecce credulitas que Deum Spiritum proclamauit, de carnis substantia mortali in uitalem Spiritus substantiam uos mutauit. Quis pietatis tante dignus inuenitur assertor? Deus Pater homines dignatur heredes; Deus Filius non dedignatur seruulos coheredes; Deus Spiritus carnem consortem diuinitati iuris ditione suscipit in supernis, Apostolo probante cum dicit: Aut nescitis quia angelos iudicabimus ? [a 1Kb] uocate ergo Dominum Patrem, uosque, et si nondum natos, iam tamen designatos filios esse iam  credite, et date operam quatenus sit uobis celestis uita, sint uobis diuini mores, et forma deitatis tota uestra preferatur in Filium: quia celestis Pater respondentes generi filios muneribus ditat diuinis, degenerantes ad penalem reuocat seruitutem.

Pater noster qui es in celis. Succumberet conscientia seruulis, terrena conditio solueretur, nisi nos ad hunc clamorem ipsius Patris auctoritas, ipsius Filii Spiritus excitaret. Misit, ait, Deus Spiritum Filii sui in corda nostra clamantem Abba Pater . Lassescit mens, caro deficit ad diuina, nisi Deus que fieret iubet, impleat ipse qui iubet. Quando ausa est mortalitas uocare Patrem, nisi modo quando superna uirtute homines animantur in terra? Pater noster qui es in celis. Homo, quid commune cum  terris tibi, qui confiteris tibi genus esse in celis? Ergo celestem uitam monstra in habitatione terrena, quia si quid in se gesserit terrena cogitatio, celo maculam, celesti generi intulisti iniuriam.

Sanctificetur nomen tuum. Non petimus ut sanctificet nomen suum Deus, quod sanctitate sua totam saluat et sanctificat creaturam. Fratres, hoc nomen est quod superne potestates pauent, quod tremenda suscipiunt seruitute; hoc nomen est quod fugat demones;  hoc solum nomen est quod absoluit animas diaboli feritate captiuas; hoc nomen est quod mundo perdito dat salutem. Sed petimus ut nomen Dei actu sanctificetur in nobis. Nobis enim bene agentibus benedicitur nomen Dei, nobis male agentibus blasphematur. Audi Apostolum dicentem: Nomen Dei blasphematur in gentibus . Petimus ergo, petimus, ut quantum nomen Dei sanctum est, tantum nos eius mereamur in nostris moribus sanctitatem.

ueniat regnum tuum. Quasi non semper fuerit [b 1Kb] , sic regnum Christi ut ueniat, nunc rogamus. Et ubi est illud regnum Dei? Intra nos est. Intra nos est fide, sed ut re ueniat supplicamus. Fratres, quando diabolus uario nequitiarum genere multimoda arte  fallendi rerum faciem turbat, sensus hominum moresque confundit, seuit, idolis sacrilegis furit, fallit auguriis, diuinatione mentitur, signis decipit, illudit artibus, spectaculis occupat, obsidet uitiis, peccatis uulnerat, criminibus sauciat, desperatione prosternit, Christi regnum prolongat, et absentat a nobis. Petimus ergo ut ueniat tempus quo, mali tanti auctore pereunte, mundus totus, creatura tota, totam solius Christi regnet, triumphet ad gloriam, et fiat quod sequitur,

Ut sicut in celo, ita et in terra. Una Domini uoluntas sit terra, celum, uita Deus, tempus eternitas, patria requies, census innocentia, honos immortalitas, [c 1Kb] furia castitas, Deus totum.

Addidit: Panem nostrum quotidianum da nobis hodie.  Post paternitatem Dei, post diuini nominis sanctitatem, post celi regnum, quotidianum panem iubemur exposcere. Christus obliuioni non subiacet, Christus mandatis suis contraria non demandat. Ipse dicit: Nolite solliciti esse quid manducetis, aut quid bibatis . Sed quia est panis qui de celo descendit, qui legis et gratie molatus est in forma, qui crucis confectus est in farina, qui crucis confectus passione, qui magno pietatis fermentatus est sacramento, qui conspersionis leuamentum sustulit de sepulcro, qui cum diuinitatis sue calore conqueretur, ipse clibanum decoxit inferni, qui ad celestem cibum [d 1Kb] quotidianus Ecclesie defertur ad mensam, qui in remissione frangitur peccatorum, qui edentes se perpetuam pascit et enutrit ad uitam;  hunc panem quotidie nobis dari petimus, donec illo in die perpetuo perfruamur.

Et dimitte nobis debita nostra, sicut et nos dimittimus debitoribus nostris. Homo, penes te est potestas uenie, in te est indulgentia eius, tu tibi remissionis auctor es constitutus; gratis petis ueniam, qui tibi in alio indulgere contemnis. Homo, tu tibi misericordie factus es ipse mensura; quantum queris misericordiam fac tantum.

 Et ne nos inducas in tentationem. Tentatio est, fratres, specie fallens, que prosperat in aduersis, aduersa occultat in prosperis, humanamque ignorantiam dolosos deducit in lapsus. Petimus ergo ne peccatis impellentibus in tentationum foueas incidamus. Inducere autem Dominus dicitur currentes ad crimina cum relinquit.

Sed libera nos a malo. Hic malum mali designat auctorem, hoc est diabolum. Petimus ergo unum, ut munere hoc a malis omnibus cum malo careamus auctore.

Pater noster qui es in celis. Nemo cum se filium clamat, manere se miretur in habitu seruitutis. Ad diuinum germen hodie designatus es, [a 1Kb] non promptus spem, non rem, noueris consecutum. Audi apostolum:  Spe salui estis: spes autem que uidetur non est spes; quod enim uidet quis, quid sperat? Si autem quod non uidemus speramus, per patientiam exspectamus . Hodie adoptionis est dies, hodie promissionis tempus est. Audi, crede, exspecta: crede creditori tuo, qui tibi credidit debitori; exspecta parumper ut ueniat, qui te diu sustinuit ut uenires; da illi inducias, sed promissori qui tibi quidquid erat debiti iam donauit. Ut qui tu [b 1Kb] fatigaris spe Dei? fide uiuas. Agricola numquam sereret anhelus, si fructum laboris sui de tempore non speraret; uiator laborem prolixi itineris non subiret, nisi se ad destinata crederet peruenire; nauta maris non intraret incerta, si lucris sequentibus compensaturum discrimina non pensaret; miles tota iuuentutis tempora  non ageret in periculis, si senectutis honores copiosissimos non speraret; filius paterne dominationis tempora non duraret, si se substantie paterne non speraret heredem. Et tu si iam filium Dei credis, iuxta prophetam: Exspecta, uiriliter age, et confortetur cor tuum, sustine Dominum . Exspecta ut heredem Dei exspectationis fide, et de uirtute patientie consequaris. Audi apostolum: Filii Dei sumus, sed nondum paret quid sumus. Cum apparuerit, similes ei erimus . Et iterum: uita nostra absconsa est cum Christo: cum apparuerit Christus uita uestra, et uos apparebitis in gloria . Fratres, beati sunt filii Dei, quia et hereditatem omnium rerum possidebunt, et de excessu Patris luctus tempora non uidebunt.



SERMO u. De eadem.

Quod ego modo cum magno tremore dicturus sum, quod uos estis nunc terribiliter audituri, immo terribiliter uocaturi, stupent angeli, pauescunt superne uirtutes, celum non capit, sol non uidet, terra non sustinet, tota non assequitur creatura. Quid ad hec  mortale pectus? quid ad hec mens hominis imbecilla? quid ad istud humani sensus angustie? quid ad hec humane uocis aura? quid ad istud humana lingua cito tacitura? Hoc Paulus inuisibiliter cum uidisset, prodidit non prodendo dicens: Nec oculus uidit, nec auris audiuit, nec in cor hominis ascendit, que preparauit Deus diligentibus se . Hoc Isaias cum suo uix cepisset auditu, adhuc hominem peruenire [c 1Kb] posse debet, ad auditum dicens: Domine, quis credit auditui nostro ? Hoc Ieremias cum diuino concepisset auditu, partus supernorum sensuum sustinebat clamans: uentrem meum doleo, et sensus cordis mei perturbati sunt . Hoc Habacuc diuino Spiritus perorabat afflatu cum dicit: Custodiuit me, et expauit uenter meus a uoce obsecrationis  labiorum meorum, et intrauit tremor in ossa mea; et subtus me commota est uirtus mea . Eleuatus uirtute Dei, sensit suam sub se succubuisse uirtutem. Longum est super hoc sacramentum pauores prosequi et dinumerare sanctorum; tempus non sinit me dici in hoc timore dinumerari, celestis partus impetus non potest tardare nascentium. Dico ergo, et uos in utero adhuc penetrali uoce compello, prouida exhortatione premoneo, ut antequam uideatis matrem, uocetis istius Patrem; ante blandimenta matris, Patris tendatis et festinetis ad regnum; ante Patris perueniatis ad panem, quam matris ad ubera pendeatis. Nec in uos quidquam sibi aut matris necessitas, aut etatis tempora uindicent, sed in uobis [d 1Kb] totum diuino, Patris totum  celestis respondeat et occurrat auctorem.

Pater noster qui es in celis. Hoc est, quod tremebam proferre, hoc est, quod neque celestium, neque terrestrium quemquam sinebat seruitutis proprie conditio suspicari, celi et terre, carnis et Dei repente tantum posse prouenire commercium, ut Deus in hominem, homo in Deum, Dominus in seruum, seruus uerteretur in filium, fieretque Diuinitatis et humanitatis ineffabili modo una et sempiterna cognatio. Ac Diuinitatis erga nos dignatio tanta est, ut scire nequeat quid potissimum mirari debeat creatura, utrum quod se Deus ad nostram deposuit seruitutem, an quod nos ad sue diuinitatis rapuit dignitatem. Hinc est quod homo, quod et diuinitus adoratus tanto nunc suo amore flammatur, quod adhuc  in utero uoce tua se adoptat in filium . . . . . . O uos beatos quibus dominari datum est antequam nasci, ante regnare quam uiuere, ante ad Dei Patris gloriam peruenire quam prosapiam proprie uilitatis agnoscere. Ecclesia felix mater, que uos tales respicit, que cum uirgo permanet, genuisse tantos uos et taliter se miratur.

Olim partus iste precedentibus designabatur exemplis.  Hinc est quod Iacob et Esau gemini in utero de primatus honore preliantur, retardant partus, nec ante lucem cupiunt uidere quam uincere. Hinc est quod [a 1Kb] Ioannes exsultat, et ante suo occurrit auctori, genitricis ex utero quam procedat. Et humana pignora sic ante Deo militant quam noscantur parentibus, quam uiuant seculo. Quid mirum, si Ecclesia diuina germina, si Deus sua sobole in utero adhuc, quod sit superni germinis iam fatetur: Pater noster qui es in celis. Stupor insurgit; Christus Dei Patris de pectore matrem uocat, et fatetur in terra; et homo de matris utero Patrem uocat, et confitetur in celis: Pater noster qui es in celis. Quo te, homo, repente prouexit gratia, quo te rapuit celestis gratia, quo te rapuit celestis natura, ut in carne et in  terra positus adhuc et carnem iam nescires et terram dicendo: Pater noster qui es in celis. Qui ergo tanti Patris filium confitetur et credit, respondeat uita generi, moribus Patri, et mente atque actu asserat quod celestem consecutus est per naturam.

Sanctificetur nomen tuum. Cuius utique genus esse cepimus, eius utique censemur et nomine. Et ideo petimus ut in nobis illius nominis sanctificatio perseueret honor et prerogatiua nominis, quod sublimauit sic tanti genitoris celsitudo.

Adueniat regnum tuum. Nos illi petimus cui numquam deest nec defuit regnum, immo qui est sibi ipse regnum, totamque in se regni continet potestatem. Sed quis nos uult ad promissam regni sui gloriam peruenire, monet nos expetere omnibus hoc  uotis, in hoc uult nos totis mentibus inhiare. Quantum namque est temerarius [b 1Kb] qui discutit, de genere ignarus est qui non audet, estuat, anhelat, cum promissum intendit et pertendit ad regnum.

Fiat uoluntas tua sicut in celo et in terra. Tunc iam totum est celum, tunc autem Dei mens una omnibus; tunc in Christo omnes et in omnibus Christus, quando omnes solius Dei sapiunt et faciunt uoluntates; tunc omnes unum, immo unus omnes, quando Dei spiritus in omnibus uiuit unus.

Panem nostrum quotidianum da nobis hodie. Sicut in psalmo: Benedictus Dominus die quotidie , ita hic panem nostrum quotidianum da nobis hodie, quotidianum iugem dicimus. Iugis panis ille est, qui de celo descendit: Ego sum panis qui de  celo descendi. Perfecte ergo beatitudinis est ille panis. Hodie, hoc est in presenti illius panis iam cibo uiuere, cuius perpetuitate, quod est quotidie, saginabimur in futurum.

Et dimitte nobis debita nostra sicut et nos dimittimus debitoribus nostris. De supplicantis pectore uenie fons manat, et ad ueniam refluet quidquid pietatis [c 1Kb] exuberat, et effundet in alterum, quando indulget sibi tantum, quantum alteri condonauit. Dimitte nobis  debita nostra sicut et nos dimittimus debitoribus nostris. Satis potest homo misericors, qui cum Deo de pietate confligit, cum tantum sibi dari quantum dederit, quantum donauerit, tantum desiderat et donari. Homo, semper in pectore tuo uenia, si uis crimina non timere.

Et ne nos inducas in tentationem. Hec interpretatione non indigent, quia tentatio diaboli preuia et amara ministra est. Quamdiu uero hoc fragili continetur in corpore, necessario precatur ut in nos nec tentationi pateat aditus, nec diabolo tribuatur accessus. Sed libera nos a malo: ipse autem Dominus noster iehsu Christus liberet nos a malo et perducat ad omne bonum, qui uiuit et regnat Deus modo et semper per infinita secula seculorum. Amen.



[d 1Kb] SERMO uI. De uerbis Euangelii Matth. XuII: Hoc genus in nullo eiicitur, nisi oratione et ieiunio.

Aduersus demonum nequitiam que nobis Dominus arma ostendit, debemus utique retinere. Hoc, ait, genus in nullo eiicitur, nisi in oratione et ieiunio . Hec cum plena fide exercentur, pietas est. Pietas autem ad omnia utilis est, promissionem habens uite presentis et future . Inspiciamus ergo utiliter orationis fructus et ieiunii, quia ipsa sunt arma aduersus improbas cogitationes. Ieiunium purgat mentem, subleuat sensum, carnem spiritui subiicit. Ieiunium cor facit contribulatum et humiliatum, quod Deus non spernit. Ieiunium concupiscentie nebulas dispergit, libidinum  ardores exstinguit, castitatis uerum lumen accendit. Ieiunium uerbositatem non amat, diuitiarum superfluitatem iudicat, superbiam spernit, humilitatem commendat, prestat homini seipsum intelligere quod est, infirmum et fragilem, atque dum ita se intelligit imbecillem, aptius uirtute Dei adiutorium querit et accipit, querit autem per frequentes orationes et obsecrationes. Oratio quidem refectio est ieiuniorum, et aduocat gratiam Spiritus sancti. Oratio duritiam cordis mollit, austeritatem temperat, ieiunium dulcificat. Sicut enim sine potu non est plena refectio, sic et ieiunium sine oratione non potest animam perfecte nutrire. Quid est autem oratio nisi ascensio anime de terrestribus ad celestia, inquisitio supernorum, inuisibilium desiderium? Abeat dissensio secularium  morum quibus premitur mens humana quotidie. Oratio coniunctio est Spiritui sancto: si tamen in oratione intentus sit animus, sicut clamat propheta: Sitiuit in te anima mea, quam multipliciter tibi caro mea . Quid autem sitiendum sit, sequitur, ut uideat uirtutem tuam . Credite mihi: si ad uidendam plenam uirtutem Dei plene sitiat anima humane substantie, nec fastidio uicta dissimulet, replebitur adipe et pinguedine spirituali: et sitiens illam  Dei uisitationem sensu proprio cum fide clamabit: Adhesit anima mea post te, suscepit me dextera tua . Ieiunium tollit inertiam, de animo impedimenta carnalia aufert. Oratio uero perseuerans iungit Deo, atque ita gaudens assistere se Domino gloriatur. Adherens autem anima Domino, incipit securitatem habere, et libertatem; nec pauores sustinet, nec timores. Suscepto autem tanto patrocinio dextere Dei, quomodo poterit noceri ab aliqua potestate, sicut scriptum est, quod nemo illud rapit de manu Patris ? Hoc prestat ieiunium, hoc prestat oratio.



[a 4Kb] SERMO uII. De uerbis Euangelii Ioann. XIu: Pacem meam do uobis, pacem meam relinquo uobis.

 Domini uox est, fratres karissimi: Pacem meam do uobis, pacem relinquo uobis . De pace dicturi, prius que pacis sint commoda uideamus. Est pax serenitas mentis, tranquillitas animi, simplicitas cordis, amoris uinculum, consortium caritatis. Hec est que simultates tollit, bella compescit, comprimit iras, superbos calcat, humiles amat, discordes  sedat, inimicos concordat, cunctis est placita. Non querit alienum, nichil deputat suum; docet amare que odisse non nouit. Nescit extolli, nescit inflari. Hanc ergo, qui accepit, teneat; qui perdidit, repetat; qui amisit, exquirat: quoniam qui in eadem non fuerit inuentus, abdicatur a Patre, exheredatur a Filio, nichilominus a Spiritu sancto alienus efficitur. Respuit enim munus oblatum, qui date legis contempserit bonum; nec poterit ad hereditatem Domini peruenire, qui testamentum noluerit obseruare. Non potest concordiam habere cum Christo, qui discors uoluerit esse cum Christiano. Contumacie ergo crimen est quod iubetur contemnere, quod precipitur nolle, quod imperatur declinare. Quid tibi commune cum discordia, Christiane? quid simultates amas,  quod auctori pacis placere non potuit? quid exerces inimicitias, quas euadere non potuit nec ille, qui eas primus inuenit? Initio namque inimicitias in protoplastum dum serpens exerit, interficitur; dum homini inuidet, ipse prosternitur; dum Adam cupit decipere, ipse primitus iugulatur. Quare aut Christi caritatem amplectere, Christiane, aut discordie auctori de similitudine operum [b 1Kb] parem te esse cognosce.



SANCTUS uALERIANUS, CEMELIENSIS EPISCOPUS.





I. SIRMONDI  EPISTOLA AD FRANCISCUM CARDINALEM BARBERINUM. DE HAC S. uALERIANI EDITIONE.



EMINENTISSIME DOMINE!

Quod ne sepius facere audeam pudor et reuerentia prohibent, nunc ut Eminentiam Tuam litteris appellem, officii mei ratio, atque eadem, ni fallor, in ipsam obseruantia persuadet. Existimaui enim, cum ualeriani episcopi famam in discrimen iterum uocari audirem, non mearum tantum esse partium, susceptam alias eius causam non deserere, sed Sancti quoque Officii ac Romani nominis interesse, ut pristinum de illo iudicium suum sententiamque non euertat. Meminisse autem opinor E. T., nec enim ignorare potuit, tametsi ab Urbe tunc aberas, cum ante annos sex Homiliarum istarum censuram delator idem urgeret, sacrum tribunal, audita et probata Auctoris defensione, quam littere nostre continebant, aliud nichil decernendum censuisse, quam ut notas in nouam editionem compararem, in quibus de utroque accusationis capite satisfieret, hoc est, de Sancti prenomine, quod imputabatur, et de Semipelagianismi suspicione, cuius insimulabatur. Prestitit utrumque Lugduni nuper edito ad ualeriani purgationem libello P. Theophilus Raynaudus, Societatis nostre theologus, copiose adeo et accurate, ut preclare ad causam actum putem, quod operam hac in re meam, a qua exspectari tale nichil poterat, studio suo diligentiaque preuerterit. Quod si nichil noui postea prolatum est, quod seueriorem sententiam requirat, non indignum opinor singulari E.T. pietate fuerit, prouidere, ut immotum maneat Sancti Officii decretum, atque innoxio et utili alias Scriptori fama integra conseruetur. In quo quidem eo minus, ne importunus uidear intercessor, uerendum confido, quod preter commune doctorum suffragium, qui ualerianum hactenus cum approbatione legunt, ipsum etiam E.T., cui placere nisi recta non solent, illius gustu aliquando et sapore delectatam intelligo. Parisiis XuI Augusti M. DC. XXXII.



Ad duo capita que obiiciuntur circa Homilias uALERIANI

I. Unum est de Sancti nomine quod negant huic auctori conuenire. Constat autem id a me profectum non esse, quia multis ante annis, cum prima eius homilia de bono discipline, ceteris nondum repertis, in Germania ederetur, idem titulus prefixus est, iuxta uetus exemplar, ut monuerunt, monasterii S. Galli, in quo inscriptio est huiusmodi: Liber S. ualeriani Cemeliensis episcopi. Unde cum animaduerterem non temere ab aliis sic esse appellatum, nec certi quidquam haberem in contrarium, non existimaui debere me, aut posse sine nota hunc illi titulum adimere.

Utrum autem ualeriano tributum olim hoc nomen fuerit ob peculiaris opinionem sanctitatis, an propter dignitatem tantum episcopi, quemadmodum difficile foret statuere, cum Cimele ciuitatis post eius euersionem uix ulla restent monimenta, ita uicissim ad hoc illi abrogandum, si iure competat, satis non esset suspicio que obtenditur doctrine Semipelagiane, eo nimirum tempore quo Ecclesie auctoritate damnata nondum erat, cum uideamus Cassianum et Hilarium Arelatensem, qui hanc pre ceteris profitebantur, sanctos nichilominus, alterum a S. Gregorio in epistola 12 libri uI, alterum in Martyrologio Romano appellari, et utrumque apud suos usitato sanctorum cultu honorari.

II. Alterum ad doctrine istius criminationem spectat, quam uolunt in nonnullis harumce Homiliarum locis deprehendi. In quo quidem preterquam quod nullus uidetur esse locus eiusmodi, quem defendere non liceat, melioremque in sensum interpretari, prout in hoc ipso genere Chrysostomum et alios Patres tum Grecos tum Latinos explicare mos est, et quod P. Theophilus in libello quem pro ualeriani defensione scripsit, ab omni eum labe liberum esse docet, hoc insuper obseruandum est, licet concederemus ualerianum cum aliis presulibus Gallicanis qui eodem seculo eademque in prouincia uiuebant, doctrinam eamdem amplexum fuisse, non potuisse illos tamen hereticos hoc nomine censeri ante synodum Arausicanam II, que doctrinam illam damnauit, et a sede apostolica confirmata est annis post ualerianum amplius sexaginta.

De ualeriano rursus, ut de Sancti nomine ac titulo sit controuersia, negari non potest  stetisse illum semper, dum uixit, in pace et communione Ecclesie catholice. Cuius rei fidem facit epistola 52 S. Leonis pape ad ipsum et alios episcopos Gallie scripta, et horumce altera ad S. Leonem. Concilium item Reiense, cui adfuit, et cum ceteris subscripsit. Tum etiam quod eius quocumque honorifica fit mentio in epistola euocatoria  synodi Arelatensis III, in qua transactum est de concordia inter Faustum abbatem insule Lirinensis et uicinos tres episcopos, quorum unus fuit ualerianus.

Homilie preterea iste ab annis XX, cum excuse Parisiis primum fuere, recuse postea in Germania fuerunt, et Lugduni non semel, lecteque ab omnibus sine offensione et cum fructu, ac piam reuera et religiosam doctrinam continent, utilemque imprimis ad stabiliendam inuocationem sanctorum, et cultum sacrarum reliquiarum. Adeo ut non defuerit uir magni nominis, qui diceret scriberetque, quando in Germaniam allate sunt, diuina factum prouidentia uidentia uideri, ut hoc potissimum tempore ad confutandos hereticos reperte sint. Neque hactenus apud nos auditum est quempiam preter Denuntiatorem exstitisse, qui earum lectionem non probaret.





NOTITIA HISTORICO-LITTERARIA IN S. uALERIANUM.




§ I. uita

.

Apud Gennadium, Isidorum aliosque scriptorum ecclesiasticorum nomenclatores altum de uALERIANO silentium. Ex aliis itaque ueterum monimentis repetenda, si qua sunt, quibus auctor noster utcumque noscatur. Et primum quidem de ipsius episcopali sede inquirendum: hinc enim simul compertum fiet, qua tempestate claruerit sanctus antistes. Oppidum uediantiorum Cemelion, ait Plinius  , illudque cum Ptolemeo Italie tribuit, quia uterque uaro flumine Italiam terminat, non Alpe summa, uti rectius Antonini Itinerarium, ubi Gallie assignatur: ad quem locum Wesselingium adi sis  . »Et uero, inquit Sirmondus  , ad Galliam pertinuisse Cemelium, preter modo citatum Itinerarium, fidem sine controuersia  facit uetus Notitia ciuitatum Gallie, que inter Alpium maritimarum ciuitates que sub Ebreduno metropoli censentur, sexto loco numerat ciuitatem Cemelenensium: et Usuardus in Martyrologio pridie idus Maias; quo die sancti Pontii martyris natalem in Galliis ciuitate Cymela solemnem fuisse notat  : eius nimirum quem auctor noster sepius triplici homilia de bono martyrii, sed tacito semper nomine commemorat  .« Quibus addenda eiusdem sancti Pontii Acta, Baluzii studio euulgata, ubi ad rem nostram hec habentur  : Fines Italie transiens  urbem sub iugo Alpium procul sitam petiit nomine Cymelam. Porro hec urbs, ut scribit Sammarthanus  , que olim celeberrima fuit, tot cladibus a uandalis, Longobardis et Saracenis attrita est, ut  primeue sue magnitudinis ne umbram quidem seruauerit:  cuius hodieque prisca tantum ruderum uestigia, nomenque haud procul Nicea restat in colle quem Cemelam uocant.

Semel igitur ualeriani cathedra episcopali constituta, reliquum est ut quo tempore uixerit cum Sirmondo inquiramus.  »Mihi uero, inquit, ex cathedra ipsa Cemelensi deprehendere uideor, illum sub annum Christi 450, hoc est, Leonis Magni temporibus floruisse. Post Leonem enim, Leonis ipsius decreto, ut Hilari pape uerbis epistola 4 docemur, Cemeliensis ciuitatis et Niceensis castelli episcopi diuersi non fuerunt: sed iidem Cemelienses simul, quamdiu Cemela stetit, et Niceenses. Quod uidere est in synodo u Aurelianensi, cui Aetius presbyter  directus a Magno episcopo Ecclesie Cemelensis et Niceensis, subscripsisse legitur in antiquis exemplaribus que integras eius concilii subscriptiones habent: nam mutile sunt in excusis. Quare ualerianum qui Cemelensis tantum episcopus nuncupetur, ante Leonis decretum sedem illam rexisse oportuit. Atque ut quod sentio dicam, omnino ualerianum hunc illum esse coniicio, ad quem et alios uicinarum Gallie prouinciarum episcopos, scripta exstat Leonis eiusdem epistola de uasensis episcopi ordinatione  , quam eterne memorie cardinalis Baronius ex Arelatensi codice diuulgauit  . Confirmorque in sententia, quod in illo episcoporum numero Ingenuum uideo, Ebredunensem, id est ualeriani Cemelensis metropolitanum antistitem. Sed et alie due sunt epistole. Leonis una  ad XLIu episcopos Gallie, altera episcoporum eorumdem ad Leonem  , in quibus Ingenuus et ualerianus pariter coniunguntur.« Hactenus Sirmondus: cui accedunt Tillemontius  atque Historie litterarie Gallice auctores  .

De ualeriani gestis hec Sammarthanus  : »Anno 439 adfuit Reiensi concilio, in quo de negotio Armentarii actum est. Accepta sancti Leonis epistola ad Flauianum  cum aliis plurimis ad ipsum scripsit, illam summis laudibus extollens, eique se in omnibus assentiri professus est  . Fuit etiam unus ex iis quibus respondit sanctus pontifex  gratulatus ipsorum orthodoxam fidem, et Eutychen ac Dioscorum in concilio Chalcedonensi damnatos significans  . Orta graui controuersia Theodorum Foroiuliensem episcopum inter et Faustum abbatem  Lerine que tunc ab ea diecesi pendebat, . . . . . cum ualerianus noster et Maximus Reiensis, episcopi, partes in eo iurgio, et quidem Lerinensium, amplexi fuissent; Rauennius Arelatensis episcopus, tanto malo remedium allaturus, in sua urbe concilium cegit ad 30 Decembris  . Adfuere cum eo et Rustico Narbonensi undecim antistites: conuenerunt quoque cum Lerinensibus monachis Maximus et ualerianus: non nominantur tamen inter iudices, forte quia ut partes aderant. Lis tamen amice composita fuit. Quo precise anno habitum fuerit concilium istud, incompertum: certe inter annos 449, quo ad episcopatum euectus est Rauennius, et 451, quo ad immortalem uitam migrauit. Annum assignat 455 Sirmondus, antea Tillemontius  . Riuierius Carthusianus  notat mentionem fieri anno 451 ualeriani Niceensis episcopi.« Hactenus Sammarthanus. Benedictini autem ob hanc Lirinensem causam una cum Maximo Reiensi a ualeriano susceptam, non dubitant quin idem ille fuerit cum ualerio Lirinensi monacho, qui pro episcopo apud Niceam cultus fuit ad diem 24 Iulii  . Quando obierit, incertum est.



§ II. Scripta.


Tribuuntur ualeriano huic Sermones XX et Epistola ad Monachos, de uirtutibus et ordine doctrine Apostolice. Sermones inscribuntur: I, De bono discipline; II, III, De arcta et angusta uia; Iu, De promissis et non redditis; u, De oris insolentia; uI, De otiosis uerbis; uII, uIII, IX, De misericordia; X, De parasitis;  XI, Qui gloriatur, in Domino glorietur; XII, XIII, De bono pacis conseruande; XIu, De bono humilitatis;  Xu, XuI, XuII, De bono Martyrii; XuIII, De Machabeis; XIX. De Quadragesima; XX, De auaritia.



§ III. Editiones.


ualeriani nomen reparauit Melchior Goldastus ab Haiminsfeld, asserto ei ex mss. exemplarium fide Sermone de bono discipline, qui antea incerto nomine inter Augustini Opera ferebatur, ab eo uero cum notis et emendationibus peculiari uolumine editus est an. 1601. Huic decem annos post alias undeuiginti homilias cum epistola in codice quodam Corbeiensi non admodum castigate scripto a se repertas adiecit Iacobus Sirmondus, non quod nomen ualeriani in mss. preferrent, sed ob styli similitudinem et facundiam in utrisque parem. Ac huic quidem iudicio quamuis  lubrico continuo ab omnibus assensum est, indeque tam in Bibliothecis Patrum, quam cum Leonis M. Operibus aliquoties, itemque cum accessione aliqua in Operum Sirmondianorum collectione et postremo a Gallandio hec ualeriani Opera recusa sunt. uixdum autem lucem aspexerant ualeriani Homilie, cum orthodoxia earum in dubium uocari cepit et Rome apud sacrum tribunal delate fuerunt tamquam heresi Pelagiane affines. Simul Sirmondo quoque de Sancti prenomine, quod ualeriano indidisset, lis intendebatur. At ille ad utramque accusationem breui scripto ad Sacrum Officium transmisso respondit. Quo lecto ac probato nichil aliud decernendum censuerunt, quam ut notas in nouam editionem compararet, in quibus de utroque accusationis capite satisfieret. Suscepit  autem seu rogatu Sirmondi, siue sponte sua uberiorem hanc defensionem Theophilus Raynaudus eiusdem Societatis theologus. Certe Sirmondus cum iterum ualeriani famam in discrimen uocari audiret, in litteris hac de causa ad Franciscum cardinalem Barberinum scriptis ad Raynaudum prouocat, eumque adeo copiose et accurate utrumque prestitisse ait, ut preclare ad causam actum putet, quod operam hac in re suam, a qua exspectari tale nichil potuerit, studio suo diligentiaque preuertisset, et si nichil noui postea prolatum fuerit, quod seueriorem sententiam requireret, postulat ut immotum maneat Sacri Officii decretum. Num uero Raynaudianum illud scriptum seorsim primum, an cum ipsius ualeriani quadam editione Lugduni proditum fuerit, non satis mihi liquere fateor   . Attamen insertum est editioni Lugdunensi a. 1633 et sequentibus usque ad a. 1671, nec non in  ueneta a. 1742, a bibliopola est additum. Sed iam de singulis uideamus ualeriani editionibus.


SAECULO XuII.

1601.  Excudebat Petrus de la Rouiere; in-8o. S. ualeriani Cimelensis episcopi de bono discipline Sermo. S. Isidori Hispalensis episcopi de prelatis Fragmentum. Melchior Hamenuelto Goldastus dedit cum collectaneis, in queis multa pariter multorum auctorum, Patrum quam maxime, loca uel ante edita explicantur, uel nouiter eduntur.

In duobus prefationibus ad lectorem, tum ea que textum antecedit, tum collectaneis premissa Goldastus de momento horum librorum, disciplina nempe ecclesiastica disserit, partim ueteris discipline rationem declarans, partim seruande aut amisse recuperande  precepta tradens. Idem argumentum est epistole collectaneis pariter prefixe ad Theodorum Bezam . In principio uero Collectaneorum ea exponit, que ipsum impulerint, ut ualeriani nomen huic sermoni prefigeret. Scilicet iam Erasmus intellexit, Augustinum auctorem eius non esse. Sed Goldastus demum hanc sententiam explanauit et argumentis roborauit. Probat quippe orationem utriusque auctoris longissime inter se discrepare. Nec uero ingenio doctrineue Augustini aptum esse contendit, nec uerisimile arbitratur, eum de una re unoque argumento uariis et diuersis libris  tractaturum fuisse. Denique nec ueteres agnouisse hunc partum,  nec expositum sustulisse clarere ac manifestari ait uel ex uno Possidonii uel Possidii indiculo, in quo nulla de eo mentio, et quod nusquam in Sententiis a Prospero collectis, aut in Excerptis Eugyppii, aut P. Lombardi Sententiis, nusquam denique in Confessione Augustiniana Hieronymi Tortensis acerrimi operum Augustini et conspicui propugnatoris laudetur. Quibus expositis sic ille pergit: Itaque mea uirtute nunc et comitate satis factum arbitror, ut auctorem ad Augustinum sermonem istum attinere numquam porro sis dicturus, de cuius uero patre et legitimo facile queas ad coniecturam euadere, si quinctum admittas , quo ueluti gnomone quodam libros ueros et natiuos a supposititiis decernamus. Hoc enim nec utile, nec tutum minus, ut ego quidem rationem capio, quam  mihi ita dixere uiri complures doctissimi, si codicum scriptorum fides bona, eorumque auctoritas digna. Nactus sum huius sermonis uetustissimum et antiquissimum exemplar in scrinio nobilissimi uiri, Bartholomei Schobingeri IC. festiue parato cum a scriptis, tum a cusis libris. Eius hec est inscriptio. INCIP. LIB. S. uALERIANI CIMELENSIS EP. DE BONO DISCIPLINAE. Simul ac primum legi titulum nomenque libelli, adeo ad Bibliothecas Cunradi Gesneri, Iosue Simleri, Iacobi Frisii. Dicas Neptuni pecudes, ita mutent. In archiuio monasterii S. Galli, e cuius peculio hic olim codex, uetustissimi sunt librorum Indices, qui de hoc scriptore meminere. Catalogus S. Othmari primi sub Pipino Karoli M. patre abbatis: S. ualerii Cymelensis episcopi, etc.  In concilio Constantiensi optimam et preclarissimam librorum scriptorum partem Poggius Florentinus Romam et Florentiam, Aeneas Siluius, qui pontifex post illa destinatus, Basiliam ui fraudibus distraxerant. Eo facinore commoniti et commoti fratres, reliquos a direptione codices signo monasterii obsignarunt, et Catalogo recensuerunt. In eo legitur: S. ualerii liber de Bono Discipline, etc. Eamdem simul epigrapham cernas in cortice ipsius libri. Error, aut fallor, aut natus ex affinitate nominum. Fuit ualerius episcopus Hipponensis, Augustini predecessor, cuius hodieque exstat liber de uita Monachorum, uolaterrano teste. Fuerunt et alii eodem nomine, quos nichil attinet recensere. Significat deinceps, de ualeriani huius etate deque Cimeliensi episcopatu eiusue situ haud quidquam se habere  explorati. Usus est in contendendo hoc sermone Goldastus editione posteriori Basileensi Operum Augustini. Sed principio statim auctoritate manuscripti codicis sustulit distinctiones capitum, ueluti inconcinnas et sensum scriptoris sepiuscule perturbantes. Quod quidem iam Erasmus uiderat, et reiectis eorum indicibus, notas numerorum satis habuit margini adiecisse. Sed Lugdunensis siue Geneuensis potius editio postea recepit. Emendasse deinde se fatetur plurima in ipsa orationis serie atque contextu, que uel certissima ipsi uiderentur, uel leuiora magisque friuola, quam ut notarentur. Attamen plerarumque rationem exposuit. Note eius sunt lectissime et rara eruditione referte.

1604. Insule ad Lacum Acronium, ex off. Ioannis  Ludouici Brem; in-4o. S. ualeriani Cimeliensis episcopi de bono discipline Sermo; inter Pareneticos ueteres cum notis Melchioris Haiminsfeldii Goldasti, ex bibliotheca et sumptibus Bartholomei Schobingeri I. C. pagg. 7-39.

1612. Lutetie Parisiorum, ex officina Niuelliana; in-8o. Sancti ualeriani episcopi Cemeliensis Homilie XX. Item Epistola ad Monachos, de uirtutibus et ordine doctrine Apostolice. Omnia primum, preter unicam homiliam, post annos plus minus mille ducentos in lucem edita a Iacobo Sirmondo Societatis Iesu presbytero anno MDCXII. »ualeriani episcopi preter homiliam de bono discipline, inquit Sirmondus, que incerto antea nomine iactabatur, paucisque abhinc annis auctori suo restituta est, nichil hactenus  in lucem prolatum accepimus. Quas nunc damus reliquas undeuiginti, celeberrimo antique Corbeie monasterio debemus. Cuius unicum quo usi sumus, peruetuste, sed parum castigate manus exemplar, etsi homiliam de bono discipline non habebat, et ciuitatis nomen, in qua ualerianus episcopus sedit, non indicabat: facilis tamen ex styli argumentique similitudine coniectura fuit, has illius germanas sorores esse, omnesque ab uno et eodem ualeriano editas, episcopo Cemelenensi. Neque hac in re quisquam, ni fallor, repugnabit . . . Stylus quippe, optimus iudicandi magister, characterque dictionis ualeriane; grauis, inquam, ac splendida, et dignitatis succique plena facundia, que in his Homiliis elucet, satis hanc  eius quam dixi, etatem prodit; illam scilicet, qua Eucherius Lugdunensis, Hilarius Arelatensis episcopi, uincentius Lirinensis, Prosper et Saluianus presbyteri, Galliam nostram non dissimili eloquentie laude et gloria decorabant. uellem modo emendatiores nobis, et quales disertissimus episcopus pronuntiarat, edere licuisset. Sed in tanta deprauati codices labe optandum id mage fuit, quam sperandum. Fortasse autem quod prima hec editio non potuit, altera prestabit.« Ceterum de Cemeliensi episcopatu accuratissime, deque ualeriani persona, quantum licuit, disseruit. Inscripsit Henrico Ludouico Castaneo Rupiposeo Pictauorum episcopo.

1618. Colonie Agr., apud Anton. Hierat; in-fol. ualeriani Cemeliensis episcopi Homilie XX, ex editione  Iac. Sirmondi; Eiusdem Epistola ad Monachos; in M. Bibl. PP. tom. u, part. III.

1623. Lugduni, sumptibus Claudii Landry; in-fol. Sancti ualeriani episcopi Cemeliensis  Homilie XX, cum Epistola ad Monachos, de uirtutibus et ordine doctrine Apostolice; cum Leone M., Maximo Taurinensi, Petro Chrysologo, Fulgentio et Asterio episcopo Amasee. Premittitur prefatio Sirmondi, sed absque nomine eius. Perperam autem Fabricius tradit hanc editionem ipsum Sirmondum curasse.

1633. Lugduni . . . . . . in-fol. ualeriani . . . . . Homilie XX, cum Epistola ad Monachos, etc. Theophilus Raynaudus ualerianum accurata defensione texit aduersus Parcum Charitatis criminatorem; in  Heptade Presulum Christiana Sapientia et Facundia Clarissimorum. Cf. Leonis M. Opera.

1661. Parisiis, apud Simeonem Piget; in-fol. ualeriani . . . . Homilie XX, etc., cum Raynaudi defensione; in eadem Collectione.

1671. Parisiis, sumpt. Petri uariguet; in-fol. Eedem; inter eosdem Scriptores.

1677. Lugduni, apud Anissonios; in-fol. S. ualeriani . . . . Homilie XX, ex ed. Iac. Sirmondi; Eiusdem Epistola ad Monachos; in Bibl. Max. PP. tomo uIII, pagg. 498-523.

1685. Parisiis, apud Franc. Muguet; in-fol. S. ualeriani . . . .  Sermo de bono discipline; in App. tomi uI Opp. S. Augustini ed. Benedd. in exemplari Antuerp. col. 775-777.

1696. Parisiis, ex Typographia Regia; in-fol. S. ualeriani . . . . Homilie XX, etc.; inter Opera Iac. Sirmondi tomo I, pagg. 604-702. Addita sunt ex schedis defuncti: Epistola eius ad card. Barberinum cum notationibus quibusdam ad duo illa obiectionum capita; item Testimonia quedam Patrum ad calcem exemplaris sui ab eodem descripta, quibus palam fieri uellet, ualerianum in homilia 11, ubi cum Semipelagianis sentire uisus est quibusdam, haud aliter tamen locutum esse, quam sanctos illos Patres haud dubie catholicos.


SAECULO XuIII.

 1742. uenetiis, apud Augustinum Sauioli; in-fol. Sancti ualeriani Cemeliensis episcopi scriptoris dignissimi Homilie quotquot exstant. Accedit Epistola ad Monachos et defensio Theophili Raynaudi; cum Operibus Petri Chrysologi iuxta editionem Dominici Mite ab hoc bibliopola recusis, pagg. 213-291. Abest tamen Raynaudi nomen, non fraude aliqua sed ignorantia forte bibliopole. Quippe nonnisi in titulo generali editionum Lugdunensium et Parisiensium a Raynaudo esse scriptum fuit, quem aduertere ille, siue is cui describendi operam mandarat, non opere sue esse duxit. Fefellit tamen hoc Oelrichsium, ut editori ueneto a. 1742 illam tribueret.

1774. uenetiis, ex typogr. Io. Bapt. Albritii; in-fol. Sancti ualeriani episcopi Cemeliensis Homilie XX.  Item Epistola ad Monachos de uirtutibus et ordine doctrine Apostolice. Ex preclara editione Sirmondiana recensita et aliquot in locis emendata: in Bibl. PP. et SS. Eccl. uet. Andree Gallandii tomo X, pagg. 123-158. Expressa est editio a. 1696. Accessere igitur Epistola Sirmondi ad Barberinum card. et alia, et insperse sunt Baunei  emendationes cum nonnullis Casp. Barthii ex Aduersariis et Cotelerii ex Monumentis Eccl. Gr. et Constitutionibus Apostolicis, nec non aliquot Gallandii coniecturis. In Prolegomenis caput III ualeriano dicatum est.





TESTIMONIA DE S. uALERIANO.

In exemplari uALERIANI editi a SIRMONDO, reperimus ad calcem descripta postea ipsius Sirmondi manu hec Patrum testimonia, quibus palam fieri uellet ualerianum in homilia 11, ubi cum Semipelagianis sentire uisus est quibusdam, haud aliter tamen locutum esse quam sanctos illos Patres haud dubie catholicos.


METHODIUS Patarensis apud Damascenus in Parallelis.

.

Omnis bone actionis initium in nostra uoluntate positum est: complementum uero in Deo.


CHRYSOSTOMUS hom. 12 in Epistolam ad Hebreos.

, , .  , .

Oportet enim nos primum bona eligere, et postquam elegerimus, tunc affert que sua sunt. Non preuenit nostras uoluntates, ne perdat nostrum liberum arbitrium.


IDEM in hom. 2 in Epist. ad Corinth.

, ,  , .

Ex quo nimirum intelligimus, quamuis Deus misericordiam erga nos adhibiturus sit, nobis tamen istud prius faciendum esse, ut misericordia dignos nos ipsos prestemus: quamuis enim misericordia sit, dignos requirit: non etenim temere quibusuis obtingit, etiam stupore laborantibus, etc.


HILARIUS in psalm. CXuIII, in Nun.

uoluntas nostra proprium ex se habere debet ut uelit. Deus incipienti incrementum dabit, quia consummationem per se infirmitas nostra non obtinet, meritum tamen adipiscende consummationis est ex initio uoluntatis.


OPTATUS lib. II.

Est enim Christiani hominis quod bonum est uelle; et in eo quod bene uoluerit currere: sed homini non est datum perficere: ut post spatia que debet homo implere, restet aliquid Deo ubi deficienti succurrat: quia ipse solus est perfectio: et perfectus solus Dei filius Christus. Ceteri omnes semiperfecti sumus: quia nostrum est uelle, nostrum est currere: Dei perficere. Unde et beatus apostolus Paulus ait: Neque  uolentis, neque currentis, sed ad Dei gratiam pertinentis.


HIERONYMUS lib. III contra Pelagianos pene initio.

Scito baptismum preterita donare peccata, non futuram seruare iustitiam, que labore et industria ac diligentia, et semper super omnia Dei clementia custoditur: ut nostrum sit rogare, illius tribuere quod rogatur; nostrum incipere, illius perficere; nostrum offerre quod possumus, illius implere quod non possumus.


AUGUSTINUS Enchirid. cap. 32.

Totum Deo dandum est qui hominis uoluntatem bonam et preparat adiuuandam, et adiuuat preparatam. Precedit enim bona uoluntas hominis multa Dei dona, sed non omnia: que autem non procedit ipsa,  in eis est et ipsa.


Ex ueteri codice Floriacensi in quo uaria antiquorum Patrum opuscula uel fragmenta.

ualerianus quoque Cemeliensis episcopus in libro de Bono Discipline: Bene, inquit, in omnibus causis timor obtemperat discipline: qui pro hoc ipso quod imminentes periculorum casus aut iras iudicum cauere nouit, potestatem conseruande salutis obtinuit, et que sequuntur in homilia 1, n. 2.





S. uALERIANI EPISCOPI CEMELIENSIS HOMILIAE XX. 



1 HOMILIA I. De bono discipline.

1. Multi qui sane doctrine aduersantur, iustitiam culpant, et disciplinam imperium esse iudicant, ac rationabilem castigationem superbie assignant: cum non sit imperium, nisi ubi aliquid iubetur iniustum; nec sit superbia, nisi ubi negligitur disciplina. Disciplina igitur magistra est religionis, magistra uere pietatis, que nec ideo increpat ut ledat, nec ideo castigat ut noceat. Denique mores hominum irata corrigit, inflammata custodit, ita Salomone dicente: Fili, ne deficias a disciplina Domini, neque fatigeris cum ab eo increparis. Quem enim diligit Dominus, increpat; flagellat autem omnem filium quem recipit . Nihil profecto est, quod non disciplina aut emendet, aut saluum faciat. Quam si quis sapiens  apprehenderit, nec gratiam amicitiarum perdit, nec periculum damnationis incurrit. Nemo disciplinam irrationabilem putet, sub qua uidet, uniuersis que in celo et sub celo sunt uerbo operante compositis, omnipotentis Dei stare consilium. In principio enim operis sui Deus nichil prius quam disciplinam fecit. Nam cum assistente Sapientia celum suspenderet, terram pararet, maria concluderet, et suis locis suisque  temporibus cursum solis luneque globum disponeret, omnia sub disciplina constituit. Quid autem non esset tenebrosum, quid non incompositum, quid non haberetur absurdum, nisi constitutis legibus cuncta starent elementa? Numquid sine disciplina agitur solis cursus? qui quamuis diurni itineris necessitatem infatigatus impleuerit, ad officium tamen suum matutinus occurrit, et se in parte celi quotidie terrarum spatia lustraturus ostendit. Tanta est discipline ratio, ut intra temporum metas lege conscriptas ita indefessi itineris alternis uicibus siderum cursus agitetur, ut nec luna defectionis sue, [a 1Kb] ac damna effugiat, nec solem diurni luminis flamma destituat. Numquid sine disciplina est, quod tanti maris fluctus humili terrarum littore continentur, et in suo sinu frequenter incitata uentis altior aggere unda  concluditur? Omnia profecto insipiens natura confunderet, nisi mundum discipline ratio gubernaret.

2. Hec ideo proposuimus dicere, ut disceretis obedire euangelicis preceptis et celestibus obtemperare mandatis. Quid autem rationalem animam et ad Dei imaginem factam expediat, facile potest homo intelligere, cum uidet sacratis per uoluntatem Dei constitutionibus discipline etiam elementa seruire. Audite  prophetam dicentem: Seruite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de uia iusta . Bene in omnibus causis timor obtemperat discipline: qui pro hoc ipso quod imminentes periculorum casus aut iras iudicum cauere nouit, potestatem conseruande salutis obtinuit. Quid igitur adultero castum? quid furi esset tutum? quid latroni non peruium? quis non expauesceret concaua littorum, secreta siluarum? quid non presumptio possideret, nisi furorem animorum sub metu pene disciplina compesceret? Ac nisi constitutus esset ordo uiuendi, numquam profecto finem poneret natura peccandi. Nihil est quod non gula suadeat, si gule disciplina consentiat. Nihil est quod non perdat luxuria, si amore  uitiorum a te disciplina discedat. Nihil est quod non habendi ac possidendi cupiditate animus occupet, nisi auaritie uitium disciplina condemnet. Omnia sub metu discipline uitia iacent. Iam non est in quo fides umquam erubescat, si homo futurum Dei iudicium respiciat et causam reddende rationis intendat; nec est in quo uindex scelerum flamma deseuiat, si intuitu discipline aut que sunt honesta cogites, aut que sunt pudenda castiges. Multi ibi nomen crudelitatis imponunt, ubi pro amore discipline crimen admissi sceleris supplicio uindicatur latronis, cum sententia iudicantis iustis legibus seruiat; et non solum presentibus, sed etiam futuris manum porrigat.

3. Quis igitur non licito crederet se debere peccare, si impudicis et impiis actibus iudex non prescriberet  disciplinam? uideamus quid lex loquatur: Non occides, non adulterabis, non furaberis, non falsum testimonium dices . [a 1Kb] Hec sunt discipline legis, quibus etiam districtio sententie secularis obsequitur; impugnando turpia, resecando criminosa. Nam adiicit Scriptura: Iudex non est uindex positus boni 2 operis, sed mali . Ita ut etiam uicarium pene genus exigat, cum dicit: Oculum pro oculo, dentem pro dente . Sed istam antique sententie seueritatem facile uitare possumus, si flammas futuri iudicii cogitemus. Absolute autem docet Paulus apostolus posse contemni secularis arma iudicii, qui dicit: Si uis non timere potestatem, quod bonum est fac . Sed hec non otiose tractanda sunt. Nam cum de his terrenis potestatibus  Apostoli doctrina commemorat, sensibus nostris celestis iudicii partes insinuat. Nam cum docet seruiendum seculi legibus, admonet necessario hominem futuris cauere temporibus. Si uis, inquit, non timere potestatem, quod bonum est fac. Hoc est dicere. uis non futurum timere iudicium, declina a malo, et fac bonum . Ergo hanc primam constitutionis formam que seculi legibus caret, cauere debemus et uincere, ut possimus a nobis illud preiudicium future mortis excludere: quia quos ista temporalis non affligit pena, hos illa in eternum insatiabili tormentorum persequitur dolore. Nemo autem  illum homicidii crimen euasisse estimet, quem excusatum secularis iudicii corrupti sententia absoluerit. Nec ille adulterii facinus pretermissum putet, qui indulgentie lege deprehensus euasit. Nemo cum sanam dexteram uidet falsitatis reo debita iure supplicia iudicet fuisse concessa. Defunctis corporibus salua sunt crimina, nisi fuerint prius apud Deum lacrymarum intercessione purgata; exspectat enim reum suum gehenna debitis armata suppliciis. Ad confusionem magis presentis uite, non ad absolutionem criminis, pertinet auctoritas sententie secularis. Illa ergo nobis sunt ante omnia cogitanda supplicia, ubi homo uiuit durante pena, ubi nec tormenta corpori, nec desunt membra tortori. Que tamen facile uitare possumus, si habenas discipline teneamus, ita dicente  Apostolo: Si uis non timere potestatem, bonum fac, et habebis laudem ex ea .

4. Quis sapiens non ad hec discipline bona animum letus apponat, ubi potest homo non solum criminis penam uitare, sed et gratiam laudationis acquirere? Audite prophetam dicentem: Apprehendite disciplinam, ne quando irascatur Dominus, et pereatis de uia iusta . In hoc loco ad illos, puto, pertinet ista sententia, ad quos nondum disciplina peruenit; qui adhuc in deuiis morantur, capti antiquo superstitionis errore. Probantur enim sub lege numquam uixisse, qui admonentur ut apprehendant studium discipline. Sequitur in hoc psalmo: Ne quando irascatur Dominus, et pereatis de uia iusta. Igitur si illos propheta statuit reos, ad quos disciplina  numquam peruenit, quid de illis iudicandum putamus, quos disciplina destituit? Inter utrorumque actus auctoritas prophetice lectionis incusat minorem plane culpam non peruenisse ad disciplinam, quam legem discipline respuisse. Ecce dicit propheta: Qui spernit disciplinam, odit animam suam . Et uere, ut dixit, ita est. Nam hostis est et inimicus anime sue, qui spretis discipline monitis [b 1Kb] diabolicis occupatur officiis.

5. Dicunt aliquanti disciplinam satis duris legibus constitutam. Loquantur ista satis miseri, quos ad omne facinus ille diabolus auctor mortis inuitat, quorum mentes insatiabilis gula possidet, super quos regnat ebrietas, quos turpis luxuria captiuos tenet, et a quibus numquam superbia ingrata discedit. Illis  autem quibus est studium honeste fidem seruare continentie, humilitati pietatique seruire, dulce discipline onus est et leue iugum Domini, quod non grauat nisi aut perditos aut perituros. Erubesco dicere in confusionem humane negligentie, quare apud aliquantos parum proficiat disciplina, cum uideamus pastorale magisterium etiam apud muta animalia non perire. Doceant nos ecce seruare ordinem discipline tam dociles equorum animi, cum in gyrum ducti flexuosis gressibus membra componunt, et sub unius habene retinaculo ita laxari se consentiunt, ut et currendi et stanti modus sub quadam legum dispositione  seruetur. Ita quos natura numero diuidit, studio discipline coniungit. uidete quam fortia boum corpora plaustro subiaceant: que in tantum imperio animum parant, ut tumentia naturaliter leui iugo colla supponant. Ita discipline constitutionibus seruiunt, etiam que in feritate nascuntur. Unde miror aliquoties hominem cui inest sapientia et intellectus prudentie, passim precepta discipline negligere, cum uideamus mutum animal uitia cauere, iussis obtemperare, imperio deseruire, atque ita ad omnem obedientiam animum aptare, ut cum opus fuerit armatis legionibus occurrat, et hostilibus se telis iussum obiiciat. Audite in hoc loco prophetam dicentem: Cognouit bos possessorem suum, et asinus presepe domini sui; Isrel autem me non cognouit .  uereor dicere, ne nostram negligentiam pulset ista sententia: non autem cognoscit Dominum, qui conditionis sue non cognoscit officium.

6. Ostendam sane quomodo Dominus possit aut inueniri aut cognosci, si tamen est animus uidendi. Si uis uidere Dominum, require mendicum, suscipe peregrinum, uisita infirmum, curre ad carcerem. Si uis uidere Deum, uincula captiuitatis absolue, nodos iniquitatis incide. Audi de hoc Dominum dicentem: Esuriui, et dedistis mihi manducare; sitiui, et dedistis mihi bibere; hospes fui, et suscepistis me; nudus fui, et cooperuistis me; infirmus fui, et uisitastis me; in carcere eram, et uenistis ad me . Moneo itaque ne despicias nudum, ne ceco manum subtrahas, ne inuolutum pannis contemnas. In hac enim  ueste primum Dominus cum a magis quereretur, inuentus est. Et quia de disciplina fecimus mentionem sub qua fides Christiana uiget, necesse est ut omnia in aures uestras uite ornamenta deferantur, ut intelligat unusquisque parum sibi prodesse conuersionis famam, nisi in contemptu mundi amauerit disciplinam. Ergo cui studium est Christum colere. prius cordis [a 1Kb] sic corporis indumenta suscipiat. Omnis igitur uita religionis professe, integritatis debet famam sentire, ne quem exspectat corona uirtutis, pudoris damno feriat. Corporis integritas uitam muniat, integritatem fides incontaminata custodiat, ut manente utriusque partis beneficio, immaculatum hominem faciat regnare cum Christo.

7. Sed in hoc solo constat conuersionis nostre ratio,  ut boni simus. Laborandum igitur illi ante omnia est, ut qui bonitatem sequitur, bonus esse iudicetur. Nam quamuis homo purum corpus immaculatumque custodiat, laceratam uitam ad Deum portat, cuius actus uultum infamat, licet sciamus conscientiam solam bonis actibus posse sufficere. Sed quanto melius est ut semper de te bene sentiat, qui circa ianuam tuam uanis suspicionibus frequenter egrotat? Insitum est enim naturaliter uulgo, ut de bonis male semper 3 iudicet. Sed tu qui curam bone fame colis, studio tuo gratiam integre opinionis acquire. uita ergo nostra ita sit lucida, ut sit omnibus nota. Integritas religioni, pudor seruiat humilitati. Quem amor tenet  seruande integritatis, ante omnia falsi ad se famam non admittat erroris. Magnum est quidem et gloriosum et usque ad celum omnium ore proferendum, numquam malis actibus locum dedisse; sed multo fortius est numquam falsis suspicionibus laborasse. Quid enim tibi prodest sobrietas, si uitia ebrietatis exerceas? Quis te non ebrium iudicet, si inter effluentes uino calices saltantium gyros imiteris? Quis te castum putabit, si te uiderit meretricum fabulis mixtum scenico sermone compositis, aut loquentem turpia, aut inhonesta resonantem? Laudo quidem conscientiam castitatis in te, sed odi colloquium meretricis.

8. In quo loco fortasse dicat aliquis, Sufficit mihi pura conscientia. Quantum ad innocentiam pertinet,  tibi soli sufficit. Sed prouidendum est ne facilitate tua alter peccet, et alienum peccatum in te redundet, iuxta illud quod dicit Scriptura: ue illi per quem scandalum uenit . Quamuis autem pretioso serico corpus uestias, et niueo uellere membra componas, non sine macula diem transigis, si camini ardentis ora contigeris. In omni igitur actu tuo uitam tuam disciplina comitetur. Si uis placere Christo, elabora ut professionem tuam fides adiuuet, fama commendet. Precedat uos patientia humilitatis socia, assistat pudicitia integritatis magistra: fugiat cupiditas, erubescat ebrietas, luxuria actus suos lugeat, superbia confusa discedat. Quicumque igitur est qui festinat Deum agnoscere, sub hoc discipline ordine Christum nostrum poterit inuenire. Multa quidem superabant  adhuc, dilectissimi, que discipline ratio suadebat aperire: que interim putauimus differenda, ne otiosis auribus fastidium pareret longa narratio. Sane ne quid in hoc opere subtraxisse uideamur, elaborabimus ut ea que religiosis actibus competunt, sequenti tempore disseramus.



HOMILIA II. De arcta et angusta uia.

1. Multis atque innumeris discipline legibus, dilectissimi, sicut audistis euangelistam dicentem, uiuendi rationem Christus noster instituit; et diuersis modis renascenti populo uiam salutis ostendit: nichilque occultum esse uoluit, quod animam aut saluaret aut saluaret aut perderet; ne res tanto pretio comparata diabolicis superstitionibus  ignorantie uitio decepta seruiret. Sed quod peius est, parum prodest medicina morituris: et ideo difficilis est uia salutis, quia facilior est semper exitus mortis, ita Scriptura dicente: Quam ampla et spatiosa uia est que ducit ad mortem, et multi sunt qui intrant per eam! Quam arcta et angusta uia que ducit ad uitam, et pauci sunt qui inueniunt eam ! Mirantur fortasse aliqui quare euangelista amplam et facilem dicat esse uiam mortis, cum iter uite toto arctetur accessu. Cui autem umquam difficilis fuit ad inferiora descensus, ubi homo onere suo trahitur, et fascis sui uictus mole portatur? Multa sunt autem que uiam prospere salutis impediunt. In  quo loco illos specialiter mortis iniuria persequitur, quibus uanitas et crudelitas dominatur. Concurrunt preterea in preiudicium uite dissensiones, emulationes, lites, rixe, sacrilegia, adulteria, homicidia, fraterna odia, parricidalia consilia, falsitatibus armata periuria, que non solum ascendentem impediunt, sed etiam in profundum tartari mergunt. Quando ergo fieri potest ut ille homo facile ad superiora perueniat, quem tanta uitia impediunt? Arcta et angusta uia est que ducit ad uitam. Hec est illa uia, dilectissimi, per quam iusti pergunt, et sancti immaculatique gradiuntur; per quam illis iter est, qui humilitate, integritate, sanctitate prediti indefessi Christum nostrum prosequuntur.

2. Huius ergo uie et eligendus nobis et muniendus  accessus est, quia sicut est arduus, ita et peruius: facilem autem se uolentibus prestat, si non aut uanitas impediat, aut fallax huius mundi ornatus obsistat. Liberum autem et exutum omnibus impedimentis illum esse conuenit, qui iter ardui montis aggreditur. Sicut autem uidemus iniusto fasce uacillare uestigia; ita multis lapsibus subiacet anima, si fuerit iniquis actibus occupata. Unde exonerandum corpus est secularibus desideriis impeditum, ne per ardua et excelsa tendentibus, aut periculum mortis incumbat, aut desperatio laboris accrescat. Quis igitur sapiens animal suum impeditum sarcina per angustum iter dirigat, cuius unum latus excelsi montis moles premat, aliud rupes preceps astituat? ubi si temeritas preualuerit, aut reuertendum est, aut euadendum.  Similis est et hominis illius causa qui uiam religionis ingressus est. Opus est ergo ut semper resecet quecumque aut inhonesta uideantur aut turpia, qui animam suam ad celestem gloriam desiderat peruenire. Non sine causa autem dicit Dominus: Relinque bona tua, et sequere me . Bona ista, dilectissimi, mala nostra sunt, terrenis actibus enutrita: quibus dum aliquanti nimium attente seruiunt, celestia perdiderunt.

3. Si uultis itaque ut uobis pateat celestis ianua, remouenda sunt omnia, et penitentie deputanda sunt quecumque in excidium uite negligenter et inconuenienter usitata sunt. Difficile autem est ut ad ea que preparauit Dominus credentibus in se, tibi perueniendi sit aditus, nisi onustum uitiis pectus exoneres, atque  omnes iniustitie culpas religiose discipline auctoritate compescas. Superflue autem te putas ardui itineris et uie aspere semitas tenere, si anime impediaris errore. Ponite uobis denique, si uidetur, ante oculos duos ad superiora tendentes; quorum unus graui pondere onustus pergat, alter leui tantum baculo nixus incedat; et uidebitis quis facilius ad superiora perueniat. Respicite prius ad illum qui grauatur onere; et uidebitis hominis illius pendentia retrorsum festinare uestigia, atque ita flexo genu incedere, ut putetur redire. Modo descendenti, modo cadenti similis, ita in diuersam partem penduli itineris toto corpore  per singula momenta iactatur, ut ipsa necessitas ambulandi pene plus desperationis habeat quam laboris. Conuertite modo oculos uestros ad illum, cuius ceruicibus nichil ponderis imminet; et uidetis quam liber incedit, quam facile illi est per ardua exutis ire plantis, et in locis scrupeis pendulis herere uestigiis. Nunc leui cursu procerus attollitur, nunc per [a 1Kb] diuersa tota animi alacritate portatur; ut ostendat difficultatem locorum liberis non impedire corporibus nec laboriosa esse cuiquam itinera, quamuis sint ardua, si exoneretur mens iniustis ponderibus occupata. Similis est, dilectissimi, ratio siue his quos iniqui actus onerant, 4 siue illis quos ueteri exutos culpa penitentie lacryme commendant. Debet itaque que sunt onerosa deponere, qui uult ad iudicium securus uenire:  et terrena contemnere, cui est animus celestia possidere.

4. Sane, dilectissimi, quo facilius illius ardui itineris exsuperemus angustias, sincere mentis adhibenda sunt studia: et remouendum si quid litium aut infelix sermo seruit, aut in opprobrium domus aliene iniurie forte ueneni lingua commouit. Aestimari autem non potest quantum impediant uiam uite uitia indisciplinate lingue: que dum nimium loquendo organum sui oris exercet, odia aduersum se etiam de otiosis sermonibus excitauit. Nam dicit Dominus etiam de otiosis sermonibus rationem esse reddendam . uidete ergo quid illi futurum sit quem causa culpe ad principalis impugnat, cum non sit sine periculo anime ad iudicium etiam leuia quecumque  portare. Arcta et angusta est uia, que ducit ad uitam. Quicumque ergo est sapiens, primo loco iactet a se impedimenta mundi, et muniat iter suum studio discipline; remoueat intercedente penitentia quecumque per negligentiam uidentur imposita; nec secum portandum putet quidquid gloria secularis imposuit: quia licet sint per se grauia, fiunt tamen itineris difficultate grauiora. Forte aliquantis in hoc seculo nimium delicatis angusti et ardui itineris necessitas desperationem parit. Et uere habet hoc ratio, ut aspera queque et difficilia rudis animus expauescat. Sed quid facimus, quod nulla deliciosis militibus uirtutum patet ianua? Quis autem fructus laboris esset, si per plana discurreres? aut quando te ad locum paratum uenisse gauderes, si sine iniuria corporis peruenires?  Quis umquam otiosus tropea composuit? aut quis circumstantibus undique hostium legionibus ad uictoriam dormitando peruenit? [b 1Kb] Parum laudis habet uirtutum corona, que ex labore non descendit. Potest quidem habere palmam, sed non habet gloriam. Quando fuit ut agricola horrea sua otiosus impleret? aut quis umquam legitimo tempore agri sui fructum recepit, nisi prius multiplicato rudem terram sulco confecerit? Hec est autem magnorum ratio uirtutum, ut quanto plus homo laborat, tanto plus mercedis acquirat.

5. uideamus tamen, qualis ista uia mortis sit  quam euangelista dicit amplam et spatiosam, et fluctibus plenam: que quamuis referta sit mortibus, numquam tamen desinit suscipere criminosos. Est enim huius nature, ut cito ad se perituros inuitet: facilem autem se illis prebet, quos disciplina destituit. In comparatione autem plani et angusti itineris, nichil uiatori periculosius spatiosis itineribus: quia sine disciplina curritur, ubi equorum habene laxantur: atque ita fit ut multos porta mortis recipiat; quia ubi liberius pergitur, facilius peruenitur. Audite Dominum dicentem: Tolle crucem tuam, et sequere me . Facilem profecto homo illius ardui itineris non expauescit accessum. Quare autem illum labor conturbet, cui alter manum porrigit? Quisque igitur per ardua alterius latere regitur, necessitatem  cepte rei diuiso itineris labore hortatur. Et ideo potest fieri ut ad promissa regni premia non dubie perueniat, qui ad superiora Domino comitante festinat. Sed deponendum est prius, dilectissimi, sicut superius diximus, quidquid humanis corporibus infelix seculi error imposuit: ne forte nos peccatorum mole obiecta ad illa remunerationis tempora aut non patiatur peruenire; aut si peruenerimus, celestis regni portas non permittat intrare.

6. Sed dicis, Non possumus peruenire: certis experimentis agitur; uidemus enim frequenter multos insalutato patrefamilias ianua teste discedere; quos tamen nequitia, aut malitia, aut perfidia, aut luxuria, aut superbia facit exosos. Contempletur unusquisque uestrum diabolice presumptionis offensam; et intelliget  quantum superbia grauet hominem ad superiora tendentem; uel in quo statu sit positus, cui elationis spiritus dominatur. Audite de hoc Dominum dicentem: Humilibus Deus dat gratiam, superbis resistit . Sed nec minus impeditur necessitas huius itineris uitio cupiditatis: que dum uult nimia pecunie mole gaudere, diuitem in regnum celorum non permittit intrare, ita Domino dicente: Amen dico uobis, quia difficile est diuitem intrare in regnum celorum . Hinc ebrietas, luxurie malis conscia, non parum humanis corporibus oneris indicit: que dum impudicis actibus seruit, infelicem hominem a consortio regni celestis exclusit. Obsidet etiam angusti itineris secretum crudelitas cum impietate coniuncta: que [a 1Kb] dum cruentis legibus mortis [b 1Kb] instituit, celestis  glorie clausit uiam, ita Apostolo dicente: Non fures, non auari, non ebriosi, non maledici, non rapaces regnum Dei possidebunt . Ad hec ergo que diximus, pugnandum nobis est studio discipline, ut perueniamus ad locum uite. Adhibenda magis est itineri nostro pietas, misericordia, humilitas, integritas, castitas, sobrietas, pax, fides, caritas. Non autem prius ad locum promisse hereditatis peruenies, nisi sub hoc uite studio onustum prius uitiis corpus exueris.



HOMILIA III. Item de arcta et angusta uia.

1. Omnis homo cui est cura Deum uidere et celestia regna contingere, facile potest intelligere, angusti et ardui itineris necessitates ad uite compendium pertinere, et spem obtinende glorie in labore consistere. Nihil est enim quod non labor exsuperet; si tamen in alteram partem, ut assolet, animus non declinet. Constat autem illi omnes difficultates occurrere, qui illius spatiose uie delectatur errore. Audite euangelistam dicentem: Quam ampla uia et spatiosa est que ducit ad mortem, et multi sunt qui intrant per eam! Quam arcta et angusta uia est que ducit aduitam, et pauci sunt qui inueniunt eam !  Non dubito quod aliquantis in ordine celestis militie constitutis desperationem faciat, quod celestis militie ardui itineris arctatur accessus. Et uere, dilectissimi, non solum arduum, sed etiam difficile et plus quam laboriosum est ad celsiora tendentibus. Sed inuitis desidiosis, et occupatis negligentibus, sine dubio etiam per plana necessitas laboris accrescit. Quamuis autem sint aspera et difficilia quecumque sunt in excelsis posita, non dubie fit ut in apertum campum ueniant, si itinerantibus nichil desperationis occurrat. Omne igitur opus, dilectissimi, in quo studium humane conuersationis inuigilat, uoluntarium requirit officium. Nam inestimabile est quantum difficultatis accrescat, si hominem uoluntas in maxima rerum necessitate decipiat. Numquam ille bene iter ardui montis aggreditur,  cui 5 desperatio dominatur. Quando autem potest fieri ut corpus assuescat labori, nisi uoluntas obtemperet laboranti? Respice et uide quam cito ad terram resilit, qui equum trepidus ascendit: uel quantis laboret angustiis, qui inuitus altum mare nauigaturus ingreditur.

2. Religio Christiani nominis in qua uocati sumus, liberi arbitrii suscepit officium, ad quam si quis inuitus uenerit, oneri onus addit, et exutis antiqua lege corporibus, desperate uite pondus imponit. Inde est quod multos porta mortis recipit, quia perituris semper uite difficultas occurrit. Necessarium itaque ut qui ad libertatis uiam peruenit, si quid in se est infidelitatis, resecet, et celeste testimonium studio uoluntarie seruitutis accumulet: ne  homo tantis Deo beneficiis obnoxius, in paruis officiis inueniatur ingratus. A negligentibus et imperitis seruitium Deo debitum forte iudicetur onerosum, ex hoc quod nullum tempus uacationis excipiat. Omnem hominem Deus, non solum ad libertatem uocauit, sed etiam in summa rerum dignitate constituit. Ipse autem sibi seruitium indicit, qui inuitus seruit. Nam si uoluntati seruitium accommodes, non te famulum Dei inuenies esse, sed filium. Nam ita dicit propheta uoce Domini: Ego ero uobis in patrem, et uos eritis  mihi in filios et filias, dicit Dominus omnipotens .

3. Conditionis nostre, dilectissimi, talis est seruitus, ut laudemus semper Dominum nostrum in operibus suis, et extollamus eum in claritate maiestatis sue uoce continua. Quid autem preter hoc humanum indiget inuisibilis, incomprehensibilis, inestimabilis glorie potestas? aut in quo corporale requirat officium, cui chorus obsequitur angelorum? Illa est seruitus intolerabilis, quam indicit tyrannice, hoc est diabolice, dominationis superbia, impie captiuitatis iniuria: ad officium uero, non ad seruitium pertinet uoluntarie superiori persone exhibere famulatum. Audite prophetam dicentem: uoluntarie sacrificabo tibi, Domine . Discite quantum  distet inter addictam et uoluntariam seruitutem. Numquam potest fieri ut sine offensa diem transigat, quem negligentia addicte seruitutis accusat. Qui ex uoto Domino suo paret, acquirit gratiam inuitus, accumulauit iniuriam, ita propheta dicente: Maledictus homo, qui facit opera Domini negligenter . Si consideret unusquisque uestrum gratiam adhibite libertatis, quam Christus noster fidelibus populis per regenerationem uitalis lauacri et Spiritus sancti effusionem concessit, intelligit non otiose Domino seruiendum; cui quamuis quodlibet quotidie honoris aut muneris exhibeamus, numquam tamen persoluimus quod debemus. Quando autem est ut ille persoluat debitum, quem constat uicario pene munere comparatum, nisi forte pro amore  redemptoris se simili sententia aut mortis aut damnationis excipiat? Sed dum ista fortissimis quibusque proueniunt, nos uel quod solum possumus, Christo nostro quotidie gratiarum hostias immolemus; ut si alios commendant uirtutum merita, nobis saltem locum gratie faciant uoluntarie seruitutis officia.

4. Exoneremus ante omnia corda nostra impia contagione, ut fructus possimus nutrire iustitie: debet enim ex integro terrenis actibus abrenuntiare, qui uult celestibus mandatis satisfacere. Nam sicut homo numquam inuitus bene seruit, ita nec occupatus bene commendata custodit. uoluntarie sacrificabo tibi. Non sine causa propheta hac se Domino uoce commendat. Sciebat necessario multos dubio  corde seruire; et aliud ore promittere, aliud pectorum secreto disponere. uoluntarie sacrificabo tibi. Quamuis parua, ex uoto offerentis magna fiunt munera: consumunt uero auctorem suum beneficia que constiterint extorta: sic denique semper plangit quod erogauit, qui conuiuium inuitus instituit. uoluntarie sacrificabo tibi: hoc est uoluntario sacrificio. Ut auctori tuo oris munuscula quotidie letus exhibeas, eius sacrificium laudis uerborum suauitate componas; atque ad officium operis deputati deuotus  occurras. Audite prophetam dicentem: uoluntaria oris mei fac beneplacita, Domine .

5. Cum ergo conuenimus ad ecclesiam, dilectissimi, ante omnia secreta pectoris nostri fides ueritatis auxilio munita possideat: [a 1Kb] ut enim purum et immaculatum Deus diligit, non falsitate obsessum, non periuriis occupatum, non fictum, non dubium; leuitatis enim perfecte hec sunt indicia, aut sanctitatis amor, aut studia discipline, hoc est immaculatam hostiam sacrificiis exhibere, tota Domino fideliter mente seruisse. Seruitii autem nostri hec est ratio, ut beneficia Christi nostri semper recolas, et in quo religiose fidei labore profeceris, auctori tue libertatis assignes. Inter omnia custodias precepta iustitie, uni Deo seruias, Trinitatis tamen honore seruato.  Unam fidem, unum baptisma credas, Patris, Filii, [b 1Kb] uel Spiritus sancti unam claritatis confitearis essentiam; nec diuisa uoluntate cuiusquam aut precedere aut regnare personam; sed Patrem et Filium et Spiritum sanctum unius potestatis, unius credas esse uirtutis. Ita igitur fit ut illud arduum et angustum iter in eternum uicturus exsuperes; atque ea que iustis laboribus in celesti parte promissa sunt, non dubie consequaris, si per hos discipline gradus excurras, et uite tue tempora sub hac uiuendi lege disponas.



HOMILIA Iu. De promissis et non redditis.

1. Si homo obnoxius beneficiis, dilectissimi, promissioni sue satisfaceret, et studio deuotionis implende  fidem placitis exhiberet; neminem umquam repetitio debiti ingrata confunderet: nec esset cuiquam imputandi locus, si mox promissi muneris uotum sequeretur effectus. Sed inde est quod interdum amicitiarum fides lesa suspirat, quia necesse est aliquoties homini aut redhibitionis increpare moram, aut debitoris exprobare perfidiam. Inimicitias enim [c 1Kb] dixisse est promissa denegasse: quia ad litem pertinet, si quid aut hic inuitus reddit, aut ille per moras exacerbatus exigit. Audistis prophetam dicentem: Sic psallam nomini tuo, Deus, in seculum seculi, ut reddam uota mea de die in diem . Infinitum est, dilectissimi, quid beneficia gratie capiant, si ante diem creditorem suum debitor solutione preueniat. Quicumque autem commodatam pecuniam  ultro reddiderit, sibi reponit. Non difficile enim homo cum opus fuerit quodlibet impetrat, si feneratori suo celeri satisfactione respondeat. Ille uero quem perfidia arguit, semper creditoris sui ianuam clausam inuenit; et quamuis frequenter, pulset ac supplicet, tristis et uacuus cum increpatione recedit. Si ergo homo homini mentiendo aduersum se odia excitat; quando magis si Deo fallat, et celestis maiestatis 6 Dominum lubrica promissione decipiat?

2. Ideo hec proposuimus, dilectissimi, quia solent  aliquanti imminentibus periculis ita animorum uota componere, ut accedente tempore obliuiscantur se aliquid Domino promisisse. Hic hostiam corporis sui offert; ille penitentie lacrymas repromittit: alius in amore ecclesiarum, alius in honore sanctorum uoti reus exstitit. Sed ista tam facile est promittere quam negare, circa quos tam diu durat spes deuotionis implende quam diu dolor sentitur in capite. Ita paulatim consuescit promissa denegare, postquam mortem ceperit non timere. Et miramur quare aliquoties Dominus undantibus lacrymis tam tarde respondeat, nec exaudiat supplicantium uoces iustis doloribus seruientes! Miramur quare non sollicito agricole letior se solito cultura componat, quare non fecundo cespite multiplex spica parturiat, quare  non pingues olee exhibeant pretiosa commercia, quare non plenis torcularibus sudet copiosa uindemia! Nemo hic terre imputet, nemo intemperiem eris accuset: manus arida nichil colligit; aut si collegerit, mox amittit. Infructuosi agricole semper uacua et otiosa sunt horrea. Nam et inde descendit, quod aliquoties non inuenit medicina quos sanet. Difficile est ut medicus manum fideliter accommodet, quem frequenter languentis promissio uana destituit.

3. Ecce hic filii sui infirmitate suspirat, et sanctorum ianuas die noctuque precibus inquietat. Hec mariti, ille uxoris sue ualetudine afflictus, secretum pectoris sui pulsat, et flebili oratione auxilium celestis miserationis implorat, se suumque munus Deo offerens. Sed ista succedentibus uotis uidemus aliquoties  uniuersa subito animum excedere, ut estimes miseros obliuionis magis bibisse poculum, non salutis. Ita non semper fallacibus uotis profutura respondent. Quando autem est ut beneficium inueniat, qui debitum non reportat? Non potest fieri ne aliquando sue perfidie penas luat, qui inanibus uerbis patientiam iudicis frequenter illuserit. Inde est quod otiosis Dei auribus hominum preces euanescunt, nec habet effectum intercessio lacrymarum, quia difficile est ut exaudiantur, qui Deo suo frequenter uana promissione blandiuntur.

4. Beati apud quos manet fides placiti, et nullum studium mentiendi. Melius est profecto non promittere quam promissa fraudare: ubi quamuis homo inhumanitatis notetur culpa, nulla tamen subdole  circumuentionis grauatur iniuria. Recurrite denique ad Actus Apostolorum, et inuenietis ad damnum anime pertinere promissis fidem frangere. Legimus igitur Ananiam et Sapphiram uxorem suam uendito patrimonio suo partem dispensande pecunie ad apostolos detulisse, partem domi reconditam reseruasse; quibus ait sanctus Petrus: Impleuit, Anania, iniquitas cor uestrum mentiri Spiritui sancto, cum esset fundus in uestra potestate; non hominibus mentiti estis, sed Deo . Ita dum operantur fraudem, mercati sunt mortem; et dum cupiditati seruiunt, eterna munera perdiderunt. Ecce dicit propheta: uota mea Domino reddam, in atriis domus Domini . Obligatus legitima debiti est sine dubio  pactione, qui conuincitur Domino aliquid promisisse: qui autem redditurum se loquitur, necessario debitum confitetur. Tam diu enim iuris tui est patrimonium tuum, quam diu chirographi fide alteri non fuerit obligatum. In omni itaque placito, siue quod amicitia obtulerit, siue quod uoluntas ascripserit, non lentanda redhibitio. Nam omnis oblati muneris gratia perit, ubi causa repetitionis incumbit. Ita nichil uotis suis prestitit, cui necesse est inuito reddere quod promisit. Nam legimus in Salomone: Si uoueris uotum Domino tuo, ne moram feceris reddere illud: querens enim queret illud Dominus tuus a te, et erunt in peccatum que egrediuntur per labia tua, nisi reddideris illud .

5. Ergo, dilectissimi, moneo ut quicumque se  Domino uotum promisisse nouit, statim reddat. Certe qui soluendo non sufficit, non promittat. Non hic, ut aliquanti putant, inhumanitatis uitia exaggeramus; sed de fide dicimus, quam uidemus apud aliquantos periclitari pestilentia uanitatis. Nam multi sunt, quod peius est, qui subtracto libertatis sue pretio, non integram pecuniam, hoc est, semiplenam religionis fidem ad Dominum detulerunt. Audite prophetam dicentem: uouete et reddite Deo uestro munera . uouete, his dat consilium conuersionis. Reddite, ab istis debitum promisse repetit sanctitatis. Parum autem ille habet de religione, quem studere uides seculo, et plus presenti uite fauere quam eterne glorie. Tunc probas nichil te Domino tua oblatione fraudasse, si iustitie  partes colas, integritatem diligas, sanctitatem quam promisisti exhibeas. Debet autem expauescere Ananie uel uxoris eius exitum, qui intelligit se Domino fuisse mentitum. uouete et reddite Deo uestro munera. In hoc loco causam munificentie non importune prosequitur, quia testimoniis competentibus admonemur. Siquidem infructuosis hominibus acquiescamus, ut ista uox affectum indicet postulantis. Numquid a te Deus aliquid requirit, quia illi desit? quid autem non habet, qui totum possidet? Numquid quia in tribulationibus tuis promittis aurum, aut in doloribus polliceris argentum, Dei usibus necessarium est? aut ideo aliquis pretiosos lapides aut uestes offert, quia his Deus indiget? Ob hoc a te tuum munus queritur, ut ipse fulgeas tuo auro, ipse  tuo niteas argento, ipse tuis gemmis orneris, ipse tuo serico uestiaris. Tuis donis tuam uult Dominus animam componi, quam uidet aut superbie, aut nequitie, aut auaritie, aut luxurie uitio deprauatam uouete et reddite Domino Deo uestro munera.

6. Sed dicis forte, Non indiget Deus nostra munera. Non quidem munera indiget: sed fructum requirit, quem propter redemptionem anime tue misericordie deputauit. Nam preter illam hostiam corporis tui quam incorruptam et inuiolatam altaribus conuenit exhibere, nec non uocis officia que nostro debemus artifici, hoc est apud Dominum acceptabile sacrificium, ut bonitati et misericordie studeas, ut iustitie partes foueas, et fide intemerata iugiter  Domino placere contendas; ut nudum non inuitus uestias, ut inopem non inuitus pascas, ut captiuos uoluntarie redimas, ut in uinculo constitutum memor tue redemptionis absoluas. Ad hec forte respondeas, Quid pauperi faciam, quid filio derelinquo? Audi Dominum dicentem: Qui plus amauerit filium aut filiam, quam me, non est me dignus . uidetis ergo nichil preferendum Deo, nec plus filium cogitandum esse quam Deum. Dicis, Quid filio derelinquo? Si cum unum filium habeas, alium tibi desperanti uxoris partus exhibeat, nonne utrumque tibi uno successionis 7 gradu pietas paterna commendat, et ut superuenienti locum facias, etiam testamenti iura rescindis? Ita hereditatem cui solet unus inhereditare, frequenter uidemus inter multos numero  accrescente sufficere. Qui ergo habet unicum filium, cogitet Christum sibi natum; atque inter duos aut tres uel plures ita opes suas diuidat, ne Christus noster exheredatus abscedat. Quod si tantum gaudes numero filiorum, moneo ut admisso ad consortium hereditatis redemptore tuo, ita patrimonii tui diuisionem temperes, quasi aut unum minus natum tibi iudices, aut unum plus accreuisse gratuleris. Fac ergo locum Christo tuo inter filios [a 1Kb] sibi dilectos. Quare autem illos non una patrimonii in terra diuisio maneat, quos in celo eadem portio promisse hereditatis exspectat? Quicumque autem indigentibus et miseris que sunt uite necessaria subtraxerit, primogenito et quidem meliori inter omnes filios portionem subditam denegauit. Audite in hoc loco Scripturam  dicentem: Qui pauperi miseretur, Deo fenerat .

7. Multi sunt qui miserorum necessitatem ita illudendam putant, ut in dies promittendo decipiant; et hoc ad illa uota pertinet, que superius diximus obliuione consumi. Quid iuuat differri miserum, si abundantia suppetit facultatum? Ubi uides hominem statim posse benefacere, et eleemosynam procrastinata humanitate differre, solam ibi uoluntatem intelligis defuisse. Audite ad hunc locum Psalmistam dicentem: Sic psallam nomini tuo, Deus, in seculum seculi, ut reddam uota mea de die in diem . Numquid dixit de anno in annum? Sed dixit de die in diem. Omni ergo die operandum nobis est, dilectissimi: debitum autem Deo et promissum munus  non est tempore prolongandum. Nihil futuro iudicio debet, qui quotidie uota persoluerit: nec est unde rationem in posterum prestet, qui de die in diem Domino bonorum operum fructus iusto labore ditatus obtulerit. Ecce dicit: Quecumque feceritis uni ex minimis istis, mihi fecistis . Siue ergo bonum, siue malum quis fecerit, ad Domini maiestatem nouerit pertinere; utriusque enim partis retributio hominem exspectat. Unde studendum nobis est misericordie et eleemosynis: ne cum uenerit Dominus celi et terre, inter ceteros anime errores pauperum nobis nuditates opponat, et oculis nostris infelicitates ingerat miserorum. Nemo ergo  despiciat nudum, nemo conturbet aspero ore mendicum. Hec est inter omnia placita Deo hostia, hic ordo salutarium sacrificiorum, ut miseris in necessitate subuenias: et ne in infidelitatis notam incidas, compos uoti fidem tue promissionis absoluas.



HOMILIA u. De oris insolentia.

1. Non otiosum est, dilectissimi, quod inter omnia uitia que uitam humane conditionis impugnant, specialiter lingue insolentiam propheta castigat. Sciebat necessario amari oris studio aliquoties uenena componi, et nimia facilitate labiorum frequenter odia comparari. Et uere, dilectissimi, ita est. Nam inquieta naturaliter lingua non paruum mortalibus affert  uite detrimentum, ut cum bene composita, dissipat, aut diu pacata conturbat. Quando autem est ut se rixa moueat, si se lingua compescat? aut quis ibi locus est inimicitiarum, ubi cessant uenena uerborum? Nam hoc habet semper lingua malitiosa commercium, ut lites serat, odia moueat, mortes acquirat, ita in hoc loco Salomone dicente: Lingua multos conturbauit pacem habentes; ciuitates destruxit, et domos effodit . Falluntur profecto, qui putant nichil esse ferro fortius, nichil ueneno uiolentius: quamuis autem ista in perficiendis mortibus habeant peculiare nature beneficium, cedunt tamen in contentione uerborum. Nihil enim est tam noxium aut malitiosum, quod non uiribus suis minus sit, si se incitata semel lingua commouerit.  Multa sunt quidem humani corporis uitia, et satis grauia; sed parum possunt consiliis uirtutibusque suis, nisi sceleribus armentur alienis: sicut est crudelitas, que impietati seruit, et portas inferi cruenta mortis lege custodit. Quid autem falsitas posset, si cupiditas otiosa dormiret? nam et ipse mortis exitus minor esset, si aut ferrum deficeret aut uenena cessarent.

2. Singulare autem malum est lingua, in qua tantum malitie robur exsultat, ut in perficiendo opere suo alterius auxilium non requirat. Cohibenda ergo nobis est, sicut propheta admonet: ne forte cum proruperit, aut excitata ledat, aut incitata percutiat. Solet enim non impune recedere, cum se in uerborum procacitate iactauerit. Nam commota flammas  euomit; et cum alium nocere querit, totum intrinsecus male conscium pectus incendit. Audite prophetam dicentem: De multiloquio non effugies peccatum . Facilius, si necesse est, quilibet potest ferre armatas ferro acies, et instructas rebus bellicis legiones; quis autem sustineat labiorum tela infixa pectoribus? Facilius sine dubio recipiunt sanitatem corpora ferro lacerata: aut quare aliquis tantum gladio occisorum morti crudelitatis pondus imponat, cum aliquoties minora ibi sint pericula, ubi maior est cruoris inuidia? Difficilius autem semper sanatur, quidquid extrinsecus collisionis includitur. Non difficile est profecto medico ulcera quamuis tumentia in  oculis posita herbarum beneficio castigata mollire. Habet et uis ueneni remedium suum; quod haustum quamuis in ultima uiscerum sede dominetur, salutaris tamen poculi unda perquiritur: in tantum ut miretur aliquoties artifex scelerum, superueniente medicina nichil oris sui incantationem ualuisse; lingue uero insanabilis plaga est, que quamuis leuiter percutiat, alta tamen semper mouet pectoris dolore suspiria. Sciebat sine dubio propheta quantum malum esset lingue, cum clamaret: Pone, Domine, custodiam ori meo et ostium circumstantie labiis meis, ut non declinet cor meum in uerba mala . Si quis ergo est sapiens, ponat custodiam ori suo, et det labia uinculo taciturnitatis.

3. Sed nec unius tantum partis studia procacis  lingue pulsat inuidia. Agendum quidem est huic, ne aliquid iniuriosum proferat; sed nec minus illi prouidendum, ut insanientis hominis dicta rationabili uerborum responsione supplodat. Magnum autem studium est seruande pacis, si amaritudinem aliene lingue blando prosequaris alloquio, cito autem iniquorum labia amicus sermo confundit. Sed, quod peius est, facilius inuenies qui aut male semper dicere, aut libenter mala uelit audire. Nihil est seuius, nichil uiolentius amaris asperisque sermonibus: quorum uulnera tanto difficilius curantur, quanto facilius proferuntur. Ferri spicula per celum uolantis facile scuti obiectione contemnis; 8 uerborum uero iactus nec reuocari potest, nec prohiberi, multo enim uelociores sagittis sunt. Que autem ibi propugnacula  subueniant, aut que munitio tam parata succurrat, ubi emissum telum pene ante percutit quam procedit? Enumerari non potest quantis sit lingua iaculis accincta uerborum, quibus satis promptum est etiam que sunt anime secretiora percutere. Quamcumque autem aures iniuriam suscipiunt, illico ad cordis secreta transmittunt: ubi si semel introierit, sine mortis exitu non recedit. Res autem que nullis medicine beneficiis indagata excluditur, in perpetuo dolores operatur. Unde castigandus est lingue sonus, ne de facilitate uerborum faciat uenenum.

4. Si respiciamus, dilectissimi, ad omnes qui corporibus dominantur dolores, nichil inuenies quod non possit aut ferro sanari, aut blanda medicaminis confectione molliri. Latere autem neminem potest quam  graues sint luporum morsus, quam periculosum serpentium uirus: sed his facile obsisti potest aut herbarum succo, aut arte medicorum. uerborum uero intolerabile uulnus est: difficile autem sanare potest alius doloris causam, que semel pectori infixa sedem anime latenter inuaserit. Audite prophetam dicentem: Mors et uita in manibus lingue . uere, dilectissime, si ad interiora respicias, et tumorem exasperati cordis diligenter inquiras, inuenies uerborum uulnera mortes operari. Quid mihi autem aliquis in comparatione malitiose lingue artificium ueneficii increpet, et noxias poculorum compositiones accuset? Excessit illa res omne genus ueneni, que non potest nisi morte compesci. Omnis  quidem malitia ex corde descendit: sed hec ipsa, quamuis sit noxia, facile potest tolerari, si res iniquo nutrita consilio non prouocetur in litem; sed aut tacita doleat, aut in suis uolutata sedibus conquiescat. Tam diu enim sanari potest iniquarum ualitudo cogitationum, quam diu id quod corde concipitur, ore tacito continetur. uerum ubi semel lingua rotante proruperit, frustra medicum querit; sine remedio est enim culpa uerborum; quia deleri non polest quidquid lacrymarum inserta per aures propagauit iniuria. Audite Dominum dicentem: Facito ori tuo ostia et seras, et uerbis tuis facito stateram .

5. Ad hec forte respondeas, Quis possit in tantum oris sui labia continere, ut tacitus diem transeat? Non  hec sententia honeste lingue uinculum taciturnitatis indicit. uult plane loqui hominem; sed honesta proferentem, ac pacifica cogitantem. Multum autem uerbis honoris accrescit, si dulcisonos organi cantus nulla mentis amaritudo confundat. Hec ideo proposuimus, dilectissimi, quia inuenimus multos aliquoties uno atque eodem sermone dulcibus uerbis uenena miscere; et fictis pacis blanditiis litium pugnas introire. Quid istis infelicius, quid periculosius esse potest, qui fallacis lingue studio uite insidiantur aliene? Quare isti non respiciunt ad illum propheticum psalmum, qui dicit: Disperdat Dominus labia dolosa ? uidetis sub quali maledictione uiuit, qui aliud in corde serit, aliud in lingua disponit? Bene profecto nouerat Dominus celi ac terre,  aliquoties malos sanctorum studia ficta humilitate decipere; qui ore euangelico dicit: ueniunt ad uos in uestimentis ouium, ab intus autem sunt lupi rapaces . Inextricabile profecto malum est, dolosa consilia miscere blanditiis. Nolo suspectas munerum suauitates. Quis autem libenter habeat acidos lactes, et tristi herbarum sapore conditos? Difficile igitur potest fieri ut ille cuiquam placere possit, qui simul dulcem et falsam aquam profert. Quando autem est ut gustus non offendat, si fauo mellis quecumque amaritudo se misceat? Cor ipsum hominis, quamuis sit uiuum et sapiens, integra prudentia caret, quod amaritudo fellis infecerit. Omnia itaque subdole mentis compescenda sunt uitia: ne dum ceperint aliqua extrinsecus amara conficere, etiam ea  que sunt in ore nostro dulcia incipiant displicere.

6. Audite prophetam dicentem, Pone, Domine, custodiam ori meo. Hec est utilis custodia oris nostri, ut non facile declinet cor nostrum in uerba, quecumque ad expugnanda pacis studia aut turpis sermo profert, aut uilis actus persone confingit. Inter confusos autem lingue sonos neminem penituit tacuisse. Nam uidemus frequenter etiam uerborum facta in crimen uenire, et nimia facilitate uerborum amicitiis odia succedere. Quando autem potest fieri ut homo aut magniloquus, aut maliloquus non habeatur ingratus? Quod tamen uitium si requiras, superabundat in aliquantis feminis: que sicut non dubitant que sunt turpia dicere, ita nec ea que sunt pudenda confunduntur  audire. Sed nec nos ista dicimus, ut aliquis semper uocem suam presso ore contineat, et lingue sonum obductis labiis perpetua taciturnitas includat. Ut nimium malos loqui ingratum est, ita inutile est bonos semper tacere. Cum opus ergo fuerit, proferamus uerba iustitie: sit os nostrum conditum.

7. Sed dicis forte, Non potest non aliquando respondere prouocatus. Tacendum est plane, cum improbus sermo labia quieta sollicitat; et loquendum, cum os amicum pacis studia commendat. Ita et loqui et tacere perfectio est. Est autem utriusque partis causa uerborum tenuisse mensuram. Magnum est tacere, magnum est loqui; sed sapientis est utrumque moderari. Nam aliquoties nimia taciturnitas stultitie ascribitur, sicut et uerborum nimietas ad furorem refertur.  De qua re si nostri sententiam requiras arbitrii, iam malo aliquis tacendo stultus, quam nimium loquendo iudicetur insanus. Loquamur ergo, sed cum timore et tremore, cogitantes de omnibus uerbis rationem esse reddendam : ita ut nichil de corde nostro iniquum exeat, nichil de ore blasphemum procedat, nichil resideat in cogitatione quod ledat. Nam preter illa quibus auditus offenditur, quorumdam interiorem conscientiam propheta castigat: Labia dolosa in ore et corde locuti sunt mala . Inter illas ergo insolentis lingue culpas, cogitationes. Nam quidquid in corde loqueris, Domino confiteris; quia Deus scrutator est cordis. uidete ergo si possit fieri ut illi occultum aut excusatum possit esse quod clamas, quem non potest latere quod cogitas.  Omni itaque studio, dilectissimi, equali uinculo ora nostra moderentur. Nihil ingratum lingua proferat, nichil iniuriosum improbus sermo confingat, nichil subdolum, nichil dolosum in corde nostro sit, nichil asperum, nichil otiosum. Nam Dominus dixit etiam de uerbis otiosis rationem esse reddendam . Quamuis autem aliquis uitam fide muniat, scientia regat, castitate et sobrietate componat; nichil est quod in homine placeat, si in toto corpore sola lingua displiceat.



9HOMILIA uI. De otiosis uerbis.

1. Quotiescumque, dilectissimi, pro studio necessitatis nobis credite causam tractauimus discipline,  dum grauiora persequi uoluimus, aliquanta negleximus: que licet aliquantis uideantur facilia, si diligentius requiras, multis criminibus inueniuntur obnoxia. Quibus nunc porrigenda manus est, et elaborandum studio medicine, ut unaqueque res culpas sue infirmitatis agnoscat. Currite ergo per singula, si uidetur, que aut pene seruiunt, aut letitie blandiuntur; et inuenietis non solum in seuis draconibus regnare noxium uirus, sed etiam in exiguis apum uenena latere corporibus. Frequenter diximus, dilectissimi, ebrietatem et cupiditatem quosdam fontes esse uitiorum, ex quibus quidam torrentes precipitati peccatorum nascuntur, qui secum maximam partem humani generis in profundum trahunt: cum hinc ebrietas gule gurgitem fouet, inde cupiditas furorem  improbe peruasionis accendit Hec enim mater est superbie, illa luxurie; quarum una falsitatis, altera deformitatis est socia: quibus studii est homicidia exercere, adulteria fabricare, amicitiarum fundamenta destruere; cum quodam commercio feditatis furtiuo amori mercedem suggerit cupiditas, occasionem prestat ebrietas.

2. Sed hec, dilectissime, sicut aliquoties diximus, paruo poteris labore cohibere, si illa prius que peccandi fomitem prestant, uolueris resecare: nec plane difficile tibi erit compescere que sequuntur, si ea que sunt in capite uitia castigata damnentur. Cito enim uniuersa corporis iunctura deficiet, si non sit qui uentri improbo pabulum subministret. Unde ante omnia ebrietatis siue cupiditatis castiganda sunt uitia,  que sibi inter cetera uindicant principatum; ut illa que his obsequuntur, suo periclitentur officio. Facile est enim quamuis profundi gurgitis undam siccari, si ortus aque possit excludi. Multa quidem, dilectissimi, adhuc de his que recolimus, memorie suggeruntur: sed quia aliquoties in earumdem castigatione satisfecimus discipline, putamus pro commemoratione rerum hodie dicta posse sufficere. Unde ex his que presenti materie uidentur inserta, interim temperamus, donec illarum partium crimina que aliquantis facilia uidentur, exponamus.

3. Audistis, dilectissimi, euangelistam dicentem de otiosis uerbis Domino rationem reddendam . Si respiciatis, dilectissimi, ad hec que proposuimus, et illa que in castigatione indisciplinate lingue aliquoties  diximus; intelligitis hanc sententiam ad oris insolentiam pertinere: cuius dicta quamuis otiosa dicantur, non tamen otiose tractanda sunt. Nemo autem credat leuem esse culpam, quam tantopere celestis sententia districtionis impugnat. Hinc denique exsequitur quidquid fama mentitur: otiosa sunt enim semper infructuosa colloquia ficti rumoris exposita. Qui autem putandus est otiosus esse sermo, nisi ignarus rationis et nuntius falsitatis; cui id studii est, aut ridenda confingere, aut de incertis quasi certa sentire? Est autem hoc genus hominum, quod dum fabulas pascit, nescit cauere mendacium. Audiant isti Dominum dicentem: Os quod mentitur, occidit animam . Otiosa uerba sunt figurata conuicia, stulta fatigatione composita, dulcibus ut aliqui  putant, sed multis accincta plagis ac mortiferis insuper armata suppliciis. Nam quamuis letitiam excitent, odia tamen frequenter incidunt. Multa sunt, dilectissimi, his similia, que forte non sint pretermittenda, licet inter omnia uerborum uitia uideantur extrema. Si, uerbi gratia, hominem fusci coloris appellas argenteum, otiosum uerbum iniuriam facie quia si uerum dixeris, accusasti; si falsum detuleris, irrisisti. Cum hominem procere stature et antique infantem uocas, nonne iniuriam facis, si ueritate suppressa puerili studio mentiaris? Ad contumeliam enim pertinet, si uerbis tuis humano corpori aut aliquid addas aut detrahas.

4. Sed dicis forte, satis leuia esse ista, et facile portanda. uerum est. Nam talia sunt ista genera uocabulorum,  ac si alienis crinibus leues plumas inseras; uel si per totum uerticem iuuentutis prime honore fulgentem, liquentes cineres aut puluerulenti aliquid candoris asperseris: non quidem caput oneras, sed deformas. Similiter et detracta per iocos coma, quamuis nichil operetur doloris, multum tamen exhibet feditatis. Cauendum est ergo, dilectissimi, ne scenico sermone alter alterum ledat, et theatralibus uerbis uerecundiam fratri lese estimationis incutiat. Solet igitur nimia oris facetia excitare motus animorum, et sermo letitia accinctus reciprocum parare conuicium. Sic denique scintilla quamuis parua flammas euomit, et ex nichilo exorta magna frequenter mouet incendia. Otiosus sermo satis otioso nutritur auctore. Unde quia theatralium uerborum fecimus  mentionem, forte pro studio discipline nec illa debeam reticere, que otiosis uerbis curiosas aures capiunt, atque alti pectoris secreta concutiunt, dum plagis modulantibus blandiuntur. Hec sunt illa uitia, que superius commemorauimus quadam mellis suauitate componi: hoc illud opus, quo diximus admixta dulcedine tristes uulnerum dolores institui.

5. In hoc loco forte aliquis pro amore discipline interrogandum putet que sint iste otiose uoces, que iniuriam excitent et periculum audientibus parent. Bene requiris, ne per ignorantiam periclitetur auditus. Inuenimus igitur frequenter, ita impudicitie uiam muniri, atque ex hoc fomenta adulteriis ministrari: cum hic agili plectro tinnientis cithare sonos expedit, ille docili digito laborantis organi blandimenta  componit. Isti sunt laquei, quibus famulantibus inter cetera uulnera diabolus hominum mortes operatur. Nam quotiescumque dulci uoce mulcetur auditus, ad turpe facinus inuitatur aspectus. Nemo insidiosis cantibus credat, nec ad illa libidinose uocis incitamenta respiciat: que cum oblectant, seuiunt; cum blandiuntur, occidunt. Sic frequenter uidemus blandis sibilis aues decipi, et hebetes feras in laqueum mortis dulcedine uocis impelli. Similis est, dilectissimi, causa mortalium quos dulcisoni cantus cura sollicitat. In hoc autem proficiunt uarietates uocum, et producta sine syllabis uerba, ut homo aut capiatur aut capiat. Explicari non potest, dilectissimi, quam periculosos laqueos exhibeant mimice studia uoluptatis. Nam si aliquis posset humani pectoris secreta  perquirere, inueniret ad singulos sonos fistule corda infelicium suspirare. Intelligite ergo quid inter uiros ac mulieres nimium familiaris ac secretus sermo faciat, 10 quid iuncta uicinia, quid iocis mixta colloquia, quid gula deliciis inuitata, quid auri fames ad omne facinus prostitutionis exposita; si alienum furorem etiam mute uocis blandimenta decipiant.

6. Refugiendus est ergo error iste uocis sonus, qui humanis pectoribus dulcedine sua amaritudinem fecit, et persuasione quadam melliflui cantus frequenter mortifera egris uenena commiscuit. In quo loco primum obturande aures sunt, opponentes scutum fidei, quo facilius omnis lenocinantis uocis excludatur  auditus. Adhibenda etiam disciplina, que oculorum desideria repellat, et tabescentis cordis incitamenta compescat. Nam ita docet euangelista dicens: Si te scandalizat oculus, erue eum . Nemo, dilectissimi, in hoc credat huius sententie stare rationem, quasi Dominus humanum corpus deformare uelit, quod ad similitudinem suam plasmauit et ad speciem sue dignationis instituit: hoc est oculos eruere, que sunt in homine turpia resecare, et uiles actus emendatione compescere, castigatis illecebris truncare luxuriam, et bono conscientie manus improbe cupiditatis abscindere. Ille autem manus suas incidit, qui in se infidelitatis tela confregerit, et iusto iudicio infidelitatis calamos amputarit. Ad salutem igitur anime pertinet, si debilitentur uitia  iniquis actibus enutrita, et radicitus uellatur impiorum aspectus oculorum: quibus cito mortis stimulus acquiescit, si hec que superius dixi, integra et illesa permiseris dominari. Sed quo facilius ista operemur, audiendus est Christus, qui dicit: Relinque omnia bona tua, et sequere me .

7. Scio quidem, dilectissimi, quod laboriose suscipiunt ista, qui seculi actibus occupantur: quibus dulcis est istius uite usus. Sed si diligenter requiras, uanitate plenus, et quodammodo tenui umbra uestitus, ad tempus mundus obsequitur, et hec quam uidetis fallax diuitiarum pompa blanditur. Bene ista nouerat sanctus Dauid, qui dicit: Auerte, Domine, oculos meos, ne uideant uanitatem . Que est ista uanitas, nisi cultus diuitiarum et secularium studia uoluptatum?  Confirmat hoc in Salomone qui dicit: uanitas uanitatum, omnis homo diues . Nemo ergo, dilectissimi, in huius mundi uanitate confidat, quam uidet infirmis stare uestigiis; cuius cultus temporalis atque inanis est, et ornatus fumo uentoque similis. Talis est autem decor uultus eius, ac si speciem illius uitis aspicias, que solstitiani flore composita, promisse fructum nescit exhibere uindemie; que dum nimium parturit, maculam perpetue sterilitatis incurrit.

8. Longe alium nobis, dilectissimi, eterne uite tempus promittit ornatum, si tamen homo peccatis pauper incedat. Ille autem ad Christum diues uadit, qui misericordie fructus congregat, et stulte studia cupiditatis impugnat. Ille ad celos opulentissimus  pergit, qui a se pompam temporarie uanitatis excludit. Ille secum magnas opes ad paradisum portat, qui onustum uitiis pectus studio religionis exonerat. Ille postremo omnem penuriam mendicitatis euasit, qui quotidie in corde suo Christi nostri mandata serit, et peruigili fide horrea pectoris sui seminibus diuine institutionis impleuerit. Ita ut ante omnia illius otiosi sermonis compescas libertatem, que si inter illa religiose uite studia mixta consederit, non dubie in examinatione futuri iudicii preiudicat sanctitati. Cito autem que sunt in homine optima reuilescunt, nisi inter cetera que emendationem requirunt, studiose ea que superius commemorauimus lingue uitia resecentur.



HOMILIA uII. De misericordia.

1. Si respiciamus, dilectissimi, omnes iustitie gradus per quos opus religionis instruitur, non inuenies cui non apud Dominum gratiosa seruitus locum comparet dignitatis. Sed hec ipsa, fides que in nobis operatur, quamuis humano labore proficiant, ad Dominum referenda sunt, per quem et in quo, si qua sunt bene gesta, consistunt, et in posterum quibusque profutura seruantur. Unde nemo sapiens Dei beneficia suis uirtutibus estimet applicanda, ne audiat illam Apostoli sententiam dicentis: Quid habes quod non accepisti? aut si accepisti, quid gloriaris quasi non acceperis ? Scimus quidem, dilectissimi, quod iuxta Euangeliorum fidem que beatitudinis promissa  commemorat, homini iustitia in celestibus locum fecit: id est promissionem paradisi et terram repromissionis gratia mansuetudinis et humilitatis obtinuit; cordis puritas Christum uidere meruit; misericordia consimilem mercedem retributionis accepit; pacis iucunditas multis inter filios Dei locum parauit; pena sanctorum uictorie coronam et celestis regni gloriam ex uirtutis meritis acquisiuit. Sed hec omnia una atque eadem Patris et Filii et Spiritus sancti in nobis uirtus operatur, que perfectionem iustis laboribus prestat, ac bone uoluntati quecumque sunt optima subministrat. Unum est sane et pernimium, quod ex illa misericordie sede descendit, in quo sibi quotidie iuste possit mortalis homo gloriari: hoc est, refectio pauperum et redemptio captiuorum; si tamen  ipsam non aut iactantia dissipet, aut tristitia ingrata conturbet.

2. Auditis ecce euangelistam dicentem: uenite, benedicti Patris mei, possidete mecum regnum celorum promissum uobis a constitutione mundi. Esuriui, et dedistis mihi manducare; sitiui, et dedistis mihi bibere; nudus eram, et uestistis me . uidetis ergo quod si gloriari cuiquam oportet, non nisi in hoc opere conuenit gloriari, in quo pasci ac uestiri se Dominus precipit; et in dies famem suam portiuncula panis fracti postulat saturari. Si uultis ergo ut non sit inanis gloriatio, primo loco abundantibus eleemosynis summi regis redimamus amicitias: et ut nobis pateat celeste regnum, omne misericordie studium conuertamus ad Dominum. In cuius  amore non otiose aut negligenter pauperum tractande sunt lacryme: ne ille qui totum orbem solet pascere, ad nostram confusionem inter mendicos uideatur esurire. Contemplare denique singulorum necessitates, et nostri erga miseros sollicitudinem Saluatoris; et intelliges ibi esse Christum nostrum, ubi abundantiam uideris lacrymarum. Nec enim longe tibi querendus est Dominus, si non sis auarus. Exspectat nos ecce foris, cum illa suorum turba famulorum. Non enim tibi errandum est oculo, ut dubites circa quem potissimum opus miserande erogationis impendas. Ipsum scias esse Christum nostrum, quem uideris nudum, quem aspexeris cecum, quem offenderis claudicantem, quem pannis inuolutum, quem uideris  sordida ueste contectum. In hac denique ueste, cum a magis quereretur, inuentus est; et cum in presepi positus iaceret, sub hoc habitu apertis thesauris munera oblata suscepit. Ad hec respondet illa euangelica sententia, que dicit: Thesaurizate uobis thesauros in celo, ubi neque tinea corrumpit, neque fures effodiunt . 11 Hi sunt illi thesauri qui celestibus meritis deputantur, quos nulla res aduersa contaminat; hoc est, facultatum per miseros dispensata substantia.

3. Audi itaque primo in hoc loco consilium meum, quicumque diuitiarum abundantia gloriaris. Si times tineam, commenda; si furem metuis, in superiore parte commenda. Ecce habes idoneum custodem, qui opes tuas seruet tibi, in eternum et in seculum  seculi profuturas. Addit ad hec: Nolite uobis thesaurizare thesauros in terra . Non ab re est, dilectissimi, quod admonet Dominus, ne quis thesaurum suum terre commendet. Frequenter enim uidemus congesta terre uitio periclitari; et opes nimium defossas quadam limi tabe consumi. Unde utilius iudico esse commodare quam abscondere, et fenore magis credere quam terre deputare. Stultitie autem genus est, clausum tenere quod potest multiplici labore proficere, et ad usum eterne uite fructum exhibere iustitie. Moneo ergo ne quis in terra abscondat thesaurum suum, hoc est, ne quis terrenis actibus celestis anime dignitatem deputandam putet. Illius autem thesauros tinea comedit, qui uanitati seruit, et uitam suam in huius mundi pompa  constituit. Tinea igitur, dilectissimi, uermis est inuidie et auaritie, qui secreta cordis solus possidet, solus que sunt in abditis congesta consumit. Furem uero diabolum credite: qui ut bonis operibus insidietur, obiecta seculi pompa blanditur; et ut hominem a consortio regni celestis excludat, aurum manibus ingerit, argentum oculis opponit, gemmas collo inserit. Ita superbiam nutrit, et desideria carnis stimulo cupiditatis accendit; que sicut Scriptura dicit, mergunt hominem in interitum . Non dubie autem ille penis exonerat profundum, qui thesauros suos premittit ad celum. Audite quid Dominus offerat: uenite, benedicti Patris mei, possidete mecum regnum promissum uobis a constitutione mundi. Esuriui, et dedistis mihi manducare; sitiui, et  dedistis mihi bibere; nudus eram, et uestistis me . Quis dubitet post hanc uocem, de hoc seculo cum tota patrimonii sui pompa migrare? Stultitie profecto uanitas est, uitium in electione meritorum, plus mundum eligere, quam celeste regnum, magis seculo placere, quam Christo. Si quis itaque uult locum inuenire in celesti sede non desinat indigentibus necessaria ministrare.

4. Sed forte dicat aliquis, Tenues sunt facultates mee, non patiuntur tantas erogationis expensas. Si tibi aliquis domum preclaram huius temporarie possessionis offerret, nonne pretio collato undique nummos aggereres; et si forte sacculi tui pondus non sufficeret, rem tibi necessariam mutuata pecunia  comparares, donec ampliata nouo cespite possessione gauderes? Ecce possessio tibi regni celestis offertur, et quidem parua pretii mercede taxata, que possit etiam ab illo facile emi, qui non solet de paupertate causari. uideamus tamen quid sit quod a te nomine pretii postulatur, cibus, potus et uestitus. Ad hec non inuenio cui erogatio non quotidiana suppetat. Si requiras, forte horreis tuis annone species exuberat, et nouas uini cellulas antiqui gustus fama commendat. Quid tibi prodest seruare ista, si nescias lucratiuis studere commerciis? Sed dicis, Pauper sum. Numquid sub hac uoce illis excusare te poteris, quibus pretia specierum pro temporum sterilitate deponis? Sine causa exiguitatem tue facultatis accusas: potes habere quod uendas, non  potes habere quod dones? Non sine causa dictum est: Frange esurienti panem tuum . Ad inhumanos puto pertinere istam sententiam, quorum panes reconditos et incontaminatos solet caries exesa consumere. Frange ergo esurienti panem tuum, ne pereat, et te a consortio regni celestis excludat. Addit ad hec, Et domesticos seminis tui ne despexeris . Qui sunt domestici nostri? Necessario omnes qui nobis sunt nascendi lege coniuncti. Quid est quod in faciendis eleemosynis non est cuiusquam excipienda persona, nec habendum electionis iudicium? Quia res que necessitati seruit, erogationis ordinem non requirit. Quid autem tibi est opus querere utrum Christianus an Iudeus, utrum hereticus an gentilis, utrum Romanus an barbarus, utrum liber an seruus  sit ille qui postulat? Ubi incumbit necessitas, non opus est ut personam discutias: ne cum indignos misericordia segregas, Dei Filium pariter amittas. Unde autem scire possumus in qua parte terrarum habitet Christus? Ubique credendus est esse, qui totum noscitur possidere.

5. Sequitur superiora: Tunc erumpet temporaneum lumen tuum, et uestimenta tua ante orientur, et preibit te iustitia, et claritas Dei circumdabit te. Tunc clamabis ad Dominum, et Dominus exaudiet te. Adhuc te loquente dicet, Ecce adsum . Et hoc propter fracti panis particulam. Quam plus putas acquires, si maiora prestaueris? Audite euangelistam dicentem: Beati misericordes, quoniam ipsis miserebitur Deus . Multi quidem gradus sunt  misericordie; sed requirendum est qui potissimum existant. Principatus misericordie est quidem lapso manum porrigere, erranti uiam salutis ostendere, infirmos uisitare, in tribulatione positos solatiis inherere; sed illa est precipue exspectanda, esurientem pascere, nudum uestire, captiuum redimere, ad tempus non habenti necessaria commodare. Inuenimus aliquoties preterea multa genera misericordie, quibus se uulgo studia humana commendant: que cum nullum exhibeant misericordie fructum, misericordie tamen mentiuntur affectum. De his enim dicit Iacobus in Epistola sua: Si frater aut soror nudi sint, et indigeant uictu quotidiano, dicat aliquis uestrum: Ite in pace, calefacimini et saturamini, non dederitis eis que  necessaria sunt corpori, nichil uobis proderit . Quis non oderit tale genus misericordie, ubi oris elegantia infirmo pietas otiosa blanditur, et infructuose celo lacryme porriguntur? Quid iuuat alienum flere naufragium, si negligas corpus expositum; aut prodest animum excruciare dolore alieni uulneris, si deneges poculum sanitatis? Non pascunt esurientem blanda colloquia, nec uestiunt alienam nuditatem infructuosa consilia. Quid iuuat fomentis mollibus palpasse mendicum, si non reficias fame moriturum? Quod istud genus est misericordie, ut hominem uelis uiuere, et nolis in necessitate seruare? Crudelis est profecto pietas, que scit dolere miseris, et nescit subuenire perituris.

6. Quid amplius queritis, dilectissimi, pro erogatione  fracti panis? etiamsi non fuisset uobis celestis regni portio repromissa, sufficere peccatoribus deberet illa sententia, que mortalibus spem future salutis et letitiam perpetue detulit securitatis. Nam si respiciatis ad uestri 12laboris fructus et celestis indulgentiam pietatis, multo plus recipitis quam datis. Ecce pro pastu pauperis in Euangeliis celorum uobis regnum promittitur; pro erogatione fracti panis, et hospitii receptaculo, uel nudati corporis uestimento, opem suam uobis inuocantibus per prophetas Dominus pollicetur : in psalmis iustitia misericordie uestre in seculum seculi collocatur . Si comparemus terrenis celestia, satis paruo constat res tam pretiosa commercio; aut quanta pars est eleemosyne uestre ad illa que uidetur  mortalibus Dominus prestitisse? Ecce nos damus terrena, ille celestia; a nobis temporanea offeruntur, ille sempiterna largitur. uultis scire quantum distent a celestibus donis uestri census? In comparatione beneficiorum, non est eadem ratio, diuitias accipere perpetuas, et dare que erant peritura. Ante omnia illis lacrymis consulendum est, quas nuper furor cruente hostilitatis indixit. Nec enim deest in quo se opere bona uoluntas exerceat. Nam, quod peius est, multos uidemus de sua suorumque redemptione sollicitos, quibus manus porrigenda est. Sed dicis, pauper sum. Nec nos quemquam suademus dare quod non habet: sed cuius facultas tam tenuis est, ut non possit redimere captiuum, saltem illud quod est minimum addat ad pretium, ut  uel paruo nummo uideatur satisfecisse mandato.



HOMILIA uIII. Item de misericordia.

1. Multe cause, dilectissimi, ex euangelica lectione uenientes in diuersam partem animum trahunt: quas si uoluerimus sub unius materie propositione disponere, necesse est ut causa cause impediat, alterius negotii intellectum alter excludat. Quando autem potest fieri ut non confusione multa rum rerum aut dicentis, aut audientis impediatur ingenium? Inter cetera ergo, dilectissimi, quibus pro meritis suis, beatitudinis gratiam euangelista commemorat fuisse collatam, interim causam misericordie  apud uos putauimus exponendam, que quotidiani operis fructum requirit: cetera temporibus suis, cum usus fuerit, exsequemur; ut unaqueque res cum propriis uiribus fixa constiterit, alterius cause materiam non requirat. Ecce dicit Dominus: Beati misericordes, quoniam ipsis miserebitur Deus . Miror, si post hanc uocem dubitet aliquis nummum suum expendere, cum uiderit iustis lucra respondere beneficii. Quid autem prodest congestam auri massam sacculo custodire, cum possis quotidie et bene facere, et expense fenus pecunie reportare? Beati misericordes, quoniam ipsis miserebitur Deus. Gaudete, dilectissimi, et securi donate, atque indubitanter expendite. Quis autem non certatim opes suas larga per miseros erogatione dispenset, cum multiplices  fructus et duplicia dona se intelligat recepturum? Ecce denique beatos illos Dominus in hac uita iudicauit, quibus in futuro misericordiam repromisit.

2. Audite in alio loco Dominum dicentem: Omni petenti te tribue . Non est otiosum, dilectissimi, quod omnibus petentibus eleemosynam Dominus dare iubet. Sciebat necessario aliquoties inter malos etiam bonos latere; atque ideo bonos malosque commiscuit, ne cum indignos erogatio nimium cauta preteriret, etiam dignus misericordia indonatus abscederet. Nulla est discretio postulantis; nec est necessitas exploranda pauperis; dantis, non accipientis fructus queruntur. Non interest cui petenti eroges; non enim requirit Dominus utrum mereatur ille qui postulat; sed querit quantum prestet  qui donat. Audite ad hunc locum Apostolum dicentem: Qui parce seminat, parce et metet . Profecto nobis prestamus, quotiescumque miseris subuenimus, lucrum nostrum est, nostrarum erogatio facultatum. Nam si respicias ad spem future retributionis, fenori traditur quidquid esurientibus ministratur, ita dicente propheta: Beatus qui intelligit super egenum et pauperem, in die mala liberabit eum Dominus . His omnibus fideiussor est Christus, qui dicit: Ego uobis in centuplum reddam . Insuper et uita eterna promititur; impietati et auaritie iudicii districtio reseruatur, ita euangelista dicente: Cum uenerit Filius Hominis in maiestate sua, et omnes angeli cum eo, tunc segregabit omnes ab inuicem, oues a dextris, et hedos  a sinistris; dicens illis qui a dextris sunt: uenite, filii mei, possidete mecum regnum celorum. Esuriui, et dedistis mihi manducare; sitiui, et dedistis mihi bibere; hospes eram, et collegistis me; nudus eram, et uestistis me. Dicet illis qui a sinistris sunt: Recedite a me, maledicti, in ignem eternum. Esuriui, et non dedistis mihi manducare; sitiui, et non dedistis mihi bibere . Cogitemus ergo, dilectissimi, et prouideamus ne nos retributio impietatis inueniat. Nam sicut in pascendis uestiendisque pauperibus placatur Dominus, ita leditur in contemptu miserorum; cui tanta est cura infelicium, ut sibi datum iudicet quidquid inopem aut uestit aut reficit.

 3. Audite Salomonem dicentem: Fili, benefac tecum, conclude eleemosynam in sinu pauperis . Quisque ergo utilitatibus suis consulere desiderat, non inuitus pauperem pascat. Non deest autem in quo quotidie possis lucrum facere, si ad necessitatem respicias paupertatis aliene. Nam dicit Scriptura: Eleemosyna et fide peccata purgantur. . Ecce hic ieiunis faucibus pastum requirit, ille miserabile uestimentum deesse sibi in nuditate testatur. Satis crudelis est et nimium durus quem non tangit dolor, cum partem corporis sui aut debilitas, aut nuditas, aut paupertas stimulat. Parum profecto sibi prospicit, qui non cause aliene necessitatis intendit. Nil tibi prosunt diuitie tue, si diuitiarum beneficiis non utaris. Nam pars mendicitatis  est, congestam secreto pecuniam possidere. Nescis quod non recipit fructum quicumque non seminat, iuxta illam sententiam, quam superius commemorauimus, Qui parce seminat, parce et metet ? Hec est igitur exercende culture ratio, ut quanto plus homo seminum terre commendat, tanto futuris messibus spes maior accrescat. Qui non seminat, otiosis manibus alios metentes spectat. Nam qui inter ceteros agricolas plus laborauerit, plus reponet. Quando autem potest fieri ut horrea sua uacua despiciat, qui semina multiplicato iugiter sulco terre commiserit? Quid tibi prodest congestis incubare diuitiis, si de his nullum lucrum capias? uidemus denique frequenter inueteratam frugum massam uetustate consumi, et uitiata temporibus uina nullis in posterum  usibus profutura iactari. Illud solum aliquoties Domino magis intelligimus profuisse, quod renouandi gratia solet agricola indigentibus commodare. Quidquid autem auaritia seruauerit, aut estas nimia decipit, aut uetustas ingrata consumit, aut tinea damnosa corrumpit. Hoc solum sibi homo reponit, quidquid causa miserationis expenderit. Nam ita dicit 13 Dominus: Thesaurizate uobis thesauros in celo, ubi neque tinea consumit, nec fures effodiunt et furantur .

4. Prouideamus ergo, dilectissimi, ne facultates nostras uermis auaritie exterminet. Premittamus illuc opes nostras, ubi nullus fur irruat, nullus insidiator incendat. Commendemus diuitias nostras Domino dicenti: Nolite uobis thesaurizare thesauros in terra  . Quisquis enim facultates suas in opere Dei fideliter erogauerit, in parte celi reconditas ac repositas sub iusto fideiussore custodit. Nemo sapiens ad huius seculi ornamenta respiciat: que dum temporaliter uoluntatibus hominum seruiunt, animis possidentis illudunt. Duo sunt genera diuitiarum: unum quod suadet ad mortem, aliud quod ducit ad uitam. Diuitie mortis sunt, incubare facultatibus alienis, et coaceruatam pecuniam infelicium lacrymis comparatam in diem annumerare seculi hereditatibus profuturam. Ille integre et incorrupte diuitie, quibus anime redimuntur, quibus peccata purgantur. Illius diuitie acceptabiles Deo sunt, cuius largitate pauper alitur, nudus uestitur, captiuus redimitur, uinctus  absoluitur, celestis regni hereditas comparatur. Nolo illas diuitias, que quotidie augmento suo famem faciunt, et in posterum dignitatis sue flore nudate, amatores suos esurire patiuntur.

5. Recurramus denique ad Scripturas, et intelligetis in comparatione diuitiarum sub meliore sorte stare pauperiem. In castigatione enim auaritie Dominus quemdam diuitem apud inferos Abrahe patri nostro ita supplicasse assignat, ut mendicum Lazarum in sublimiori loco residentem mitteret, qui refrigeraret os eius, et estuantia siti labia restingueret. Cui ita traditur fuisse responsum: Fili, recordare quia recepisti bona in uita tua, et Lazarus similiter mala; nunc autem hic consolatur, tu uero cruciaris . uidetis quod quedam uices studia bonorum ac  malorum hominum manent, quas studio misericordie conuenit preueniri; ne infructuose diuitie aduersum se ultrices criminum flammas accendant? Paremus itaque nobis, dilectissimi, apud Dominum locum gratie, et uiam uite nostre munificentia et largitate muniamus. Affectuum nostrorum labem apud Dominum premissa satisfactione purgemus, respicientes ad illam propheticam sententiam que dicit: Qui seminant in lacrymis, in gaudio metent . Si quis ergo conscientiam suam diligenter interrogat, non otiosis auribus ista suscipienda putet. Non enim poteris in illa die futuri iudicii aliter inuenire refrigerium, nisi uulnera tua aut curaueris refectione pauperum, aut laueris inundatione lacrymarum. Profusius autem ipsi flete, et facultates uestras flentibus  erogate, ut futuris temporibus inter ceteros gaudia metentes, fructus misericordie colligatis.



HOMILIA IX. De eadem misericordia.

1. Quotiescumque, dilectissimi, caritatem uestram pro studio religionis admonere opus est, toties nobis illa sententia euangelice lectionis occurrit, que futuro iudicio inter bonos malosque discernit: quam si quis neglexerit, lacrymas metet; si quis excoluerit, abundantissimos letitie fructus acquiret, ita euangelista dicente: Cum uenerit Dominus in maiestate sua, et segregauerit malos a bonis, dicet ad illos qui a dextris sunt: uenite, possidete mecum regnum celorum. Esuriui, et dedistis mihi manducare; sitiui, et dedistis mihi  bibere. Dicet et ad illos qui a sinistris sunt: Recedite a me, maledicti, in ignem eternum. Esuriui, et non dedistis mihi manducare; sitiui, et non dedistis bibere . Quicumque ergo, dilectissimi, uestrum ad illud celestis regni consortium uenire desiderat, primo loco paupertati manum porrigat, nec alienas lacrymas otiose respiciat; quia unumquemque siue boni operis, siue mali sententia retributionis exspectat, ita Domino dicente: Quecumque seminauerit homo, illa et metet . Inter cetera ergo, dilectissimi, quibus religiose uite studio opera apponimus, non pretermittamus necessitatem pauperum, ne perdamus infelicium commercia lacrymarum. In hoc enim stat apud Dominum ratio pecunie  per miseros dispensata, ut quanto plus homo erogat, tanto fenoris plus reponat. Sic multis seminibus multa parturiunt, ac multis parturientibus multiplicata consurgunt. Audite de hoc quoque Dominum dicentem: Qui parce seminat, parce et metet . Si ergo uidetis quod qui parum serit parum metet, ita et qui parum erogauerit, parum recipiet; qui nichil serit, nichil reponit; ita fit ut qui parum recondit, inuitus sepe ieiunet. Quando autem potest fieri ut homo horrea sua plena magnis frugibus uideat, qui nichil seminis terre commendat? Si uultis ergo, ut fructus letitie colligamus, largius in lacrymis seminemus: Qui parce seminat, parce et metet.

2. Inuenimus frequenter hominem, qui cum esurienti semel eleemosynam dederit, mandatum se persoluisse  credit. Non igitur deficientes fame artus unius diei pastu refecisse sufficiet: sine causa autem una die bonus est, qui altera descendit ingratus. Nam precedentis misericordie beneficium perdidit, qui putat esurienti semel sufficere quod donauit. Ille autem ad Dominum integros misericordie fructus premittit, a quo pauper numquam tristis abscedit. Iugi medicamine opus est medico, ut gemitus alieni doloris excludat: quia infirmitas que in diem crescit, medicinam in diem requirit. Sed nec minore cura nobis prouidendum est, ut abundantibus eleemosynis curemus, si quid in nobis cruentum, si quid est sordidum. Non enim statim sanantur uulnera que semel laueris. Sepe excisi corporis medicina repetenda est. Si uultis itaque, dilectissimi, ut dies uite nostre nulla  auaritie culpa contaminet, non claudamus aures nostras ad clamorem infelicium, nec auertamus oculos nostros a nuditate miserorum. Nemo autem sibi putet perire, quod pauperibus donauerit. Nam sicut mendicitas inhumanitatem sequitur, ita opulentia humanitatis studio comparatur; ita propheta dicente: Qui dat pauperibus, numquam egebit; qui uero auertit faciem suam, in maxima penuria erit . Ecce aures uestras clamor esurientis increpat, et ieiunis faucibus ianuam tuam sonus uocis deficientis accusat. Quare tibi non occurrit illa sententia: Beatus qui intelligit super egenum et pauperem; in die mala liberabit eum Dominus ? Satis illum negotiatorem constat stultum, qui reconditum sacculo  tenet nummum, de quo inde potest habere commercium.

3. Sed quod peius est, auaritie multa consentiunt. Hic ne misereatur pauperi, obstrepit uocem postulantium conturbatione sermonum: ille, ne audiat, aliud audisse simulat. Satis misera est ista uiuendi conditio, ut homo dum studet auaritie, auribus suis grauitatem conetur imponere. Respice ad illam sententiam que dicit: Qui pauperi miseretur, Deo fenerat . Quare ergo dubitet 14 aliquis indigentem pascere, cum uideat se ista Christo nostro in pauperis refectione conferre? Sunt aliqui, qui miserabilem mendicitatem spe procrastinate humanitatis illudunt; qui cum excusare postulantibus erubescunt, miseros promittendo decipiunt. Ecce hic  dicit, Clauis deest, custos absentat; cum primum fueris reuersus, accipies. Non cogitas illam sententiam Salomonis, que dicit: Ne dixeris, Abi et reuertere, cras ego dabo, cum possis statim benefacere . Unde scis quid contingat sequenti die? Dicis, Cum primum fuerit reuersus, accipies: quando est illud, esurienti ut uillicus tuus redeat, qui forte te uolente frequenter absentat? quando est, ut ad clamantem illa fastidiosa secretorum tuorum claustra dissiliant, que dum tue seruiunt uoluntati, nesciunt aperiri? Dicis, Cum fueris reuersus, accipies. Quid si nudum grauior solito tempestas cedat? quid si deficientes fame artus exitus uicine mortis excipiat? Quis non iudicet tuo iudicio deputatum morti, quem uidet tuo beneficio potuisse seruari? Cum fueris reuersus,  accipies. Cuius fide redit, quem uirtus tota destituit? aut qua spe domum repetit, qui pridie confusus abscessit?

4. Deponamus quod promissioni tue redeundo satisfaciat, forte sub hac qua pridie conditione uenturus. Satis iustius plane est, elemosynam statim negasse, quam esurientem spe promissa decipere. Audite Dominum dicentem: Frange esurienti panem tuum . Requiramus si uultis, dilectissimi, qua fractus panis mercede pensetur. Ecce dicit Dominus: Frange esurienti panem; si uideris nudum, uesti eum; et domesticos seminis tui ne despexeris. Tunc erumpet temporaneum lumen tuum, et uestimenta tua cito orientur, et preibit ante te iustitia, et claritas Dei circumdabit te. Tunc exclamabis, et Deus exaudiet te; et dum adhuc  loqueris dicet, Ecce adsum. uidete, dilectissimi, quantum nobis constet erogatio tenuis expense, ut ad petitionem nostram tante maiestatis Dominus dignetur occurrere. Nam et alibi dicit: Qui dederit uni ex minimis istis calicem aque frigide, amen dico uobis, quia non peribit merces eius . In hoc loco uoluntas requiritur, non facultas. In maximis enim affectum integre deuotionis ostendit, qui in minimis uotum miserationis exhibuit. Unusquisque ergo, dilectissimi, prout habet, ut potest, eroget, largiatur, expendat. Nemo claudum refugiat, nemo surdum non audisse se fingat, nemo debili manus subtrahat, quia omnia ista in retributione consistunt. uestire enim pauperem, corporis sui est operuisse nuditatem; lucrum autem magnum est refecisse mendicum. Sic  enim dicit Dominus: Quecumque feceritis uni ex minimis istis, mihi fecistis . Tanta est enim apud Dominum nostrum cura miserorum, ut sibi prestitum putet quidquid egentibus erogatio miseranda contulerit. uidemus igitur aliquoties inter abundantis uini frumentique commercia egentes uiduas, quas sexus et senectus decepit, quibus nec laborandi, nec prouidendi uirtus suppetit. Satis ille impius est, quem non ad misericordiam prouocat aut infelicitas desolationis, aut infirmitas senectutis. uidemus, et quod peius est, frequenter multitudinem captiuorum nudis errare corporibus. Quid tibi prodest abundantia diuitiarum tuarum, si in conspectu tuo unus algeat, alter esuriat?

 5. Ecce imminet tempus, dilectissimi, iuste retributionis et promisse in celestibus munus hereditatis. Erogemus ergo et expendamus in hoc seculo, si uultis partem diuitiarum obtineamus in celo. Audite Dominum dicentem: Thesaurizate uobis thesauros in celo ; et alibi: Facite uobis sacculos, qui non ueterascunt . Bene, dilectissimi, Christus noster boni operis fructum pensata facultatum qualitate disposuit; ut in faciendis eleemosynis nec diues, nec pauper excusare se possit: ita ut huic qui plurimum possidebat, thesauros iuberet erogare; illum quem nouerat paupertatis squalore sordere, esurienti panem iuberet frangere. Que autem tam uacua horrea, que sustinere non possint tam tenuem erogationis expensam? aut qui tam miseri census,  quos possit conturbare mendicus? Facile sane et sine difficultate potest implere mandatum, cui ultra possibilitatem nichil constat impositum. Scio quidem census tenues frequenter bone uoluntati obsistere, ita ut non sit in quo se opera pretiose cogitationis extendant. Sed si illa que maiora sunt implere non possumus, uel hec que parua et facilia sunt non pretermittamus. Frange esurienti panem. Ad hec quis non deuota mente respondeat, quamuis paupertate oppressus sit, et tota uictus mendicitate suspiret? Alioquin aut nimium mendicus, aut satis uanus est, qui in facienda eleemosyna non est fracti panis erogatione contentus. Sed dicis: Multa minutatim dispensata massam faciunt. uerum est: sed quantum est istud ad illud quod dicit Dominus: Ego uobis reddam  in centuplum, insuper et uitam eternam ? Tu tamen, qui tam inuitus fracti panis portiunculam porrigis, quid faceres, si a te auri pondus, si argenti pretiosum talentum, aut aliquid integrum peteretur? Nescio, si tu aliquando dato magno pretio captiuum redimas, qui de re tam parua suspiras. Qui pauperi miseretur, Deo feneratur . Unde, dilectissimi, moneo ut nemo partem diuitiarum Deo subtrahat, qui iustis laboribus non difficilem boni operis fructum reportat, cum misericordie mercedem multiplici miseratione compensat. Non dubitemus itaque erogare, non dissimulemus expendere. Maxima enim semper fuit apud cultores terre spes alende uite, ex abundantia seminasse.



HOMILIA X. De parasitis.

1. Quotiescumque, dilectissimi, pro studio discipline, ad confusionem malorum, opus fuit bonarum partium uirtutes exponere, multum amicitiis honoris exhibuimus, cum singula queque pro suis meritis laudaremus: preferendo fraterne coniunctionis studia, que pacis et caritatis iuncta consortio, uitam perfecte religionis instituunt. Sed dum assidue singularum rerum causas curiosus inquiro, et honestis actibus officium sermonis accommodo, multum in ipsis amicitiis quod mihi displiceret inueni. Unde ne quid in adulatione bonarum partium subtraxisse uidear discipline, ausus sum inter illas inimicitiarum culpas  etiam amicitias castigare, si tamen amicitie dicende sunt, ubi operatur iniuria multis acta uulneribus. In quo loco ad excusandam exsecrabilis erroris inuidiam, aliquanti forte lusum pretendant, et penalibus causis letitie nomen imponant. Ferat hoc quo libet animo, qui huiusmodi contumeliis subiacere consueuit. Ego ibi amicitias excessisse omne genus captiuitatis puto, ubi nec leso irasci, nec irato, conuenit uindicari. In quo loco, dilectissimi, quem ex 15 duobus infeliciorem iudicem, nescio: utrum illum qui aliena deformatione uiuit, an istum qui corpus suum ludibrio prostituit et illusionibus tradidit. Nemo mihi in talibus causis patientie nomen imponat: ad luxuriam profecto pertinet pena, quam irascentis inimici non extorquet iniuria. Sed forte istis danda uenia sit,  quos ad omnem contumeliam paupertas trahit, et infelix penuria luxuriantibus plagis subiacere compellit; qui dum necessitati seruiunt, contumeliis acquiescunt. Esto ut his patientiam causa improbe paupertatis indicat; quid de illis iudicamus, quos aliena pascit contumelia? Qualis iste gradus est amicitiarum, quem uinxit pena, asperauit iniuria? aut que illi potest esse gratia familiaritatis, ubi est quotidie pena uenalis?

2. Erubesco quidem, dilectissimi, in confusione miserorum quos fames improbe cupiditatis illexit; sed multo plus illorum actu et conuersatione suspiro, apud quos penalis amicitia tristitiam remouit, et letitiam cruentus amor familiaritatis exegit. Infelices quidem illos iudico, quos ad iugem contumeliam uenter  inuitat, et ad omnem iniuriam gula numquam poculis exsatiatura sollicitat. Sed istos multo infeliciores puto, qui amica instigatione pugnas instituunt, et inter fluentes mero calices alieno sanguine satiantur. Ecce hic conuiuium instituit, et uotiuo quodam apparatu undique greges adulantium congregauit. Inter quos procedit parasitorum gula: cui consuetudinis est iniuriam mero uendere, et poculis scissa plagis uestimenta sarcire. uidete ergo, quomodo isti ferant odiorum causas, apud quos cruentas esse placet amicitias. Quid non inuenit infelix ac damnosa luxuria? Ecce fit spectaculo homo homini: et ad excitandam letitiam aut sermo turpis, aut uultus exigitur feditatis. Huic denique manducanti barba uellitur, illi bibenti sedilia subtrahuntur; hic ligno scissili,  ille fragili uitro pascitur. Tanta est igitur libido ridendi, ut putent miseri nullum sine letitia transire conuiuium, nisi in cibos uerterint aut uestimenta corporum, aut ministeria poculorum. Quantis autem putatis miseriis ista constare? Ecce quidquid detrimenti mensa fecerit, insatiabilis uenter acquirit. Nam qui huiusmodi uoluptatibus seruit, etiam mercedem laboris sui aut bibendo conterit, aut uapulando consumit.

3. Sed hec ante omnia illis imputanda sunt, que letitie causa ad tam fedum ministerium gradum amicitie et familiaritatis inclinant. In meliore profecto statu est apud Dominum seruitus, que standi lege deputato paret officio. Est illi inter accumbentes locus ridendi, et  nulla tamen inter exspectantes tenetur culpa peccati. Ecce instruitur acies poculorum telis armata. Exspectatur primum in contentione uerborum uictoria: nec finis ponitur, donec abundantibus lacrymis aspera queque poculorum temperentur. Polluere est magis quam exornare conuiuium, exspectare infelicium pugnas amicorum: si tamen amici dicendi sunt, qui captiuorum lege seruiunt, et gladiatorum more pascuntur. Datur misero inter ciborum nouitates, uini liquores, quidquid uilius, quidquid asperius, ut in tanta rerum abundantia incertum sit utrum esurire aut sitire sit melius. Minus plane ludibrio subiacet tenebrosis sedibus deputata captiuitas; ubi quamuis sustineat homo durum dominationis imperium, accipit tamen ex ipsa rerum necessitate solatia. Non enim  habet, in quo possit erubescere, cui necesse est inuito seruire. uelim tamen scire, dilectissimi, in quo reficiat exspectantis animum iniuria deformitatis aliene. Asserant forte huius rei amatores iocis ista prestari: quasi re uera desit unde homo non requirat.

4. Ostendam uobis, si placet, oblectamenta non incommoda, que facile omnem tabescentis animi possint mestitiam remouere. Ecce infantibus quam sunt uerborum admiranda principia: ubi primum informis littera uocabulum matris operatur, et distantis syllabe gemitus patris nomen orditur? Quis autem ibi letus non sit, cum inter illa sermonum dura rudimenta, luctantes labiorum sonos rudis lingua decipit, et os trepidum stillantia uerba destituit? Quod si forte spectaculis delectaris, habes equorum, licet  aliquoties periculosa, satis tamen grata certamina, cum plagis gradu concito uentos aut timeant aut rapiunt. Nec parum letitie conferunt illa studia uenationum, et canibus acta certamina, que nec periculis, nec damnis constat exposita: cum hic in conflictu emulis cursibus aurito lepori imminet, ille argutis naribus cerui uestigia latentis inquirit. Que tamen dimittenda sunt seculo, in quo antiquo estuat errore luxuria. Nos uero aliter decet, quos Christus noster suis legibus uinxit, et ab illa superstitiose gentilitatis stultitia segregauit. Licet nec nobis desint spectacula, que tristitiam releuent, et anxium curis animum sufficienter oblectent.

5. Ponamus nobis ante oculos illas pugnas martyrum, et intueamur admirabilium exempla uirtutum;  et uidebitis subito accrescente letitia cedere omnes infelicium estus animorum. Cui autem non letitiam paret pugna, iustis partibus succedente uictoria, quam ferus hostis admotis tormentorum stimulis in sanctorum persecutione composuit? Quis igitur non rideat, quis non letus sit, cum uideat militem Christi nostri suppliciis exsultantem? erubescente persecutionis auctore, uictum plagis cessisse tortorem? Si quis forte dulcisoni cantus delectatur auditu, ad psallentium prophetarum choros sollicita latius corda conuertat. Impleatur os nostrum celestium exsultatione psalmorum, referente Christo nostro gratias, qui spe reddite salutis in honore nominis sui iugiter exsultare nos uoluit. Hec sit exsultatio  cordis nostri, ut die noctuque letemur in Domino. Hoc est autem exsultare, mandatis Domini tota mente seruisse. Mandatis autem Domini seruit, qui uitam suam ab omni uitiorum contagione custodit. Ille uitam suam custodit, qui fidem proximis suis exhibet, pacem diligit, amicitias colit. Hoc est igitur amicitias colere, alienam iracundiam moderationis studio sustinere, et feruentes fratris animos patientia temperare. Ita est, ut futuro iudicio inter ceteros inculpatus incedas, si de Christo nostro in his omnibus que diximus, te probatum castigatus exhibeas.



HOMILIA XI. Qui gloriatur, in Domino glorietur.

1. Non recte sentiunt, dilectissimi, qui putant uite ornamenta proprio labore componi, et sine adiutorio  omnipotentis Dei uirtutum posse merita comparari. Si ergo nostrum est tantum quod boni sumus, quare uitiis subiacemus? aut si ex nobis descendit omne quidquid potest hominem aut ornare aut saluum facere, 16 quare pereundi lege concludimur? Omnem profecto modum sacrilege superstitionis excessit, qui in laboribus iustis partem Deo subtrahit, a quo sapientie spiritum accepimus, qui totum hominem regit, et ad omne opus bonum mortalium mentes accendit, cuius est quidquid ex illa iustitie sede descendit. Omnia itaque laborum insignia ad Deum referenda sunt, ne sancti Spiritus dona rescindat. Nimie autem presumptionis est uitium, imperatore pugnante militem solum palmam uelle reportare uictorie. Sane si uultis potestis agnoscere cui  mala, cui bona debeant imputari, propheta dicente: Bonitatem fecisti cum seruo tuo, Domine . Item alibi: Dixit insipiens in corde suo: Non est Deus . uidetis ergo, quod bona nostra Diuinitati debemus ascribere; mala autem humanis moribus imputare; quia ut bona procurante Domino creantur, ita mala diabolo auctore nascuntur.

2. Sed ut intelligatis uitam Dei munus esse, mortem diabolo subiacere, audite euangelistam dicentem: uenite, filii, possidete mecum regnum promissum uobis a constitutione mundi. Esuriui, et dedistis mihi manducare . Aliis uero dicit: Recedite a me, maledicti, in ignem eternum, quia non dedistis mihi manducare . uidete ergo quod boni actus celo seruiunt, mali inferni sedibus deputantur.  Diuisio autem actuum nostrorum est: cum bene facimus, Christi sumus; cum mala operamur, in diaboli potestate transimus. Numquam enim deserit Dominus uoluntatem religionis studio florentem: nec desunt solatia diuinitatis, ubi sunt actus bone conuersationis. Tunc sane nos bona deserunt, cum deteriora succedunt: quia non dubie diuino auxilio destituimur, postquam iniquitatis desideriis occupamur. Assistente igitur Deo ac Saluatore nostro, sine dubio dominatio diabolice potestatis absentat. Ubi autem uirtutum Dominus discesserit, facile hostis aulam uacue possessionis inuadit. Una est itaque spes  salutis nostre, ut malorum actuum ordinem nobis imputemus, bonorum Dei uirtutibus ascribamus. Cito autem ille ad se imperium diabolice potestatis admittit, qui diuine maiestatis solatia non meruerit obtinere.

3. Sperandum ergo in Domino, ut boni simus: et cum boni fuerimus, in Domino gloriandum. Audite Apostolum dicentem: Quid habes quod non accepisti? Si accepisti, quid gloriaris, quasi non acceperis ? Hec actuum nostrorum perfecta gloriatio est, si gloriemur in Domino, apud quem uictoribus uirtutum corona componitur. Ibi sane de se hominem gloriari oportet, ubi pro nomine Domini uoluntaria crucis pena succedit: que tamen gloriatio hunc habet fructum, si auxiliante Christo mereatur effectum;  nam propheta in hoc loco dicit: Nisi Dominus edificauerit domum, in uanum laborant qui edificant eam, in uanum uigilant qui custodiunt eam . uidetis ergo quod nec sine Domino quod bonum est edificari, nec edificatum sine Domino poterit custodiri. Aedificatio diuine huius domus edificatio est uite nostre, quam oportet diuine maiestatis auxilio communiri. Rogandus itaque semper est Christus noster ut in nobis bona nutriat, et exorandus ut nutrita custodiat; atque ita intelligentie nostre corda componat, ut omnia que bona sunt, glorie celestis potestati assignet.

4. Stultitie uero genus est, ut homo suum esse iudicet quod laborauit, qui in alterius potestate consistit. Ecce hic modo diuitiis exsultat, modo paupertate  suspirat: si in manus nostras sunt bona nostra, quare non cum uolumus aut penuria cessat, aut diuitie perseuerant? Hic modo sanitatis uigore attollitur, modo infirmitatis dolore uexatur: si in potestate hominis esset uite nostre salus, numquam periclitaretur mendicus, nec moreretur infirmus. Requirat denique unusquisque initia uite sue, et auctorem querat generis humani, quis corpus formauerit, quis membra composuerit, quis terrenam materiam in humanum usum fecerit uegetare. Nonne hec omnia Dominus Sapientia procurante constituit? Cum ergo non sit nostrum quod sumus, quomodo nostrum est quod habemus? Stultitie genus est, ut cum alii debeas uite beneficium, tibi ascribas ornamenta uirtutum. Ecce hic honore extollitur, ille sibi de corporis  integritate blanditur; hic diuitias labori suo imputat, ille scientiam doctrine uigiliis assignat. Nec nos negare possumus ornamenta religiose uite uigilantie studio comparari. Sed ibi Deus est, ubi integre religionis est animus, ita Apostolo dicente: Exemplum eius queritis qui in me loquitur Christus ? Satis ibi uacillat humanum studium, ubi non requiritur Dei auxilium. Nam non dubie periclitatur fides, si non muniatur patrocinio diuinitatis. [a 1Kb] Nostrum est igitur bonum uelle, Christi uero perficere. Nam ita Apostolus loquitur: uelle adiacet mihi, perficere autem bonum non inuenio . uides  ergo boni operis uoluntatem ex nobis debere descendere, perfectionem uero in Dei potestate pendere. Quare autem aliquis mortalium fieri bona suo tantum studio assignet, cum dicat propheta: Non est qui faciat bonum, non est usque ad unum : et Euangelista itidem doceat non esse bonum, nisi solum Deum ? Ergo uidetis, quod si quando boni uidemur, bonitatem Dei operamur. Audite Apostolum dicentem: uos estis templum Dei, si tamen Spiritus Dei habitet in uobis . Templum profecto Dei sumus, sed cum bene facimus. Si ergo templum Dei est homo, necessario Dei est quod habemus in templo.

5. Sed hec bonis diximus. uerum non est Dei templum, ubi conuenit multitudo uitiorum. Nam ubicumque  crimina porriguntur, ibi diabolus dominatur. Ad illum scilicet respicit pompa diuitiarum, qui sibi in magna domo uindicat principatum. Nos procuratoris loco fungimur, si aliquid lucri fecerimus, referetur ad Dominum; si damni, referetur ad procuratoris exitium. Quidquid enim seruus in domini positus potestate laborauerit, necessario domini est. Habet quidem seruus gratiam laboris sui, sed domino debet fructum operis impleti. Denique utili seruo ad hoc pecunia creditur, ut domino duplicati fenoris lucra numerentur.

6. Respicite itaque ad consuetudinem conuersationis humane, et intelligetis utili seruo ad hoc pecuniam credi, ut domino duplicati fenoris lucra numerentur. Nam ita in hoc loco euangelista dicit, ad eum  qui lucrum [a 1Kb] quadruplicate pecunie reuerso de peregre domino portauit: Euge, serue bone, quia in pauca fuisti fidelis, in multa te constituam, intra in gaudium domini tui . Ita dominus laudatur in seruo bono, seruus bonus predicatur in domino. Unde cauendum est ne quando quod ad gloriam boni operis pertinet, nostris uirtutibus ascribamus, scientes quod non per iactantiam uictorie corona componitur, sed per fidem et confessionem Dominice Passionis, quibus respondent bonorum operum studia. Hec est illa pecunia, cui diximus 17 celestis regni respondere beneficia. Hoc illud negotium iusto fenore duplicatum. Hec est illa retributio meritis debita ac beatis laboribus repromissa.

7. Multiplicetur ergo in nobis pietas, fides, misericordia,  bonitas; ut cum uenerit Dominus facere rationem cum seruis suis, intremus in gaudium Domini Dei nostri. Quod facile obtinere possumus, si usque in finem celestia mandata seruemus. Sed non otiose nobis laborandum est, ut mercede digni iudicemur. Iustis autem actibus facile honesta succedunt, si tamen non occupent animum praue uoluptates, que non difficile in uentos euanescunt, si non diuine maiestatis solatia requirantur. Quisquis ergo est in hoc quo stat salus homini, religionis ordine constitutus, non extollatur gloria sanctitatis: sed magis fructum  laboris sui Domino reseruet, qui unicuique pro meritis celestia dona componit. Qui gloriatur itaque, in Domino glorietur . Omni ergo studio agendum est, dilectissimi, ut uitam nostram Domino ita fides pura commendet, ne quid extollentia humana sibi uindicet, aut suis laboribus donet. Totum autem perdidit quod laborauit, qui propriis uirtutibus fructum sanctitatis ascripserit.



HOMILIA XII. De bono conseruande pacis.

1. Solliciti sint forte aliqui maliuolis exprobrare uerbis studium bone uoluntatis, et timori aut ignauie ascribere, si quando homo litibus cedit, et exulceratus iniuriis ad omnem patientiam quietis amore confugerit. Ad confutanda tam praue mentis iudicia,  sufficere quidem deberet euangelice lectionis admonitio. Sed quod ex nobis est, fidem rerum etsi exiguo sermone prosequimur; atque ea que plenitudo religionis postulat, pro affectu quo caritati studemus, uotis competentibus adiuuamus: licet sciam antiquis legibus ita multos deuicto amore seruire, ut odiis semper impugnent quidquid seruande pacis cura suggesserit. Siquidem id ipsum quod dicturi sumus, multis diuinarum Scripturarum testimoniis approbemus, ita in hoc loco Domino dicente: Diligite inimicos uestros, benefacite his qui uos oderunt . Non dubito quod aliquantis satis otiosum et impossibile uideatur pro inimicitiis amorem deferre, pro contumeliis gratiam retulisse. Et uere, dilectissimi, difficile est, ut accepta iniuria dolor non in quacumque parte  corporis deseuiat. Sed sapientis est superuenientem dolorem aut patienter ferre, aut fomentis mollioribus temperare. Infinita autem uirtus est, odia uicisse beneficiis. Nam ille inter ceteros palmam perfecte uirtutis obtinet, qui ad uicem ueneni pocula dulci melle componit.

2. Primus itaque dilectionis gradus est caritatis affectum amicitiis nutrire; integre autem dilectionis est cumulus, odium amore repensare. Illud beneficiis ascribitur, hoc uirtutibus deputatur. Additur preterea ad cumulum perfecte dilectionis illa sententia, que ait: Si esurierit inimicus tuus, ciba illum; si sitit, potum da illi; hoc enim faciens carbones ignis congeres super caput eius . Quicumque ergo tu es, quem aliene insolentie inquietat iniuria, et dolor  contumeliis excitatus stimulat; si uis perfectus esse, animorum iracundiam moderatione compesce, et a te patientie bono odia improbe indignationis exclude: aut certe, si tantum uindicare desideras, miserere ab his qui ignorant salutem anime in hac dilectionis perfectione pendere. Forte odiis odia compensentur, et ad compensandum facinus uicaria iniuria. Prouocasse quidem ad iracundiam fratrem, crimen est; sed prouocatum non cessasse, deforme est. Ita enim odiorum semina abundantissimos iniquitatis fructus reddunt, et scelerum penas operantur, et cum auctor  litis erubescit fratri satisfacere, et lesus iusto, quantum ipse putat, iudicio uindictam illate requirit iniurie.

3. Audistis ecce, dilectissimi, quibus pacis studia fructibus gratulentur, nunc discite quantis odia criminibus incusentur. Sic enim proponit euangelista, Domino dicente: Qui odit fratrem suum, homicida est . uidete utriusque partis retributionem. Huic pro odio fratris homicidii macula ascribitur, illi uindicta pro parua eleemosyna preparatur. Respice denique et uide quanto te amicitia quietis et pacis honore circumdet, quantum tibi fauoris exhibeat, si aduersus inimicitias amore contendas. Diligite inimicos uestros . Longe autem minor fructus est, si amantem te diligas. Alienis enim moribus  seruit, qui non amantem diligit; suis autem moribus seruit, qui amantem diligit. Ad illum necessario caritatis gratia pertinet, qui inter duos prior affectum amoris exhibuit; qui amantem diligit, debitum reddit. Nam non est nouum meritum, ubi alterius precedit officium: nec perfectioni ascribendum est, ubi muneribus munera, premissis officiis redduntur officia. Si esurierit inimicus tuus, ciba illum . Numquid dixit, Si esurierit amicus tuus, ciba illum? Tu inimicum tuum pasce; nam amicus ipse sibi prestat ut non esuriat: quid autem ibi operatur tua eleemosyna, ubi amicum pascit amicitia.

4. uideamus tamen quid intersit inter eum qui indigentem amicum pascit et eum qui esurientem inimicum reficit. Ille gratie reddit debitum, hic exhibet  miserationis et uirtutis exemplum. Gloriosum est quidem indigentem fratrem pascere, sed fortius est inimico in necessitate posito subuenire. Diligite inimicos uestros. Forte illi quem recens pulsat iniuria, uideantur ista non conuenire rationi. Sed respiciat, quicumque est, ad uite sue quietem; et intelliget quia inimicum dilexisse, uicisse est. Infinitum autem est, quantum periculi homini incumbat, cum duos emulo furore consimiles ad pugnam ille diabolus magister litis armauerit, cuius est consuetudinis ad instiganda odia amaros portare ac reportare sermones. Quando est autem ut ille diem sine tribulatione transigat, uel quando est ut ab illo nox sine impia cogitatione discedat, quem ira indignatione stimulat? Numquam profecto sine suspicione uitam ducet, cui est semper  necesse cogitare et timere quem leserit. Summa itaque cura sunt dolores asperi blando uerborum medicamine temperandi, quatenus et duritia cordis pacis studio castigata mollescat. In quo loco beatos illos iudico, qui uerba labiorum suorum tacito ore custodiunt, et memores celestium mandatorum aliene uocis contumeliam non requirunt. Cessant enim odia, ubi non reputatur iniuria; nec habet ullam uirtutem iracundia, si desit unius in contentione persona. Ita duplex patientiam manet uictoria: hominem uicisse proprios animorum motus, et temperasse mores alienos.

5. Scimus quidem, dilectissimi, quod aliquoties in contentione uerborum laceratis auribus corda suspirant.  Sed ipse sibi iniuriam facit, qui litigiosi hominis 18 uerba custodit: ipse se maculat, qui alterius dicta queritur in se fuisse collata. Plena uictoria est, ad clamantem tacere, et non respondere prouocanti. Habes enim mercedem et de tua patientia, et de fratris medela, si obliuioni deputetur iniuria; ubi enim uerbis uerba succedunt, incendio fomenta prestantur. Sicut nichil est deformius respondere furiosis, ita nichil utilius tacere prouocatis. Nam sic accrescunt inimicitie, si cum alter se uerbis defendit, alterius dicta alter accuset: nullus autem est finis inimicitiis, nisi ad tempus obtemperemus iratis. Dicis forte, Non est culpa, si illud quod dicit propheta feceris: Pone, Domine, custodiam ori meo, et ostium circumstantie labiis meis . Si non uis iniuriam pati,  religa plectrum oris tui, et obtura aures tuas, ne ad te irascentis fratris uerba perueniant; aut certe si peruenerint, silentio deputentur. Sic fit ut conceptus furor uirtutem perdat, si uno tacente alter solus insaniat.

6. Audite Apostolum dicentem: Dilectio proximi malum non operatur . uultis scire quod sit istud malum, quod gratiam fraterne dilectionis excludit? odia, rixe, simultates, lites, emulationes, que omnem cursum uite presentis infamant. Hoc ergo malo absolutus est, qui caritati seruit: nec habet in eo locum ruina uitiorum, qui calcatis odiis integrum caritatis custodit affectum. Addit ecce dilectionis augmentum euangelista, dicens: Dilige proximum tuum, sicut temetipsum .  uideamus qui sit iste proximus, quem tanto studio euangelista commendat. Non ita propheta gradum parentele aut necessitudinem consanguinitatis exposuit, ut extraneos a gratia fraterne dilectionis excluderet. Proximus tuus est omnis homo, qui eadem tibi est Christianitatis lege coniunctus; proximus tibi est, qui ab Ecclesie consortio non uidetur alienus; proximus tibi, quicumque est proximus Christi. Qui ergo proximum diligit, Deum diligit. Ita qui Deum diligit, oportet ut Christi sui proximum ueneretur. Propheta laudans coniunctionem fraternam dicit: Ecce quam bonum et quam iucundum habitare fratres in unum ! Quid in uita hominis est bonum, nisi pax, sub qua omnia que sunt honesta proficiunt ac religiosa nutriuntur? Quid est iucundius  quam ut omnes gentes uni Deo in pace seruiant, atque in unius Domini laudem omnium populorum uota conueniant? Habitare in unum hoc est, in unum Deum credere, et in uno Dei Filio fideliter permanere. Hec est mortalibus utilis et iucunda coniunctio, ut non diuidamus, sicut heretici faciunt, Patrem a Filio, nec Filium a Patre, nec Spiritum sanctum ab utroque; sed credamus hec tria nomina per personas diuisa, unius deitatis gaudere consortio. Ita fit ut cum in unum conuenerit, nullum sit in Ecclesia dissidium caritatis.

7. uitemus ergo semper, dilectissimi, odia: sed ut odia uitare possimus, ante omnia causas uitemus odiorum. Primo loco cesset inuidia, que ad omnem  litem animos humane mentis accendit. Nemo in comparatione persone alterius natales infamet; et non est quem insolentia sui oris accuset. Cauendum ante omnia est, ne quid per concertationem simultatis accrescat. Solet enim insanabilis inimicitia ex contentione descendere. In quo loco patientia opus est, cui non sine fructu proprie salutis obsequeris. Nam sicut illum qui iniuriam fratri infert grauis peccati manet culpa; ita te maxima protegit uirtutis corona, si accepta non irasceris iniuria. Ille enim dilectionis plenus affectus est, si oblitteratis contumeliis, infirmitatibus miserearis alienis. Scimus quod gloriosum est aliquantis, exspectare benignis oculis penas corporum aut damna miserabilium facultatum. Sed si qui sunt isti, audiant Dominum dicentem:  Orate pro calumniantibus uobis . Multi accepta iniuria uicariam contumeliam parant, et uindicte locum animo latrocinanti exspectant. Et ubi est illud quod Dominus dicit: Nemini malum pro malo reddentes ? Ac ne aliquid sibi uindicaret iracundia, potestatis etiam spem abstulit ultionis, cum dicit: Mihi uindictam, ego retribuam, dicit Dominus . Dimittat ergo unusquisque fratri suo ex toto corde. Nullus recolat iniuriam, nemo querat ira perseuerante uindictam. Sint tibi cum inimico tuo semper blanda, sed pura colloquia: cessent obtrectationes, et cessant lites. Sic est ut a te diligatur inimicus, si non addas causas quibus semper inflammetur iratus.



HOMILIA XIII. Item de bono pacis conseruande.

1. Aliquanti forte estimant, dilectissimi, ab antiquis legis iustitiam quam criminosi satis duram iudicant, nimie bonitatis preiudicio fuisse calcatam; ex hoc quod dicat Dominus in Euangelio: Diligite inimicos uestros, benefacite his qui uos oderunt, et orate pro calumniantibus uobis . Satis crudelis est, dilectissimi, qui putat iustitie non conuenire bonitatem, cum una atque eadem sit ratio Prouidentie, malos bonitate compescere, bonos legis uinculo custodisse. Denique currite ad sanctum Dauid, et inuenietis fontem iustitie ac bonitatis unius esse uirtutis, qui ita in parte psalmorum loquitur: Bonus es tu, Domine, et in bonitate tua doce me iustificationes tuas . Nemo ergo dilectissimi, legis  descriptionem aliud putet esse quam bonitatis pietatisque consortium: que cum discipline studet, honestis actibus mores instituit, et concitata iniquis cogitationibus corda seueritate compescit. Nam ut sciatis nichil de antiquo iure fuisse subtractum, audite Dominum dicentem: Non ueni legem soluere, sed adimplere .

2. Non sine causa, dilectissimi, Christus noster presentis ac ueteris Testamenti precepta unum corpus esse uoluit. Sciebat alteram partem sine alterius adiutorio stare non posse: et uere ita est. Nam ubi est districtio iudicantis, temperamentum semper  opus est bonitatis. Omne denique poculum, dilectissimi, cuius auxilio medicina spem humane salutis operatur, ex amaris speciebus et dulcibus constat. Quod si quis medicus rationis ignarus nequeat temperare, dum remedium querit, mortifera egris uenena componit, que ita omnes extrinsecus dolores accendit, si tristes herbarum succos equis nesciat miscere ponderibus. Ita et lex, dilectissimi, que Christiana iura moderatur, ex amaris et dulcibus, hoc est, ex antiquis et presentibus institutis est condita. Nam ut est peccatoribus ingrata, ita et iustis tota est uerborum suauitate composita: in tantum, ut his celeste promittat regnum, illis gehenne minetur incendium. In qua si quis sapiens nouerit humilitatis et pacis adiectione confectionis seruare  mensuram, nullam exinde districtioris iuris patietur iniuriam. Nam ut est facile aspera queque pocula mellis suauitate mollire, ita non est difficile honestis actibus antiqui iuris amaritudinem temperasse.

3. Si quis itaque 19 uestrum iustitiam amat, utriusque Testamenti mandata [a 1Kb] studeat, atque ita nouellis legibus seruiat, ut illa que sunt antiquitus constituta non pretermittat. Sic ergo implebis legem Christi, si nichil de antiquis aut presentibus institutis subtraxeris ueritati. Quis autem sapiens opus iustitie fructum neget esse bonitatis, cum audiat prophetam dicentem: Bonum mihi quod humiliasti me, ut discerem iustificationes tuas ? Non dubito esse aliquos, dilectissimi, qui sub hac sententia perfectam putent stare iustitiam, que dicit:  Oculum pro oculo, dentem pro dente . Dominabatur quidem ista dudum apud seculi homines: sed ideo, quia necdum auctor uenerat bonitatis. Qualem autem illam putatis fuisse iustitiam, que solam mortis operabatur iniuriam? Et nullus profecto adhuc pene finis esset, nisi Christus noster cruentis legibus oleum misericordie miscuisset, hoc est, uere sine dolo implesset iustitiam, bonitatis exhibuisset doctrinam. His ergo, dilectissimi, eruditionibus instituti, antique legis amaritudinem dilectionis studio temperemus; ne uideatur ille perfecte modum excessisse iustitie, qui illate uicem reportat iniurie.

4. Ecce dicit euangelista: Diligite inimicos uestros . Forte aliquantis uidetur absurdum,  contumeliam amore repensare. Non est impossibile inimicum diligere, si partium tuarum utilitatem cogites. Diligite inimicos uestros. Nemo sub hoc mandati titulo estimet se aliquod inimico prestare beneficium. Qui inimicum diligit, se diligit. Sibi enim pepercit, qui latrocinantis dexteram magni muneris preda compescuit; et suum corpus texit, qui armato hosti precibus obuiauit, negotio quodam conatus seruare reuerentiam pugnatori. Nam partem constat esse uictorie, prelium oblato auri pondere redemisse. Diligite inimicos uestros. Hoc est inimicos diligere, odiis non respondere, accepta contumelia  patienter ferre, donare iniuriam aut manu factam aut uerborum stimulis excitatam. Nam ita dicit Dominus: Qui te percusserit in dexteram maxillam, prebe illi et sinistram . Istud prebere scio quod aliquantis ingratum est qui nesciunt lites cauere, et imminentes suppliciorum penas moderatione compescere.

5. Infinitum est autem quantum uni patientia sua prestet, si alter solus insaniat. Nam sicut duplicatas in se plagas excitat, qui repugnat; ita maioris rixe lucrum facit, qui manus suas alio feriente continuit. Benefacite his qui uos oderunt .Primus gradus est ille quem diximus, ut inimicum tuum diligas, secundus uero ut inimico benefacias; nam ibi affectus docetur, hic opus miserationis exigitur.  Aliud est enim inimicum diligere, aliud misero subuenisse. Parum igitur apud inimicum tuum proficit gratia dilectionis tue, si eum quem diligere te asseris, esurire patiaris. Audite Paulum dicentem: Si esurierit inimicus tuus, ciba illum; si sitit, potum da illi; hoc enim faciendo, carbones ignis congeres super caput eius . Hic, quantum uideo, misericordia crudelitati famulatur. Quare ergo non ille circa inimicos suos pecuniam securus expendat, quem promisse tempus ultionis exspectat? Nescit sine dubio irasci, qui dubitat misereri. Ultra felicitatem autem constat esse uictorie, inimicum saluum fecisse, et iniuriam uindicasse. Sequitur in hoc ipso loco: Orate pro calumniantibus uobis . Sine dubio hic Dominus conscientiam ficti cordis admonuit.  Sciebat enim dilectionem uerbis compositam, ac licet largam erogationis expensam, fieri frequenter ingratam. Ita ergo te ostendis non inuitum illam uindicem tui eleemosynam fecisse, si inimici tui plagas celesti medico supplici oratione commendes, et profusis lacrymis auxilium salutis implores. Diligite inimicos uestros. Si inimicos diligere iubemur; in quo statu putatis esse illum qui fratrem, nullis excitatus iniuriis, impia infestatione insequitur? De hoc mihi uidetur Apostolus dixisse: Qui odit fratrem suum sine causa, homicida est . Et uere ita est ac si occiderit hominem, qui odiis persequitur innocentem.

6. Sed uideamus tamen qui sunt isti quos propter odia fraterna sanctus Ioannes damnandos credidit.  Puto illos esse de quibus propheta dicit: Inuidia percussum est cor eorum. Isti sunt qui aduersus se pugnas instituunt, et domos suas proprio igne incendunt, in quorum sinu clauso flamma tenetur incendio. Nam non est hic quod alteri debeat imputari, ubi nullus est cum aduersa parte conflictus, cum omnes pene cause et omnia odia inter personas in acie prouocatas deseuiant. Si credibile est, ecce inuenimus reum qui aduersarium non habet: habemus itaque qui possit puniri, et non inuenimus qui debeat uindicari. Felicem plane illum iudico, cuius  gloriosam uitam toruis oculis alter aspexit. Nam satis bono loco est illius causa, qui aliena laborat inuidia, quia non liuet homo nisi melioribus; nec inuidie subiacet, nisi quem ad celsiora melior uite profectus euexerit. Illos uero plus quam miseros puto, quos lucra aliene felicitatis exagitant; et iracundia impia emulatione concepta occultis cordis iaculis inquietat. Bene istos sua tela puniunt; ut uideatur mihi ipsa inuidia aliquid habere discretionis, cum auctoris sui cor repercutit, et male conscium pectus cruento iugiter liuore consumit.

7. Primo ergo castiganda inuidia est, que semel animo concepta dolores operatur. Sane ubi occurrit oculis nostris aliene gloria felicitatis, emulationis nos magis studium teneat, non liuoris; iuxta illud  quod dicit Apostolus: Aemulamini meliora . Ille profecto nichil subtrahit ueris amicitiis, qui sine inuidia bonis emulatur alienis; nec alteri iniuriam facit, qui exemplis ad meliora contendit. Si quis ergo est sapiens, imitetur fructus iustitie, sequatur actus continentie, apprehendat humilitatis gratiam, et cum bonis emulo amore currat, ut ad meliora perueniat, respicientes ad illam apostolicam sententiam que dicit: Sic currite ut apprehendatis . Quicumque ergo mouetur aliena gloria, currat post bonos, et elaboret ut apprehendat: et acquiesco ut precedat, tantum ut sine animi liuore contendat. Hoc est uere immaculatam exercuisse uirtutem, sine iniuria uicisse meliorem. Superbis sane locum demus, tantum ut nos in humilitate  uincamus. Non nos ad emulationem prouocet lucrum militie secularis. Maneat illos pompa diuitiarum quos admonet cura filiorum, licet multo plus lucri faciat ac sibi reponat qui culturam miserationis exercet. Nihil est autem tutius quam in ore pauperum partem recondere facultatum. Nam ita dicit Scriptura, Domino dicente: Qui parce seminat, parce et metet . Tibi fraudas quidquid reseruas. Erogemus ergo, dilectissimi, multum, ut multiplices colligamus fructus misericordie. Sine lucro est autem pecunia que sacculo tenetur inclusa: que si negotio deputata fuerit, non multo post tempore 20 quadruplicata respondet. Quidquid pauperibus dederitis, sine dubio fenori deputatis, reddituro uobis in posterum, cum uniuscuiusque labores multiplicato  honore censentur. Exspectat enim singulos retributio operis sui, siue quos religiosa fides ornat, siue quos manus larga commendat. Nam ita Euangelista dicit: Beati pacifici, quoniam filii Dei uocabuntur . Sit ergo nobis, dilectissimi, primo loco cura pacis, secundo miserationis. Nihil fictum labiis corda nostra suggerant; nichil dubii ora respondeant, respicientes ante omnia ad illam sententiam que dicit: Quod tibi non uis, [a 1Kb] alio ne facias . Hec illa quam diximus, perfecta dilectio, que affectum integri amoris instituit. Ita est  ergo ut in te antiqui iuris districtio nichil habeat potestatis, si ea que legis plenitudo postulat obedienter obserues.



HOMILIA XIu. De bono humilitatis.

1. Non sine iniuria partis alterius, dilectissimi, est, quotiescumque opus est, uocis preconia uirtutum meritis exhibere, quia cum homo meliora laudat, deteriora castigat. Non enim dubie stultus notari se estimat, si bonorum iudicio sapiens laudatus abscedat. Sed quid facturi sumus, qui non possumus nec bona sine malorum increpatione disponere, nec mala sine bonorum commemoratione damnare? Dabit ergo ueniam, qui se in hoc opere iniuriam estimat accepisse. Melius est enim ut mala conscio pudore  confusa discedant, tantum ut ea que sunt laudatione digna non lateant. Due igitur cause in unum ueniunt, humilitas et superbia, quarum exponi alteram sine alterius uerecundia rerum natura non patitur, quia una suis actibus, altera erubescit alienis. Dicendum igitur est quantum humilitas utilitatis habeat, ut possitis intelligere quantum superbie infelicitatis incumbat; et exponendum quantum superbia odiorum pariat, ut discatis quantum amoris gratia humilitatis acquirat; quo facilius unusquisque agnoscat uestrum quid in se debeat emendare, uel quid possit eligere. Non ita superbie castiganda dominatio est, ut humilitatis pretermittenda sit gratia; nec in tantum humilitas preferenda, ut superbie tacenda sint uitia. Quid enim prodest scire ualetudinis  causam, si nescias medicinam? aut quid iuuat nosse auxilium sanitatis, si nulla sit compescendi cura languoris?

2. Audite de his Scripturam dicentem: Humilibus Deus dat gratiam, superbis autem resistit . Discite nunc, dilectissimi, utriusque partis retributionem; et intelligetis quid diligere, quid odisse debeatis. Ecce hic pro amore humilitatis inuitatur ad gratiam, ille pro superbie crimine deputatur ad penam. Castiget ergo unusquisque in se, si cui accreuerit tumor animorum, ne aduersum se celestis iustitie arma commoueat. Difficile autem sine periculo uite sue transigit, cui aduersus sublimiorem potestatem causa dimicationis incumbit. Inclinandus est itaque ad omnem humilitatem animus, ut sit apud  Dominum obtinende locus gratie. Potestis autem intelligere quam grauis sit culpa tumentis supercilii, quam necesse est tanto Diuinitatis labore compesci. Bene humilitas semper illesa est; nescit enim uinci, cui non est causa pugnandi. Superbia uero non solum odiis, sed etiam periculis subiacet. Difficile enim potest fieri ut non sustineat pugnam, qui iniuriam indicit. Sed facile a nobis omne periculum huius necessitatis excludimus, si aduersus superbie uitia humilitate pugnemus. Humilibus Deus dat gratiam, superbis autem resistit.

3. Si diligenter requiritis, dilectissimi, uniuersa quibus ab initio mundi Domino cepimus displicere, inuenietis omnium uitiorum principem fuisse superbiam,  et cognoscetis facile in quo aut humilitas meruerit celestem gratiam, aut superbia inciderit Diuinitatis offensam. Periclitari denique superbia hominem diaboli exitus docuit: qui in sublimiori constitutus loco, humiliora despexit; ac propter uitium presumptuose mentis angelica dignitate depulsus, tyrannice sententiam damnationis excepit. uidetis itaque quod superbie partes agit qui superbie studet. Quid autem superest illi, nisi damnationis sententia, cui arrogantia dominatur? Comparemus, si placet, bonis mala, et deteriora melioribus, et intelligetis quanta homo in diem superbie uitio laboret inuidia. Sed nec longe querenda persona est. Tu assume officium libertatis, et statim animum superbientis agnosces. Que, rogo, illis est uita, quibus quotidiana sunt  odia? Numquam profecto ille aut sine suo aut sine alterius peccato diem transigit, qui supercilio elatus incedit, quia inter superiores inferioresque personas semper aut despicitur aut timetur. Superbia uilitatis est uitium, et indicium ignobilitatis; nescit autem extolli nobilitas mentis. Semper accrescit apud indignos mores cum potestate supercilium; uerum ubi est uite splendor, humilitas otiosa blanditur.

4. Humilitatem illam ueram et sanctam dico, quam religionis et Dei amor suadet, non timor dominationis extorquet. Illius humilitatis facimus mentionem que caritatis est iuncta consortio; que non auctoritate extorquetur imperii, sed nutritur lege uiuendi. Nemo profecto mores nature tantum uitiis estimet imputandos, cum facultate nutritur supercilium, cum  potestate crescit imperium. Quando igitur infirmis corporibus sufficeret medicina, si cum homine nascerentur et uulnera? Nutritur superbia, dum hic se uerbis sapientiorem, natalibus iudicat ille meliorem; hic dum non uult loco moueri, ille dum putat se posse contemni. Ita uidemus uitio superbie odia crescere in comparatione persone: dum hic adulantium oculis auri argentique pondus ingerit, ille ambitum honoris opponit; hic dum in se prefert abundantiam opum, ille sermonum; hic dum se uult propter consilium expeti, ille propter conuiuium desiderat salutari. Enumerari uix possunt uitia superbie! que si homo uincere aut cauere posset, nullum laqueum diabolice damnationis incurreret. Ecce hic ut semper nouus esse uideatur, excusationem salutatoribus  mandat; ille ut quotidie salutetur, egrotat; hic ut inueniat imputandi locum, fingit se de omnibus esse sollicitum, non quod absentem desideret, sed ut reum inofficiositatis accuset. Querit enim quam ex matutinis horis ianuam salutator obsederit, ut imputet quare amicorum pompa defuerit. Ita cum ad salutationem non admittatur ille qui presto est, reus statuitur ille qui deest; ac si cum huic qui occurrit clauditur ianua, illi qui deest paratur offensa. Nolo illos dicere fastus animorum, cum egreditur diu meditato supercilio, 21 ac suis locis suisque meritis ordinationes instituit; ita ut cum hic oscula porrigat, ille pectus opponat. Nullus illi sermo gratus, nullus confabulationis seruatur affectus; alios oculis preterit,  alios sermone despicit: [a 1Kb] alteram, ut alteri se ostendat iratum. Que rogo ibi est spes uiuendi, ubi unus sub specie amicitiarum presumit dominationem; alter, dum nimium obsequitur, sustinet seruitutem?

5. uideamus autem qualis sit hic superbus, cum inter equales in iudicio sententiam daturus forte consederit. uideor mihi uidere pugnas uerborum eructatione compositas, cum unus misericordie studeat, alter iustitie fauere se fingat; non ut recto iudicio fidem seruet, sed ut studia persone superioris exspectet. Aliud enim sensisse se simulat, ut alterius disceptatione dissentiat. Non putat in consiliis rectum, nisi quod solus senserit; non putat iustum, nisi quod sibi ipse persuaserit. uult solus audiri, ac solus omnium ore laudari; nec deest, quod peius est, ex hac  parte qui faueat. Cito enim superbia adulationi dat locum, dum aut hic querit gratiam, aut ille ueretur offensam. Nec parua est in ipsis conuiuiis superbia, cum altior toro locus paratur, atque in tantum sublimior lectus sternitur, ut magis pendere quam iacere uideatur. Ita superbia acquiescit iniurie, ne pati uideatur iniuriam. Queritur quis assurgenti manum porrigat, quis humerum regat; quis latus fulciat. Nemo mihi excusare potest hoc uitium non esse tyrannice dominationis. Officium enim quod homo homini exhibet, si non ad hoc solum deferatur ut tueatur infirmum, constat esse seruitium. In quo loco laudo paupertatis patientiam, que cum propriis uirtutibus deseritur, alienis moribus famulatur. Sed quid solis diuitibus tantum superbie pondus imponimus;  cum uideamus frequenter homines in summa penuria constitutos simili animorum infelicitate sordere? De quibus dicit ille sapientissimus Salomon: Tres odit anima mea . . . pauperem superbum, et cetera que sequuntur . Excedit sine dubio ille superbie modum, cui nulla est conscientia facultatum. In maximis et in sublimioribus humilitas preferenda est, humilem uero pauperem nemo miratur; inuitus enim se humiliat, quem necessitas paupertatis inclinat. Humilitas in paupere grata est, in diuite gloriosa; humilitas inter inimicos blanda, superbia uero etiam inter amicos ingrata.

6. Requiramus e contrario, dilectissimi, que sint bona humilitatis. Blanda est et officiosa semper humilitas, in amicitiis grata, in contumeliis otiosa: non  extollitur prosperis, non mutatur aduersis; non indicit seruitium, non extorquet; officio prior ad salutandum, tardior ad sedendum; non se adulantium grege exspectat deduci; non se ambitiose desiderat salutari; non laudis studia postulat, non fauorem uocis exspectat: odit acclamantium choros, quia non sine uerecundia laudatur bona conscientia. Non requirit uoces adulantium, nisi qui se laudatione nouit indignum; uerecundius autem semper laudatur amicorum studiis, qui meretur. uerum ubi indignitas dominatur, notari actus suos estimat, si illaudatus abscedat. Circumsepta est humilitas bonitate. Ut facere  iniuriam nescit, ita a contumelia non requirit. uir humilis in contentionibus magis uult tacere quam uincere, in iudiciis acquiescit imperitus uideri quam impudens iudicari; non in uerbis promptus, non ad respondendum paratus. Citatus uero et facilis est superborum sermo, plenus contumeliis et refertus iniuriis, numquam sine uulnere missus, numquam sine dolore iaculatus; cuius insanabilis plaga est, et irremediabilis macula. Ubi autem peruenerit uerborum culpa, mox per satisfactionem sequitur medicina.

7. Hanc ergo amare, dilectissimi, hanc querere, hanc eligere, hanc tenere nos conuenit, ut non perdamus gratiam mercedis munere promissam. Audite euangelistam dicentem: Qui se humiliat, exaltabitur; et qui se exaltat, humiliabitur . Exaltatio ista damnatio est, que circa arrogantes et superbos futuri iudicii exserit potestatem. Inclinandus itaque nobis est animus, quatenus supplosa omni nota superbie, odiorum studia conquiescant. Sic erit ut homo de humiliori loco ad celsiora perueniat, et remuneratus honore condigno celestis gratiam potestatis acquirat.



HOMILIA Xu. De bono martyrii.

1. Multa mihi loquendi apud uos fiducia est, dilectissimi, quotiescumque opus est in amore beati martyris ad memoriam preconia reuocare martyrii, que animosa fides peperit lucratiuis incitata suppliciis, licet non tantum lingua sufficiat quantum martyria  postulant. Quando autem omnia humani oris officium poterit expedire quecumque in paratum belli celitus uirtus operata est? Itaque, quod solum possumus, fauorem labiorum meritis exhibemus, siquidem nullius sensum latere possent facta certaminis quod nobis per annos singulos reparat documenta uirtutum. Audistis Psalmistam dicentem: Pretiosa in conspectu Domini mors sanctorum eius . Quid pretiosius esse potest illa morte que in conflictu pugne hostilibus telis nescit cedere? Maximam profecto illam animam constat palmam reportare uictorie, que non acquiescit impiis legibus decepta seruire. Hoc est uere eximie uirtutis indicium, persecutionis tempore plus morti fauere quam uite. Licet eterne uite locum faciat, quem in confessione  Christi nostri uoluntaria crucis pena commendat, ita Domino dicente: Qui amat animam suam, perdet illam; et qui odit animam suam, in uita eterna inueniet eam . Quis non sapiens, contempta huius lucis usura, si ita usus uenerit, ad martyrium ambitiose festinet, cum uideat ad lucrum uite pertinere morti animam deputasse? Quare autem non homo ad tam pretiosum opus deuotus occurrat, ac se impiorum manus audacter obiiciat, quem celestis gratia remunerationis exspectat, iuxta illud quod Dominus in illa beatitudinis descriptione commemorat: Beati qui persecutionem patiuntur  propter iustitiam, quia ipsorum est regnum celorum .

2. uidetis quantos fructus humanis fides suppliciis probata contulerit, uel in quo loco sit posita contemptu corporis acquisita uictoria. Quis autem posset de hac quam commemorauimus mercede dubitare, cum uideat ecce in amore sanctorum totius orbis studia conuenire, et passim undique ad deuotionem annue solemnitatis occurrere? Facile profecto intelligimus quis illis in celesti sede locus paretur, quorum memoriam tanta officiorum 22 cura prosequitur. Aptemus itaque animos ad futuram gloriam que reposita est nobis, et preponamus terrenis celestia, ut possimus illa eterne uite promissa contingere. Nemo autem sibi de huius mundi ambitione blandiatur,  quem uidet in diem deficere accessu etatis et temporis. Si comparemus denique eternis presentia, satis uilia et inutilia constat esse que temporaliter possidemus. Require denique gratiam debite hereditatis, et intelligis huius mundi diuitias displicere, ac iudicas nichil auro obscurius, nichil argenti splendore sordidius. In comparatione autem paradisi, uitro similis est gemma pretiosior. Ita est enim huius lucis et futuri temporis dignitas, ac si stante in celo luna oculis hominum radius se matutinalis infuderit. Tamdiu enim placet lunare commercium, quamdiu tenebrose nocti constitutis legibus prestat officium: que quamuis placeat candore nocturni luminis, obscuratur tamen superuenientis sideris claritate melioris.

3. Hoc est solum quod tempora presentis uite  commendet, si ea agimus que futuro iudicio non subiaceant accusationi, nec possint accusata conuinci. Sed ut nulla in posterum anima apud Deum iniustitie. laboret inuidia, amplectendus est ille profecto psalmus qui dicit: Qui seminant in lacrymis, in gaudio metent . Hoc est in lacrymis seminare et gaudia metere, precedentes uite actus proprio confutare iudicio, et lasciuientem animam iusto subdidisse supplicio. Cito enim tristitia letitiam consequitur, si districtionem iudicis satisfactione preuenias, et admissi criminis culpas assidua castigatione confundas. Sed ne minorem ex hoc gratiam comparasse puteris, afflictis et merore confectis subuenias, et causam tuam apud pauperes larga erogatione componas. Nam ita dicit Dominus: Beati misericordes,  quoniam ipsis miserebitur Deus. Beati qui lugent, quoniam ipsi consolabuntur . Si quis itaque uestrum, dilectissimi, studiose Christi consolationem requirit, alienos dolores eleemosynis resecet, ac studiose lacrymas suas huic in cuius honore conuenimus, patrono commendet; ac se frequentibus patrociniis insinuet, quo facilius possit impetrare quecumque Domino pro sua utilitate suggesserit. Occurrendum est semper Dei amicis, ac seruiendum est proximis, et incessabiliter supplicandum ut sancte intercessionis possimus obtinere suffragium. Quis autem apud iustum iudicem locus erit uenie, si amicis regis nescias supplicare?

4. Denique respicite ad secularis ordinem discipline,  et intelligetis que circa sanctorum obsequia cura manere uos debeat. Sine dubio nisi prius placatus fuerit illius animus qui secreta domus pretorie obseruat, non facile peruenitur ad sublimioris amicitiam potestatis. Studiose profecto expetenda sunt suffragia patronorum, quibus solis datum est irascentis Domini animos nosse mollire, et iracundiam temperare. In magna igitur domo post dominum secundus est semper gradus amicorum. Soli sunt per quos apud dominum et suggerendi liber locus, et impetrandi facilis prebeatur accessus. Peculiari itaque ueneratione excolenda nobis est memoria sanctorum, ut ianuam salutis aperiant, et in notitiam Domini desideria nostre peruenire faciant seruitutis. Magna enim securitatis est portio, in rebus asperis de domo regis habuisse  suffragium. Nam decrescit quodammodo inuidia criminis, ubi reus ad amicitias regalis familie ceperit pertinere. Ita sine periculo homo uitam transigit, si sit qui apud Dominum negligentiam peccatoris excuset. Nemo autem est cui non opus sit potentioris etiam in maxima securitate suffragium. Nam quamuis aliquantos in hoc numero fides probata sanctificet, opus tamen est ut sit qui ipsam fidem Domino supplici intercessione commendet. Nec enim tam fortem inuenias, ut non egeat auxilium fortioris. Sicut bene sub scuto militatur, ita tuto testibus sub patrono res agitur; ubi quamuis immineat pena, si sit qui intercedat, non dubie obnoxia legibus donatur iniuria. Quis autem modus esse potest mortis, si cum iudex sententia feriat, non sit qui reo supplici intercessione  subueniat.

5. Si cogitaremus, dilectissimi, quantum nobis ciuis martyris uirtus prestitit, a laudibus Dei nostri numquam lingue studium, numquam oris cessaret officium. Respicite ad illorum studia qui peregrinas aquas bibunt, et fontes longe positos sitientes inquirunt, et uidetis quantum gratie habeat suis aquis inundata possessio. Aestimari autem non potest quantum patrimonio utilitatis accrescat, si quando quod alibi ambitiose queritur, in propria possessione nascatur. uobis ecce Dominus uirtutum, de quo quotidie presumeretis, dedit fontem uiuum habere, non deficientem, non asperum, non amarum: de quo si quis uoluerit bibere, semper iustitiam sitiet, nec umquam ab illa celestium mandatorum lege discedet.  Si uultis ergo, dilectissimi, ut sit nobis in celesti sede portio, quam uictoribus Dominus repromisit, imitemur primo loco sancti martyris fidem in confessione, et sequamur uiam eius in uirtute, nec dubitemus in amore Domini cruentis lictoris manibus pectus opponere. uoluntarium autem militem in conflictu pugne cito protegit corona uictorie. Sed dum ista beatis superueniunt, et felicium meritis conferuntur, nos interim, quod ad presentem anime salutem pertinet, resistamus aduersis. Non deest autem in quo possis quotidie uincere, si uolueris carnis desideriis repugnare. Respice et uide quanta circa te seuiant certamina criminum, uel quam multa sit acies instructa uitiorum. Hinc superbia, inde fidem nostram impugnat  inuidia; modo ebrietas luxurie materiam suggerit, modo cupiditas animum ad omne genus falsitatis incendit; cuius studium est inter cetera rixas serere, lites mouere, odia comparare. Aduersus istas ergo legiones nobis est armis spiritalibus dimicandum, et die noctuque in acie standum, donec aut uitia cedant, aut ad penitentiam inclinata confugiant. Quibus superatis, non dubie etiam illum qui summam martyrii palmam requirit, possumus inire conflictum. Quis autem ibi nollet pugnare, aut quis non conetur uincere, ubi non solum homo precedentibus laborum meritis, sed etiam presentibus uirtutum docetur exemplis?



HOMILIA XuI. Item de bono martyrii.

 1. Satis necessaria fuit, dilectissimi, huic mundo, quantum res docet, ad excitandam uirtutum gloriam uictorie tam preclare cognitio. Qui adhuc sine dubio iaceret in tenebrosis uinculis, si non inclytis sanctorum illuminaretur exemplis; et circa deuia et incerta pugnaret, 23 nisi incredulas hominum mentes diffusa per totum orbem martyrii corona confunderet. Ob quam rem Deo agende sunt gratie, qui ad tantam patientiam mortalium mentes armauit, nec otiosus operis magni labores aspexit; ita ut cum amatoribus suis indiceret pugne necessitatem, uictoribus pararet iusta retributione mercedem, ita euangelista dicente: Beati qui persecutionem patiuntur propter iustitiam, quoniam ipsorum est regnum celorum . Quisque ergo sapiens studio religionis ad superiora  contendit, discat prius unde magis ueniat corona uirtutibus. Nec enim longe nobis querendus quem sequamur. Ecce ante oculos nostros est, qui quotidie exemplis salutaribus prouocat, et paterna affectione ad consortium sanctitatis inuitat. Facile ergo, si uultis, ea que sunt celesti regno digna apprehenditis, cum habeatis quotidie quem possitis sequi, et quem debeatis imitari. Respicite, dilectissimi, ad aliarum regionum studia, que uidemus in amore sanctorum peregrinis latius florere commerciis; et intelligetis quantum nobis Dominus prestiterit, uel quantum circa nos sollicitudinis aut amoris impenderit, qui inter ceteras nationes quas saluandi studio respexit, etiam loca nostra martyrii cruore perfudit. Requirite, et inuenietis quam ambitiose totus pene orbis expetat  patrocinia sanctitatis: ita ut tantarum uirtutum merita certantibus uotis ac frequentibus iugiter prosequantur officiis. Facile ergo agnoscitis quam specialis circa uicem martyrum officiorum cura nos maneat, cum uideatis huc etiam extraneas nationes deuote mentis amore concurrere, et, prout causa exigit, sancti martyris solatia postulare. Habetis plane quod peculiarius gratulari. [a 1Kb] Nam ex uestro fonte oritur quidquid religionis ubique bibitur, et ex uobis nascitur quidquid alibi sitientibus ministratur. Discite ergo ex hoc, dilectissimi, Deum diligere, qui se quotidie celesti imperio  sanguinis sui effusione commendat: et agnoscite quantum amatoribus Christi nostri patientia, quantum religionis actibus conferat in persecutione tristitia.

2. Ecce, sicut lectio docet, uictorem possessio regni celestis excipit. Tanti est plane sustinuisse carnificem, cui paret pena mercedem. Quis igitur sapiens, si ita usus uenerit, tante uirtutis operam bene sibi conscius non requirat, ac se hostibus audaciter obiiciat? Quare autem ille flammas non securus aspiciat, aut quare tortoris ungulas expauescat, quem tam pretiosa gratia remunerationis exspectat? Perfecte fidei est lucratiuis locum dare suppliciis, presertim cum tantis precedentium uirtutum docearis exemplis. Perfacile profecto potestis intelligere quid prosit  fortissimis quibusque in persecutione uicisse, cum uideatis quotidie aduersus nequitiam diabolice presumptionis per singula sanctorum loca spiritalis iudicii seuire sententiam. Non autem otiosa res est, dilectissimi, quod uidemus frequenter in castigatione immundi spiritus corpora humana uexari, et inuocatis sanctorum nominibus actus suos auctorem scelerum confiteri. Quando incredulis mentibus lectio sola sufficeret? quando humanis sensibus antiqua cognitio integram fidem ueritatis insereret? aut quando ad credulitatem tantarum rerum descenderet animus, si ad assertionem preteritorum solus exspectaretur auditus? Satis igitur infelix est, et alienus a Christo, cuius corda adhuc obsidentur stulte incredulitatis errore, cum uideat merita sanctorum tantis stare uirtutibus.  Ad hos enim respicit, quod uidemus frequenter ereum spiritum sub alterius persona psallentem, et alieno ore trepide confessionis proferre sermonem. In quo cum operetur flamma, non uidetur iniuria; alter ceditur, et alius confitetur.

3. Tantum igitur Dominus per sanctos suos uirtutis operatur, ut diabolice nequitie actus per occultas uulnerum plagas et inuisibiles lacrymas iudicii auctoritate confundat; et latentia scelerum blandimenta sub quodam tortore castigata compescat. Quis sapiens hec exspectet, et non statim quidquid illud est in se infidelitatis accuset, et memor conditionis sue iugi officio sanctorum memorie condigne honorem paret? Facile uidelicet potest intelligere quis illis apud Dominum locus sit, uel quo honore a nobis habendi sint,  quibus examinatione palmarum commissum uidet esse iudicium. Horum ergo, dilectissimi, exempla sectanda sunt, horum fides sequenda, horum uirtus imitanda. Nec difficile est cuiquam ista perficere: nam si cogitetis promisse remunerationis coronam, facile uobis erit uincere persecutionis iniuriam. Ecce dicit Dominus: Qui perseuerauerit, dabo illi uictorie coronam . Nemo ergo diffugiat, si ita usus fuerit, sonitus catenarum et tenebrosis sedibus otiosa supplicia, in usum impiorum parata, neruorum. Sine dubio uniuersus apparatus mortis cedit, si tamen  pugnandi uoluntas accrescat. Omnis igitur spes obtinende uictorie in fide et uoluntate consistit. Si enim uoluntas sequatur fidem, numquam deserit uoluntatem. Difficile autem est ut ille sentiat penam corporis, qui susceperit iniuriam uoluntarie passionis. Sane quo facilius in acie positus securus incedas, ante oculos ponenda sunt semper facta sanctorum. Nam in maximis preliis non desunt pugnatori solatia, si fortissimorum uirorum requirantur exempla. Ecce dicit Dominus: Tolle crucem tuam, et sequere me . Sed forte non omnibus ista conueniant, quia frequenter delectatum corpus cedit iniurie. Qui de corporis sui fragilitate desperat, ad arma iustitie confugiat, que uoluntario deputatur officio. Facile autem superuenientis hostis impetum sustinet, quem  ad pugnam uoluntas armauerit; nec expauescit cruenti lictoris gladium, quem munit uirtus animarum.

4. Sed cui ista laboriosa uidentur, dilectissimi, faciliora suscipiant. Unum quidem est et arduum iter, sicut euangelista dicit, quod ducit ad uitam . Sed si requiramus, multe uie sunt per quas uenitur ad gloriam. Ecce incumbit luxuria, dominatur superbia, seuit auaritia: aduersus istas pugnandum est nobis studio discipline, cui omnis celestis gloria uirtutis obsequitur. Inclina denique superbiam, et statim consequeris gratiarum coronam; compesce auaritiam, et non dubie de omnibus uitiis poteris obtinere uictoriam. uince ergo prius desideria carnis, et non difficile tibi erit uincere tormenta carnificis.  Nostis quantis malis inuidia subiaceat; que dum aliis liuet, ipsa se percutit, uel quantum anima cupiditatis periclitetur incendio. Scitis quam grauis aspectus ad excitanda desideria, quam sint ueloces iactus oculorum, quam turpis ebrietas, quam periculose uerborum sagitte, que non sine dolore percutiunt, non sine fatigatione discedunt. Aduersus hec ergo paranda nobis est crucis pugna. Toties denique in die tolles premium, quoties desideria uinces animorum.

24 5. Multa sunt preterea, dilectissimi, que nobis necessitatem pugne frequenter indicunt: quibus deuictis ac superatis, non minimam palmam iusto uictor labore consequeris. Nam sicut quanta sunt in homine uitia, tanta sunt et uulnera, ita quanta sunt certamina, tanta sunt premia; quot sunt uictorie, tot  sunt corone. Non enim ille sine triumpho paruo diem transigit, qui castigatis uitiis animo purificatus incedit. Ecce dicit Dominus: Tolle crucem tuam, et sequere me . Scio quidem paucis deberi martyrii coronam, ipso Domino dicente: Multi uocati, pauci electi . Sed dum ista felicibus superueniunt, in his que superius exposuimus excitanda fides est, ut nos, cum opus fuerit, impugnatione religiose uite hostilis impetus paratos inueniat. uirtus enim magna in minoribus semper experimentum capit. Sic rudis miles, priusquam ad pugnam ueniat, aduersus arborem truncatam robur exercet, et inducte manus uulnera ludendo componit. Nunc pedes attollitur, nunc rapido equorum cursu uentos imitatur;  in tantum denique proficit studium, ut pene minor labor sit uicisse hostem, quam exercuisse uirtutem. In similibus ergo, dilectissimi, preludendum nobis est, et aptandus est studiis animus ad fortiora uenturus. uirtus enim que in paruis promittitur, facilius in maximis exhibetur. Sic dum consuescimus minora uincere, maiora discimus tolerare.



HOMILIA XuII. Item III de bono martyrii.

1. Asserunt, dilectissimi, solliciti agricole rudem terram et nullis umquam examinatam sulcis, non statim iustis respondere seminibus; nec bene conceptum sulco germen nutrire, nisi prius scissa ac sepius repetita mollescat. Iam tunc necesse est ut dominus  agelli sui fructus securus exspectet, cum antiqui cespitis amaritudo cessauerit: ubi si arandi studium subito cultura destituit, prope est ut pristino colore terra sordescat. Hec est enim boni malique discretio, quod diligentia naturam uincit, negligentia reuocat ad naturam. Sub hac, dilectissimi, uiuendi ratione Christiane religionis cultura aut crescit, aut deficit; nec minore in hoc opere cura suspirat, cui necesse est duritiam humani cordis assidua castigatione mollire, et exposita frequentius fide obsessum uitiis pectus excolere. Non autem dubie apud negligentes periclitatur religiose studium professionis; presertim si celestium uerborum semina mens amara suscipiat, et indociles animi nesciant fructus nutrire iustitie. Nam sicut cessante studio solent spinis arua sordescere:  ita ubi religionis cultura negligitur, uitium nature renouatur.

2. Apud illas forte nationes, dilectissimi, laboriosum sit uiam salutis iusto sermone disponere, quibus tantum uerbo fides Christiane religionis innotuit. Inueniant isti forte, etsi uanum, excusationis ingenium, qui dicant nulla sibi umquam que sequerentur exempla admirabilium credita fuisse. Quorum uocem propheta conuincit dicens: In omnem terram exiuit sonus eorum, et in fines orbis terre uerba eorum . Nos ad hec, dilectissimi, quem gradum excusationis opponimus, si quid in nobis Dominus aut negligentie deprehenderit, aut infidelitatis inuenerit, apud quos Christianum nomen a uirtutibus cepit? quorum non solum auribus, sed etiam oculis quotidie  sub presentia tanti martyris fides religionis inseritur? Et cuius tandem martyris? Illius necessario qui in hoc loco pugnam inclyte uirtutis primus exercuit, et quo ordine celestis regni possessionem obtineremus ostendit, qui in dies quid agendum nobis sit exemplo docet, quid proficiamus inquirit. Nemo autem dubitet illum pro actibus suis esse sollicitum, quem uidet sibi parentele affinitate coniunctum.

3. Oportet itaque, primo loco, ut nos huic patrono frequentibus insinuemus officiis; quatenus pro nobis apud Dominum peculiaris intercessor inuigilet, et uitam nostram dignationis sue fauore commendet. Nihil autem est quod non possit homo in qualibet necessitate positus obtinere, si amicis summi imperatoris  non desinat supplicare. Respicite illorum studia, dilectissimi, qui sitientes aquas a peregrinis fontibus petunt: hoc est, qui sanctas ac uenerabiles martyrum reliquias per extensa spatia terrarum studio religionis inquirunt, et diffusa per totum orbem uirtutum merita peculiaribus officiis prosequuntur; et intelligetis quo honore nobis ille habendus est qui huius urbis locum in conflictu celestis pugne suo uictor cruore perfudit. uidimus enim per diuersas et longe positas regiones scissi corporis plagas passim diuidi, et pretiosa uulnerum documenta toto cominus orbe portari; ita ut non minor sit illis sanctorum cura, quibus sola martyrii creduntur indicia. Patrocinium ergo quod aliis fides prestitit, nobis ultro Dominus maiestatis exhibuit. Non itaque longe querendus est quem sequamur. Hic habemus patientie magistrum, hic exempla  premiorum, hic formam uirtutum, hic documenta meritorum. Aptemus itaque, si ita usus uenerit, ad omnem patientiam animam; et memores annue solemnitatis quem ueneramur meritis, sequamur et exemplis.

4. uidete que sunt ornamenta pectoris, que pretioso serico quasi opus Dei tegitis, et fuluo auro sidereum uultum oneratis; et discite que sit pompa uulnerum, que corona lacrymarum, in quo stet sustinuisse carnificem, uel quanti constet uicisse tortorem; uel in qua descendat exsultatione uictoria suppliciis comparata, ita propheta dicente: Qui seminant in lacrymis, in gaudio metent . Quis sapiens his rebus edoctus non iudicet temporalis uite usum in comparatione martyrii debere contemni? Si  autem respiciatis ad hec que quotidie sanctis exhibentur officia, agnoscetis persecutionis tempore melius esse perire quam uiuere. Sed quare dicimus perire, cum propheta dicat: Iustus uita uiuet in eternum ? Huic ergo, dilectissimi, uirtutum magistro profusis in diem lacrymis supplicemus, ut nos profuturis doceat seruire uulneribus: ostendat aduersum bellis pectus opponere atque omnem conflictum iniurie sustinere. Neque enim difficile est ibi inire pugnam, ubi uideas precessisse uictoriam. Cito autem sedet animis, quod docetur exemplis. Sed, quod peius est, propter uanitatem huius mundi difficile est cuiquam ad celestia peruenire. Non autem obtinet regnum promissum corporis delicata custodia; nec ad coronam uirtutum facile peruenit,  qui non legitimo agone certauerit. Necesse est igitur ut ad omnem iniuriam corpus inclinet, qui ad locum uictorie peruenire disponit. In hoc autem stat obtinende locus glorie, ut discat prius displicere seculo, qui placere uult Christo.

5. Audite in hoc loco Dominum dicentem: Qui amat animam suam, perdet illam; et qui odit animam suam, in uitam eternam inueniet eam . Multa sunt genera passionum, que Deo nostro 25 mortalem hominem uiuendi lege commendent: in quibus etsi non est corona martyrum, est tamen non minima palma uirtutum. Sane, dilectissimi, quia reposita est hec de qua diximus, corona uictoribus, nos  interim uel quod possumus, peccatis circumstantibus repugnemus. Cui ergo illa prima martyrii pompa non creditur, elaboret saltem, ut inter fortissimos quosque honeste ac religiose uite premia consequatur. Non igitur ignoratis quantis naufragiis mens humana subiaceat. Ecce cupiditas oculorum nostrorum portas iugiter pulsat, et corda hominum diuitiarum stimulis inquietat. Hinc hominem ad omne facinus animus, inde inuitat aspectus. Non deest ergo in quo uincas, si pugnare non desinas, et quasi in acie positus hostilibus telis per momenta confligas.

6. Ad hec sane expugnanda euangelica institutione opus est, que dicit: Si te scandalizat oculus tuus, erue eum . Hoc est oculum eruere, uitia castigare, desideria carnis exstinguere, et discipline studio uite lasciuiam deprimere. Paratus tibi est ecce  campus, luxurie prouocaris illecebris; et ut solet fieri, specie cultuque deciperis. Si uis ut ista superes, pugnandum est studio castitatis. Occurrat tibi Thecle inter flammas et rabidas bestias custodita pudicitia; que in tantum mundi huius ornamenta despexit, ut amore seruande pudicitie coniugales thalamos desponsata contemneret, et integritatem professe uirginitatis pugnando nutriret, uincendo seruaret. Frequenter nos ad pugnam prouocat iracundia, et furor animorum: instigamur iniuriis, contumeliis lacessimur. Discite quo studio ista uincamus; armemus ad patientiam animos, et quod oratione obtinere non possumus, doceat nos ad hec euangelicus sermo qui dicit: Qui te percusserit in dextera maxilla, prebe illi et alteram . uidetis quod iniurie acquieuisse,  uicisse est. Nam non minimam coronam illum constat reportare uictorie, qui, iuxta hec que premisimus uerba mandati, lesus nescit irasci. Suggerunt nobis aliquoties oculi quod animus non requirit, frequenter etiam ipsa suos lingua prodit errores, erumpit in uocem turpia et inhonesta resonantem. In hoc loco hec est ratio adhibenda uirtutum, ut taciturnitatis studio amoris uerba claudantur. Ubi in altercatione sermonum loquendi modus est uirtutis cumulus. Audite de hoc prophetam dicentem: Pone, Domine, custodiam ori meo, ut non declinet cor meum in uerba mala . uincenda ergo est auaritia, confutanda iracundia, castiganda luxuria, et circumstantie uinculo ora refrenanda. His gradibus ad paradisum tenditur, his uirtutum meritis ad sanctorum  consortium peruenitur.



HOMILIA XuIII. De Machabeis.

1. Multa quidem spe, dilectissimi, ad eternam salutem animus accenditur, si quando singulorum martyrum facta recoluntur: sed multiplicato quodammodo anima gaudio in amorem Domini fauoremque se commouet, quotiescumque memorie Machabeorum mater occurrit, que adhortatione sua una die septenarium numerum martyrii corona uestiuit, tanto fide fortior, quanto partu uidetur fuisse fecundior. In qua tanta uirtutum documenta, quanta fuerunt pignora. Nam tot una die omnipotenti Deo martyres tradidit,  quot filios mater diuersis temporum uicibus acquisiuit. Beata inter omnes matres, et ipsa orbitate felicior, cui tantum fides contulit, ut sub una die ad celestis regni gloriam cum tota uentris fecunditate migraret. Hinc respicite illam euangelicam sententiam, que dicit Christo nostro nec parentes preferendos esse nec filios . Apud aliquantos forte gloriosum sit, et exemplis salutaribus proferendum, unum filium Deo hostiam obtulisse. Hec omnem animarum uirtutem et uota precessit: ita ut in dolore seuientis pene nullum filiorum affectus materne pietatis exceperit. uidete autem per quot uirtutum gradus pretiosa fides creuerit: cum acquieuisse semel satis sit, hec septies in amorem Domini pietatem maternam uoluntaria orbitate mulctauit; bene sibi conscia,  que sciret omnem fructum uentris sui in illa uite eternitate consistere, iuxta illam sententiam que dicit: Qui amat animam suam, perdet illam; et qui odit animam suam, in uitam eternam inueniet eam .

2. Docet lectio ueteris Testamenti Abraham patrem nostrum unicum filium suum Isaac immolandum Deo sacrificium obtulisse. Quod per totum orbem memorabile fidei constat esse documentum. Ac licet nullus perfuderit sanguis altaria, fuit tamen in uoluntate uictoria, quia apud Dominum hoc est uelle, quod facere; cui ita angelum legimus acclamasse: Abraham, Abraham, ne iniicias manus in puerum, sufficit quod agnoui quod diligis Dominum Deum tuum . Si ergo pater noster Abraham unum filium  sacrificium obtulit, et placuit; quanto magis hec, que uno tempore septem uotis consentientibus immolauit, se ipsam octauo loco hostiam Deo offerens; ut que fuerat ad incitamentum celestis glorie magistra tot fortissimorum uirorum, fieret etiam ipsa eximie uirtutis exemplum? Sed si placet, dilectissimi, ipsius pugne ordinem recolamus, ut discant parentes amare filios, et filii obtemperare parentibus: Christi nostri amore prelato, qui uictoribus legitimo agone certantibus coronam uite celesti flore componit, ita Domino dicente: Qui uicerit, dabo illi coronam uite . Ecce, dilectissimi, quantum rei geste fides eloquitur, instituitur pugna pro patriis legibus inter omnipotentis Dei et diaboli ministros, multis atque innumeris instructa suppliciis; quibus armatus auctor  iniquitatis uenena nequitie sue consueuit exercere. Sed quamuis aduersus iustitie ministros multis seuiat hostilis ira terroribus, fit sine trepidatione conflictus. In quo loco artifex scelerum et inimicus bonorum altiori interpellat corda consilio. Molitur igitur aduersus singulos impietatis sue tela, et penali quodam argumento, ut mos est, certamen singulare disponit, dum credit in aduersis diuisam per partes fraternitatem facile posse turbari, nec difficile uinci, si singulos in questione positos pena confecerit.

3. Producitur itaque primo loco natu primus, circumstantibus ac frementibus undique cum toto mortis apparatu impietatis officiis, non otiose persecutore tractante, qui putaret, sublato coniurate uirtutis capite,  omne bellum posse finiri. Sed fefellerunt eum misero crudelitatis magisterio nimium edocta consilia. Nam tanto fedius hostis uincitur, quanto aduersus unum iustum uirum maior tyranno satellitum turba famulatur. Maximum autem est indicium ignauie, inter consertos hostium globos unum palmam uictorie retulisse. Sauciato itaque hostis 26 furore cui diuersa tormentorum genera seruiebant, currit per singulos manus cruenta carnificis: et ad incutiendum mortis timorem, unicuique fraternum sanguinem portat, explorans metu mortis testimonia crudelitatis. Sed dum apud alterum uictorie locum molitur, uictum se ab alio confitetur. Stetit autem apud omnes inconcussa fides, uis suorum animata suppliciis. Succedit in aciem secundus; nec longo interuallo  procedit et tertius; quibus coronatis, pugnam quartus aggreditur; nec quintum, aut sextum mors funesta deterruit. Est denique in omnibus una fides, una uirtus, una conscientia; ut omnes unum putares, atque omnes unum esse crederes, cum tamen singulos per partes laceraret iniuria. Ita fraternitas uictorie animata consortio, dum paternis legibus seruit, multiplicis uirtutis insignia reportauit.

4. Inter tot igitur pompas funerum discurrit mater attonita, et curis anxia, ac metu et pauore conterrita. Sed neminem ista res decipiat; trepidat quidem, sed de uictorie euentu, non de morte filiorum. Ad singulas interrogationes mater stat sollicita, ne quem fides deciperet, ne quem a collegio sanctitatis fragilitas humana segregaret. Nam aduersus cruentas hostis  minas unumquemque sedula adhortatione prosequitur, ne uellet aliud esse quam frater. Singuli quidem patiuntur: sed ista cum singulis patitur, et cum singulis animo sola torquetur. Tollit ergo palmam proprie uirtutis in amore omnipotentis Dei. Sed si respiciatis ad singula que sedulitas materna sustinuit, cum omnibus filiis partem est sortita martyrii. Post tam innumeras uirtutum palmas, uenitur ecce ad illum, cuius etas hosti obtinende uictorie spem fecerat, et qui uiderat circa fortiores etate uiros parum profecisse minacis inquisitionem sermonis, pueriles animos lactandos blande adhortationis alloquio, omni denique uia subdole persuasionis aggreditur. Hunc diuitiis et honore dignum iudicat, illam unius filii absolutione estimat esse palpandam. Sed animus iam  totus directus ad celum non facile recipit de terrena parte consilium: accenditur magis ad uirtutis culmen intrepide animus infantie adhortante matre.

5. O nouum et mirabile uirtutis exemplum! orbitate sua mater exsultat: et unde pietas damnum patitur, lucrum reportat. Premisso etiam hoc quem delicatius amabat filio, ipsa quoque uiam gloriose mortis ingreditur: nec longe innumeris uexata suppliciis, cum triumpho persecuta filios, ad celestia et eterna contempta hac temporali luce proripuit. Cui ergo, dilectissimi, cure sunt uentris sui pignora, huius matris imitetur exempla, tam numerosa, tam fortia. In quam si quis uincendi studio intenderit, non dubie multiplicis glorie honore muneratus  incedit. Quecumque itaque mater est, filios suos hoc honore dignos iudicet: ac sub ista quam didicistis adhortatione doceat, ut discant celestium legum instituta seruare. Qui autem Christo nostro seruiunt, fortissimorum uirorum pugnas imitentur. Illa mater probat se amare filios suos, que hoc quo mundus nititur errore depulso, de fructu uentris sui hostiam Deo tradiderit, ac se suosque Domino quotidie immolatura libenter obtulerit. Sed quo facilius illius celestis uirtutis insignia obtinere possimus, contemnenda sunt munera et honores huius seculi, que humanos oculos uanitate suadente decipiunt. Hoc autem apud Dominum acceptabile constat esse sacrificium, si prelato celesti honore seculum ceperis despicere.



HOMILIA XIX. De Quadragesima.

1. Si respiciamus, dilectissimi, causam presentis solemnitatis, que nobis spem salutis eterne future resurrectionis lege commendat, non ab re est, si omnes hos in letitia dies ducamus, atque illa districtioris uite studia temperemus. Sed in hoc mihi aliquoties displicet letantium chorus, quod putat homo totum sibi licere, quidquid Quadragesime tempore illi religiose deputauerat discipline. Unde nulli dubium est, precedentia officia in confusionem uenire, si nescias custodire quecumque ad purificationem anime ieiuniorum et uigiliarum labore te constiterit comparasse. Cito autem ille que sunt comparata  rescindit, qui immemor spiritalium munerum carnalibus desideriis acquiescit. Oportet enim inter que diximus gaudia, illam religiose discipline uiam teneri, que non dubie Domino hominem bone uoluntatis insinuat. Cui si sciremus condignam legibus seruare reuerentiam, nullum gehenna susciperet, nullum perpetue mortis pena damnaret. Omni ergo studio nobis agendum est, dilectissimi, ne purificati corporis conscientiam indulgentia nimie remissionis impugnet: non tantum dierum illorum obseruatione contenti, quos annuatim ieiuniorum cura commendat. Licet hanc ipsam aliquantis ob inutilem somnum et insatiabilem gulam constet ingratam. Qui dum ad sancte Pasche dies desiderio instigante festinant, accusando uigiliarum studia continentie bona [a 1Kb] Pascha  conuiuia et ieiunia copiosa. Quasi re uera quod Quadragesime dies prohibeant, licito fieri solemnitas uotiua permittat, et in absolutione ieiunii data sit licentia peccandi.

2. Ideo nemo putet ex eo omnia sibi licere, quia uidet districtioris uite tempora preterisse. Solet enim omnem honeste uite statum remissio incauta decipere. Non estimet ille ebrietati aliquid fuisse permissum, qui uidet constituto tempore cessare ieiunium. Non credat mentes hominum somnolentie deputatas, qui uidet iuges uigilias superueniente  solemnitate fuisse suspensas. Non est utilis seruus, qui feriatos dies ad hoc exspectat ut dormiat. Maior sollicitudo agricole manet, postquam diutino terram labore contigerit. uigilandum igitur est primum, ne forte commendata sulcis semina, aut fera presumptuosa sibi uindicet, aut auis insidiosa contemnat. Sequitur ut ex otio in usum aque bibula fossa deducatur, ne superueniens tempestas pullulantia germina aut occidat aut rapiat. Opus est etiam herbas uelli, et aridum cespitem sarculo operante molliri: ac per illos quos sibi agricole uindicant feriatos 27 dies, improbum animal circumducta sepe prohibere. Tantus est enim amor alende uite, tanta prouidentie cura, tantum culture studium, ut nec tunc quemquam otiosum esse conueniat, cum  agricole arista fructus perfecto flore commendat. Nam solent adulte messes spinis accrescentibus impediri: atque illa que in spe maturitatis constituta sunt, alieno semine suffocari. Ita intelligendum et multa agricole studio crescere, maxima queque per negligentiam deperire.

3. Sed dicis forte, Omnes negligentias solemnitatis excusant. Omnibus sine dubio periculis subiacet, qui uitam suam quolibet tempore negligentie tradiderit. Numquam denique equis otio deputatis bene frena laxantur. Ita et post hiemis rigorem cito inebriata aquis terra luxuriat. uidemus etiam frequenter nauigia maris portu proximo, quiescentibus remis, subita ui incurrisse naufragiis. Ad hec ergo respicientes, fratres dilectissimi, ita uite nostre ordinem  disponamus, ut primo loco castigemus illum conuiuiorum luxum, quatenus a nobis desideria carnis fugitiua discedant. Non igitur ideo dico, quasi adeo sit abstinendum a cibis, aut in totum parcendum poculis: quia licet sint ad crucem parata, tamen semper sustinenda sunt corpora. Displicet mihi solum in his diebus insatiabilis gula, atque illa uentris infructuosa commercia: displicet profusum ebrietate conuiuium, ac per totam noctem ludibrio expositum. Excedit profecto discipline modum, si quis plus bibat quam sitiat. Quid igitur apud illos exosum, ubi preter ebrietatis uitium, etiam detrimenta conueniunt facultatum? Quis autem ferat illa damna uinolentie, ubi plus uergitur ebrietatis causa quam bibitur? aut quis apparatum illius triclinii libenter  aspiciat, in quo omnia pereuntis uini odore sordescunt? Nam ubi supercurrit merum, horret necessario turpi squalore conuiuium, perit profecto quidquid hydria plena susceperit.

4. uideat ergo quid futurum sit cui ebrietas placet, atque ad hec que dicturi sumus animum sapienter accommodet, et non difficile causam sue infelicitatis agnoscet. Si oleo nimio uas compleueris, ad os patulum recurrit feruens unda uendemie, et cum feditate reuomet quidquid ex nimietate susceperit. uidemus etiam frequenter exundante uino caprini generis  uasa corrumpi, et undis luctantibus cuppas figuli rimas aperire. Nihil profecto liceret morti, si scirent miseri causas uitare pereundi. Debilitatis autem uiam munit, qui infirmis corporibus plus aliquid oneris imponit. Ita est ut dubie ceptum iter peragat, quem iniusti fascis pondus accusat. Moneo itaque, dilectissimi, ut si quis Christo nostro placere disponit, primo loco desideria gule castiget, que ebrietate famulante magistra solet esse damnorum. Denique hinc nuditas, hinc mendicitas, hinc solet aliquantis uenire egestuosa paupertas, ita Salomone dicente: Omnis ebriosus pannis uestietur . Perseuerent magis in bonis illi fructus continentie, quibus uidemur Domino Quadragesime diebus deuota iugiter mente seruire: ne cum forte nos possidendos negligentie dederimus,  uideamur studium honeste uite temporibus solum prestitisse, non moribus. Quid prodest, si te Domino quadraginta diebus bonum exhibeas, et una die furore impie crudelitatis offendas? Quid iuuat per multa temporum spatia pudicitie seruasse reuerentiam, si postmodum ad turpe facinus luxuria instigante rapiaris? Quid prodest cupiditati ad tempus fraudem fecisse, si post tantos misericordie fructus quos tibi manus larga contulit, alienis damnis et lacrymis delecteris? Perit profecto quidquid gratie homo per multos annos iustis operibus acquisiuit, si sub unius hore spatio quocumque turpis uite deprauetur errore.

5. Hec est igitur seruande discipline ratio, ut integritatem in te nutrias, castitatem diligas, pacem  colas, atque omnia que iniquitati seruiunt, sub metu discipline confundas: ita ut superiori non superbiat mediocritas, nec despiciatur in personarum comparatione paupertas. Sicut autem magnum est semper seruisse melioribus: ita utile est et gloriosum humiliori persone reuerentiam prestitisse: quia in quantum homo dignitate preditus humiliatur, attollitur, ita Domino dicente: Qui se exaltat, humiliabitur; et qui se humiliat, exaltabitur . Humilitatis itaque ante omnia uia eligenda nobis est, que nec odiis subiacet, et multum semper amoris acquirit, ita Apostolo dicente: Humilibus Deus dat gratiam, superbis autem resistit . Cogitet ergo quis huiusmodi labore iniquo de pena dubitare futuri iudicii, qui uidet aduersus sese penam celestis iracundie  commoueri. Quam si quis humilitate preuenerit, non difficile erit ut in celesti sede locum eterne possessionis inueniat, de quo ille diabolus superbia operante depulsus, sententiam perpetue damnationis excepit. Sectemur ergo humilitatem, sobrietatem, continentiam, pudicitiam; elaboremus obtinendo studio sanctitatis; ut uita nostra nullis damnis anime concutiatur, nullis umquam apud Dominum odiis addicta suspiret.



HOMILIA XX. De auaritia.

1. Asserunt, dilectissimi, auctores omnium curationum diuersis doloribus medicine beneficia diuersa  competere, et singulis infirmitatibus singula queque beneficium peculiare prestare; ita ut doceant tumentia aut ferro debere compesci, aut medicaminis confectione molliri: latentia melius esse poculis indagari, frigida corporum feruentibus pasci, calidiora frigidioribus temperari. Ego uero in opere diuine institutionis aliter sentio. Nam si illam Epistolam ad Timotheum factam recenseatis, inuenietis sub uno medicamine, et unius uulneris resecatione multas ualetudines posse curari. Quod autem istud uulnus sit, in quo infirmitates diuerse conueniunt et mortiferos dolores operantur, sanctus apostolus Paulus euidenter exposuit dicens: Radix omnium malorum est cupiditas: quam quidam appetentes errauerunt a fide, et inseruerunt se doloribus multis .  Tractandum est ergo, dilectissimi, quo opere, quo labore debeat tanta criminum silua succidi. Sed prius concurrentium undique in unum omnium uitiorum causas debetis agnoscere, et singula queque unde descendant, quo uadant, quid deformitatis, quid doloris exhibeant, diligenter inquirere. Maxima enim spes est recuperande salutis, fontem nosse languoris.

2. Radix omnium malorum est cupiditas. Et uere, dilectissimi, si respiciamus ad singula quibus ab initio uitam suam habendi studio conditio humana prostituit, nichil est malorum, quod non cupiditas aut concipiat, aut parturiat, aut pascat, 28 aut nutriat. Ex hoc enim fomite uidemus pullulare odiorum causas, hinc euenire criminum pugnas, hinc fraternas acies instrui, hinc amicitiarum federa dissipari. Nemo  ergo singulis infirmitatibus proprii doloris crimen assignet. Nam cum omnia uitia constent nominibus suis, pendent tamen sceleribus alienis. uidemus igitur superbiam uanitatis tumore componi, et humillimum quemque arrogantie contagione moueri. Quem si inter equales positum subito forte respicias, alium iudicas esse quam fuerit, ita elatum uerbis incedere, et tumenti aspectu aspicias ad celum collum portare, ac paupertatis beneficio diu clausum iter lingue uerborum munire ponderibus; atque in tantum fastidiosi oris uerba disponere, ut cum ipse uelit loqui, alium nolit audire. Sed hec quamuis sint per se grauia, constat illecebris cupiditatis animari. Cessat denique diuitiarum pompa, et non tam facile inuenies, qui superbie laboret inuidia.

 3. Radix omnium malorum est cupiditas. Curramus per singula, si uidetur, et inuenietis quantis malis pullulet uitium cupiditatis. Ecce armatur uicinitas frequenter ad litem: unde est, nisi quod hic forte terminos transcendere, et cespitem iuris alieni cogitat occupare? Quare non occurit oculis illa sententia: Ne transeatis terminos quos posuerunt patres uestri ? Ecce fit primum in hoc loco de proprietate contentio: et dum suam quisque cupiditatem uerbis fouet, stimulum litis accendit. Crescit postmodum de contentione causatio: atque utinam hoc solum sufficeret cupiditati! Illud grauius est, quod dum nemo uult inchoate calumnie facere iacturam, peruenitur ad rixam. Armantur serui, incitantur propinqui,  et in alterius lucrum pectus opponitur alienum. Animatur uino furor conductus, et effusus sanguis fit pretium possessionis. Aperitur postmodum legibus forum; et dum ultionis locus queritur, congeminatur homicidium. uidemus etiam frequenter acies cupiditate componi, dum aut hic uult uideri ditior, aut ille erubescit esse pauperior. Quibus inter se emulantibus periclitatur interim uicina possessione consortium, dum querit quis primus inuadat, et cogitat ut immune possideat. Ita fit ut dum cupiditas querit augmentum, patrimonium uacillet alienum.

4. Quare non cogitant isti illam sententiam, que dicit: Stulte, hac nocte requiretur a te anima tua; hec que parasti cuius erunt ? Et uere nichil  est stultius querere dubia et acquirere peritura. Quid enim prosunt homini opes, que ad hoc solum congregantur ut pereant? Certe te moriente remanet cespes auaritia propagatus: relinquitur ampliata possessio; et quamuis sit in alterius potestatem transfusa, testimonium tamen tui sceleris seruatura. In quo loco cogitandus semper ille propheticus sermo: ue illi qui iungit uillam ad uillam . Sed dicis, Lego parentes filiis thesaurizare debere . Ex hac ipsa sententia potes agnoscere quid profecerit pietas tua. Ecce ad alium transeunt diuitiarum tuarum ornamenta, et tecum remanet persuasionis inuidia. Apud alium facultatum tuarum pompa resedit, et tecum pena migrauit. Stultitie genus est, aliis fecisse lucrum, et sibi parasse supplicium. Nam ita dicit  Apostolus: Qui uolunt diuites fieri, incidunt in tentationem et laqueum diaboli .

5. Sed nec longo interuallo celestis sententia districtionis sue exserit potestatem. Nam quodam modo per gradus ad ultionem quamdam preteritorum actuum uitiorum incrementa succedunt. Denique hic parricidali animo aut patris uitam increpat, aut matris mortem exspectat. Tueatur illum forte ab hoc crimine causa debite hereditatis. uerum est: sed quamquam legitimus heres sit, non tamen sine cupiditatis uitio successionis uota componit. uellet denique unicus esse, si posset; modo de patris morte cogitat, modo de fratris uita suspirat. Non est hoc sine grandi scelere impietatis. Nam quisque hominum parentiue mortis exspectatione animam pascit, parricidali  crimine in hereditate succedit. In quo loco cupiditatis impulsu nutriuntur inter coheredes odia. Necdum funus effertur, et iam testamenti fides iuris interpretatione uacuatur. Alter de subscriptione patris disputat, alter de fratris persona desperat. Hic astruit scripturam non stare testibus, ille assignat testamentum non conuenire temporibus. Ita uacillat predium in collisione causarum; et quod acquisiuit auaritia parentum, perdit cupiditas filiorum. Audite Scripturam dicentem: Ne concupiscas rem proximi tui . Enumerari non potest quantis modis cupiditas seuiat. Ecce ubi testamentum profertur, statim de falsitate cogitatur. Queritur quis mutum audierit loquentem, quis mortuum heredes nouerit  ordinantem. Nec difficile est, quod peius est, cuiquam inuenire personas, aut scelere coniunctas, aut pretio comparatas. Imitatur hic infelix subscriptionem manus aliene. Ita scripturam quam testator non instituit, cupiditas calamo sepius repetente componit.

6. Radix omnium malorum est cupiditas. Hic ad confirmandam fraudem armat periurio falsitatem, ille alienis litibus corruptum nonnumquam pectus opponit. Ita sub unius cupiditatis uitio facultas et acquiritur, et laceratur. Ubi est quod dicit Scriptura: Falsus testis non erit impunitus ? Cui hoc imputandum putamus, quod inter illos quos audimus aliquoties criminibus interfuisse, etiam innocentes in crimen uocantur? uenit enim frequenter in questione suspicio; et cum apud alterum resideat  furti culpa, ad alium transit peruasionis inuidia. Ita dum augmentum facultatum queritur, etiam bene acquisita lacerantur. Sic fit ut aliquoties descendat ex cupiditate falsitas, et ex falsitate paupertas. Radix omnium malorum est cupiditas. Unde est quod uidemus inter se frequenter armatas stare legiones? Quid autem aliud est, nisi quod aut ille aliena occupare querit, aut ille occupata custodit? Inde descendit quod aliquoties de imperii potestate contenditur, et de primatus ambitione certatur. Omnia profecto in pace consisterent, si hominem imperandi cupiditas non remoueret.

7. Radix omnium malorum est auaritia. Requiramus cuius sit uitium quod tenui tabulato hominis uita committitur, et dubiis casibus pelagi incerta tentantur.  Nonne cupiditati ascribendum est, cum superueniente procella altum mare nauticus clamor incusat? Nonne ad cupiditatis recurrit inuidiam, cum scrupeis rupibus naufragum corpus illiditur, et tumentia aquis membra ignotis littoribus pelagi unda iactantur? Numquam se profecto nauta nauigio credidisset, nisi nauigandi desiderium negotiandi cupiditas incitasset. Fertur denique homo undis uoto quadruplicande pecunie, portatur aurum ut reportetur cum falsitate periurium. Numquam enim negotium sine fraude agitur, ubi ad hoc solum uilius emitur, ut carius distrahatur. In qua re etiam si uotis hominum 29 nauigatio quieta successerit, non sine naufragio est, cum inter uendentem et ementem iniquis aut ponderibus, aut mensuris, quis aut operatur aut  patitur. Quare isti non cogitant illam sententiam que dicit: Sicut mensus fueris, metietur tibi ?

8. Erubescimus illa dicere, dilectissimi, que luxuria agente deferuntur cui descendit ex cupiditate commercium. Frequenter igitur coniugalis pudor pecunie taxatione uilescit, et diu incontaminata uirginitas sub paruo auri pondere prostituta fidem integritatis amisit. Tanta est apud aliquantos cupiditas, ut uenalis pudor pretium feditatis inueniat. Nam ita ad corruptionem corporis pecunia studiose pensatur, quasi dignum aliquid comparetur. Infelix profecto est, qui plus cupiditati consulit quam pudori. Damnasse est promisse hereditatis gratiam, integritatis fecisse iacturam. uidete sub uno crimine quam dissimile  commercium cupiditatis. Hic pecuniam dedit, ut corruptionem emeret; illa pudorem perdidit, ut pecuniam compararet. Nihil enim sine cupiditate agitur, quotiescumque peccatur. Nam si remoueas ornamentorum cultum, nullum patieris in corporis contaminatione naufragium. Cesset denique auri desiderium, et nec coniugalis fides perit, nec uirginalis integritas erubescit.

9. Radix omnium malorum est auaritia. Hic proditionis arguitur, ille delator alieni criminis accusatur. Quis dubitet quod secretum pectoris oblate pecunie pondus irruperit? Nihil clausum constat, quod auro argentoque non pateat; nichil occultum, quod non pecunia indagante sit cognitum. Unde periculose illis conscientie fides creditur, quibus cupiditas dominatur.  Haberet profecto integritas totum secretum, si in aliena domo proditrix pecunia non haberet ingressum. Radix omnium malorum est cupiditas. Ecce ille Dominus ac Saluator noster exitum uoluntarie Passionis uitio aliene cupiditatis impleuit. Legimus damnationem Redemptoris nostri triginta argenteis comparatam. Sed sicut uidistis proditionem ex cupiditate uenire, ita debetis agnoscere damnationem ex proditione descendere. Proditus quidem ductus ad supplicium, sed proditor currit ad laqueum. Ecce quid fructus habet cupiditas: pecunia damnationis ad comparationem sepulture reposita, hoc est funeribus deputata. Intelligite ergo, in quo statu sit culpa cupiditatis, cum in damnationem uenerit pretium proditionis. Nam et apostolus Petrus dicit: Pecunia tua  tecum sit in perditionem . Forte sit aliquis de stultis et auaris qui sibi de hac sententia blandiatur, et preferat quod audit secum suam pecuniam migraturam. Nihil uotis istius ex hac parte subtrahimus. uentura quidem tecum est, non ut putas ad ornamentum corporis, sed ad testimonium falsitatis. Non tamen ad illos est ratio, quos misericordia comitatur. Alia illos manet causa, quos pecunia sua  circa pauperes expensanda Domino larga erogatione commendat, alia illos quos recondite per scelus facultates accusant. Istis denique annumeratur ad supplicium, illis uero paratur ad regnum, ita Domino dicente: uenite, filii, possidete mecum regnum paratum uobis a constitutione mundi. Esuriui, et dedistis mihi manducare; sitiui, et dedistis mihi bibere; nudus eram, et uestistis me .

10. Sit ergo, dilectissimi, unusquisque uestrum illa pecunie qualitate contentus, que gratiam salutis acquirat, non que causam damnationis accendat. Castigemus itaque primo loco cupiditatem, si uolumus ut omnium uitiorum uincamus errorem. Nemo appetat aliena, et non est qui inimicitiarum laboret inuidia; nemo impetat consortium, et nullum est de peruasione  certamen. Sit unusquisque contentus propria, et nulla est de occupata possessione causatio. Contemne aurum, et paratum euanescit homicidium; nec parricidalia odia seruntur, si cupiditatis oculus castigetur. Non est in quo heres erubescat, si quis ad mediocritatem portionis sue contentus accedat. Non sit qui pecunie augmentum querat, et neminem culpa proditionis accusat. Si non requiras lucrum, nullum patieris in tempestate naufragium; et cum agelli tui otiosus secreta custodis, alienum periculum securus aspicies. uitare ista, dilectissimi, per singulos gradus forte difficile est, et laboriosum multis simul hostibus per diuersos errores occurrere. Querendum est ergo compendium belli, et auctor litis requirendus; ut cum illo nobis sit pugna, a quo processit iniuria. Non  enim dubie legiones armis instructas poteris uincere. si tyrannum potueris obtinere. Totam autem causam belli finiuit, qui auctorem pugne superauit. Instruamus ergo uirtutum acies aduersus paratas scelerum legiones. Sed ante omnia aduersus ipsam que caput belli est, hoc est cupiditatem, fide auxiliante pugnemus. Ita non difficilis erit de illa quam diximus uitiorum labe uictoria, matre captiua.





S. uALERIANI EPISCOPI CEMELIENSIS EPISTOLA AD MONACHOS. De uirtutibus et ordine doctrine apostolice. 

 30 Imposite mihi uotorum circa me uestrorum sarcine, etsi interim corpore, ut scriptum est, absens, presens tamen spiritu ac mente succedo . Nec parum, ut reor, dilectioni uestre officii atque amoris exhibeo, quia uos quoque in spiritu, non in carne agere confido, dicente Apostolo: Quicumque in carne sunt, Deo placere non possunt. uos autem in carne non estis, sed in spiritu, si tamen spiritus Dei habitat in uobis . Nec sane incognitam spiritalibus uiam teneo, si edificationis  uestre sollicitudinem sermonibus eloquii epistolaris expromo; precipuum beatissimi Pauli exemplum pre manibus habens, quem sequi cupimus, etsi consequi non ualemus. Etenim etsi nos comparatio illius in nullo recipit, uobis tamen obedientia eorum est cequanda quos edocet. Ut doctrina ordine constituto, cum ROMANIS  predicari credulitatem uestram in toto orbe cupientes, [a 1Kb] cum CORINTHIIS  secunda emendatione correcti, pace integra, caritate non ficta inuicem  uos, ut scriptum est , sancto osculo salutetis. Cum GALATIS  mensium, temporum dierumque obseruatione reiecta, repudiantes mundum ac sequentes Deum, non ancille uos filios intelligatis, sed libere. Ut in uerbo ueritatis cum EPHESIIS  permanentes, unum Dominum, unam fidem, unum Deum patrem omnium, qui super omnes, et per omnia, et in omnibus nobis est, noueritis. Cum PHILIPPENSIBUS , irreprehensibiles et simplices, omnia sine murmuratione et hesitationibus facientes, in medio gentis praue sicut luminaria luceatis. Cum COLOSSENSIBUS  uerbo Christi in uobis abundanter habitante, inuicem uos psalmis, hymnis et canticis spiritualibus doceatis. Cum THESSALONICENSIBUS   uoluntatem Dei abstinentes a fornicatione sectemini, orantes sine intermissione, omnia probantes, que bona sunt retinentes. Dehinc precepti ordinem cum omni labore sectantes: ut si quis operari non uult, nec manducet . Ipse enim est panis qui de celo descendit ; cui admisceri neminem decet, nisi opera quibus ille delectatur exerceat. Ut TIMOTHEUS uobis forma sit, etiam post diuturnam aquam uino modico uti preceptus, ad sustinendum stomachum , non ad opprimendum: quia quamuis geminis commonitionibus erudiatur, nisi quis sobrius fuerit, ministerium suum implere non poterit . Ut TITI uos informet exemplum, non solum sobrios esse debere, sed etiam continentes;  quia omnia munda mundis, coinquinatis autem et infidelibus nichil est mundum . Denique hec apostolice conclusio tota doctrine mystici  numeri summam abstersi corporis purificationem compleuit, quia nichil est tam Deo proximum quam hominem non esse corruptum. Attendamus quippe post hec circumspectius quid sequatur. Fugitiuus quondam domino famulus redit, et conditio conuersione mutatur . Apostolicis uinculis genitus, ad utilitatem inutilis proficit; nec solum in fratrem, sed etiam in carissimum fratrem, gradum coniunctorum nominum fastigio transcendit animarum; nec tantum appellationis meretur uinculum, sed etiam amoris affectum. Ad hoc enim Domini dignatione perducitur pura castitas sobrietate nutrita, ut quod parcitas uini curauit in Timotheo, quod abstinentia et continentia purgauit in Tito, id ad indulgentissimam libertatem accrescat in ONESIMO. Hec et exsequenda  doctis, et agnoscenda sunt imperitis; quia sicut scriptum est, et ignorantia mors est , et fides sine operibus mortua est . Gemina uobis ratio adhibende obseruationis incumbit, sciendi cura, cum labore complendi; quoniam ea que in diuinis eloquiis precipiuntur, non solum non facere, sed etiam ignorare peccatum est. HEBRAEOS denique in exemplum consummate perfectionis assumens, contemptum presentium rerum ob amorem celestium insinuo premiorum. Ut si forte quispiam uobis, aut persecutionis pondus intulerit, aut diripuerit uniuersa que uestra sunt, uos quoque nobile illud ac singulare testimonium quod in eximia eorum laude uenerando Paulus ore deprompsit, non dispari sancte imitationis prosequatur affectu, quo ait: Nam  et uinctis compassi estis, et rapinam bonorum uestrorum cum gaudio suscepistis .





THEOPHILI RAYNAUDI S. I. APOLOGIA PRO S. uALERIANO, EPISCOPO CEMELIENSI, ADuERSUS NIC. CHICHON.



PROLOQUIUM. Agendi pro ualeriano cause et modus.

33Ad omnes eque cum se dat occasio, nec facultas deest, pertinere censendum est, illud siue monitum, siue preceptum parentis optime, ad dilectum uteri sui Samuelem in uisione qua eum erudit Prouerb.  XXXI: Aperi os tuum muto et causis omnium filiorum qui pertranseunt. Si maxime genuinum loci, alioqui non perspicui, sensum querimus; muto os aperit, quisquis innoxium, qui tamen pro se dicere, et causam suam tueri nequeat, indemnem prestat ab insultibus quibus appetitur: Quod ipsum est, causam filiorum pertranseuntium, hoc est imbellium, et ad sui defensionem inidoneorum  propugnandam suscipere, eique os aperire, quod tamquam insigne caritatis opus, mater amantissimo filio commendatum uoluit, estque cuiuis alteri imitatione exprimendum. Hoc  consilio, cum e diuturnis tenebris nuper eductus ualerianus Cemeliensis episcopus, acri theologi cuiusdam criminatione ac zelo incensissimo, quem ne ipsi quidem Alpini rigores temperare ualuerunt, fame discrimen adierit ac etiamnum adire pergat, eo quem dixi PARCO CHARITATIS criminatore [a 1Kb] , ualerianum  tamquam Semipelagiani erroris compertum atque conuictum, ubique proscindente, et quibus potest clamoribus annitente, ut ualeriani opus ac nomen pristino sepulcro ac tenebris redonetur; caritati consentaneum duxi, uiro sin minus sancto  aut muto saltem, nec iam pro se dicere idoneo, aperire os meum, et pertranseuntis cause, laborantique ualeriani fame, opitulari. Nam quamuis macule ei a criminatore insperse non parue dumtaxat sint, sed etiam minime; tamen etiam labecule exquisitum candorem infuscant, et musce  unguenti cui immoriuntur, suauitatem exterminant.  Ad hoc porro officium preter communem hactenus propositam, ea me impulit priuata causa, quod harum  florulentarum, omnique amenitate uernantium homiliarum fragrantia uicinie nostre cui ualerianus episcopus prefuit, atque adeo etiam oris nostri, quamuis alterius et dieceseos et prouincie, tamen non adeo dissitis, afflata sit tam multis ante seculis, dignumque uideatur omnem ab eis pudorem, ut suauiter afflare pergant, dispellere. Quod commode prestiturus uideor, si premissis iis que ad ualeriani personam spectant , has eius homilias, quas negata benigna interpretatione, PARCA CHARITATIS criminatio impetit, nauiter diligenterque excutiam, prolatis iis omnibus, unde labes aliquas sincere et undecumque catholice scriptoris huius doctrine aspergi uidetur. Illis autem expositis, et ad sane doctrine amussim exquisite aptatis, alterum quoque  criminationum caput attingat disquirens rectene ualerianus sancti titulum quo illum mss. perantiqui codices donant, retinere in posterum debeat.



CAPUT I. ualeriani sedes.---De eiusdem etate, natione, genere, statu priuato, coniectanea.

1. Eleganter, ut omnia, Theodoretus orat. 9 de Prouid., imitatus Chrysost. hom. 7 in Ep. ad Coloss. ad illud, uita uestra abscondita est, plerosque sanctorum, etiamsi apud Deum illustres, iamque gloria cumulatos, tamen quamdiu seculi fluctibus uoluuntur, margarito conferri posse obseruat; quod uelut in ostreo abditi, et quod homines inglorii delitescant: ut propterea concludat, prouidendum a Deo fuisse alterius seculi statum, quo decus uniuscuiusque ac pretium in aperto statuatur, appareatque quid fuerint etiam cum obscuri incognitique premerentur. Hoc cum in aliis sanctissimis uiris innumeris, tum nominatim  in ualeriano deprehendere licet: quem tametsi sanctitatis nomine superstes aliqua antiquitatis aurula illustrem ferat, magna tamen hactenus in plerisque obscuritas, et communis, ut ita dicam, liuor eui pressit; ita ut e capitibus propositis de sola sede constet; in ceteris, coniectura fere utendum sit. Conabimur nichilominus a sede que explorata est, reptare ad reliqua.

34. 2. Sedes itaque ualeriano Cemelii, siue Celle aut Cemelini. Totidem enim nominibus dictam inuenio ciuitatem, cuius nunc uix aliqua rudera supersunt prope Nicenam Salyum, in colle cui etiamnum Cemelii appellatio, et florentis quondam ciuitatis fama rerum uacua, durat. Nam si Deipare edem sacram, et S. Pontii abbatiam demas, cetera campi tantum sunt, et uineta, ubi Cemelium fuit. Nimirum ut est apud Senecam, epist. 91: Nihil priuatim, nichil publice stabile est. Tam hominum quam urbium fata uoluuntur. Et quod idem scite dixit epist. 71:  Certis eunt cuncta temporibus, nasci debent, crescere, exstingui. Nulli non senectus sua est. Omne humanum genus quodque est, quodque erit, morte damnatum est. Omnes que usquam rerum potiuntur urbes, queque alienorum imperiorum magna sunt decora, ubi fuerint aliquando queretur. Sapienter etiam de morte Antonius lib. Iu de uita sua num. 38: Quot urbes mortue, ut ita dicam, sunt? Helice, Pompeii, Herculanum, et alie innumere. Nec dissimiliter S. Ambrosius epist. 8, que est ad Faustinum, memorat semirutarum urbium cadauera, terrarumque sub eodem conspectu exposita funera. Ad has Cemelium adiungo, quam uixisse aliquando, nec ingloriam, rudera indicant, et Plinii ac ueterum geographorum testimonia non obscure produnt.

3. Ex constituta ualeriani sede non inualida de euo coniectura ducitur. Nam ex epistola Hilarii pape ad quosdam Gallie episcopos habetur, decreto sancti  Leonis magni, episcopatum Cemeliensem coniunctum fuisse episcopatui castri  Niceensis, haud dubie ob tantam utriusque loci uiciniam et dieceseon angustiam. Ab eo itaque tempore, idem Cemeliensis, qui Niceensis episcopus fuit. Nec Cemeliensis tantum, uel tantum Niceensis; sed coniuncta utriusque ciuitatis nomenclatione nuncupatus est, ut liquet ex u Synodo Aurelianensi, cui Aetius presbyter subscripsit, nomine Magni episcopi Cemeliensis et Niceensis. Quamquam in excusis synodi illius exemplaribus, mutila est ea subscriptio, ut notauit R. P. Iacobus Sirmondus, qui ualerianum eduxit. Subinfert autem ex proposita obseruatione, quandoquidem ualerianus absolute Cemeliensis episcopus nuncupatus legitur, oportuisse eum ante factam a sancto Leone utriusque sedis coniunctionem, Cemeliensi Ecclesie prefuisse, atque adeo posteriorem non esse sancto Leone Magno. Hoc non grauate concesserim. Addit preterea ualerianum sub annum Christi 450, hoc est sancto Leoni equalem statuendum,  argumento inde ducto, quod exstet ad ualerianum et Ingenuum Ebredunensem, ualeriani Metropolitanum, ceterosque uicinarum Gallie prouinciarum episcopos, eiusdem sancti Leonis epistola de uasensis episcopi ordinatione, ex cod. ms. Arelatensi a card. Baronio euulgata; et alia, inter sancti Leonis epistolas num. quadragesima secunda, ad omnes Gallie episcopos, qua ualerianus et Ingenuus, inter Gallie episcopos, quorum ad sanctum Leonem epistola proxime precesserat, referuntur. Item quod concilio per eadem tempora Rhegii in Gallia celebrato, subscripsisse legatur ualerianus, cum aliis illius tractus episcopis. Tandem quod habeatur ualeriani episcopi cum laude mentio, in recens reperto concilio Arelatensi sub Rauennio sancti Leonis equali in hec uerba: Causam que inter sanctum episcopum Theodorum, et sanctum ualerianum, uel sanctum Maximum, item episcopos, atque Abraham Faustum, necnon et reliquos fratres insule Lirinensis acciderat, absque  dubio, omnes nos qui in Christo unum sumus, differre non possumus, nisi id agamus qualiter curetur et abstergatur. Erat Theodorus episcopus Foroiuliensis, Maximus uero Rhegiensis, cui postea Faustus successor, bis successor, ut ad eum canit Sidonius. Itaque suborta inter Theod. Lerino uicinum et Faustum Lerini abbatem controuersia, Maximus Lerini olim abbas, tunc Rhegiensis episcopus, pro Fausto et Lirinensibus stetit. Et tempora ac loca consentiunt, ut ualerianus ille episcopus, qui item a Fausti partibus stetit, fuerit hic noster Cemeliensis episcopus, quem olim in Lerinensi asceterio monachum egisse, postea attingam. Has coniecturas, ut non diffiteor esse admodum probabiles, uideo tamen coniecturas tantum esse et que indocilem animum egre permoueant, presertim quia in citatis epistolis et conciliis ualerianus nusquam appellatur Cemeliensis. Nec Ingenuus, qui post ualerianum ascribitur in citatis epistolis, dicitur fuisse metropolita Ebredunensis: idque ex ipsa posteriori loco posita Ingenui ascriptione,  infirmari uidetur, ut non urgeam quod ad concilii plenitudinem aut tituli postea appositi uitium referri posse uideo, nempe episcopos illos ad metropolim Arelatensem, et diuersam ab Ebredunensi cui Cemelium subest, et ab Aquensi cui subiacet Rhegium, pertinere. Denique plures simul eodem tempore in illo Gallie tractu floruisse ualerianos episcopos, docet Gallorum episcoporum epistola ad sanctum Leonem, et eiusdem pontificis ad eos rescriptum, quod est inter epistolas 52, ut plane incertum fieri necesse sit quis eorum hoc nostro recurrat. Quamquam cum pro ualeriano plures suppetant, et reliqua adiuncta consentiant, non iniuria existimatur eorum aliquem esse hunc ipsum quem querimus ualerianum Cemeliensem. Et ita omnino habeo persuasum. De ualeriani euo satis.

4. Natio minus obscura est. Ex dictis enim perspicuum uidetur Gallum fuisse, et sedes consentit. Nam  quamuis Cemelium a Plinio, Ptolomeo, Leandro, aliisque nonnullis greographis in Italia collocetur, tamen apparet id ab eis idcirco factum, quod Italie limitem statuant uarum fluuium, cum tamen olim Galliarum finibus ad Alpem summam porrectis, Cemelium Gallie finibus conclusum fuerit, et ita ferant antiqua itineraria, ac notitia ciuitatum Gallie, que Cemelium inter Alpium maritimarum ciuitates Ebredunensi metropoli subiectas numerat. Sed et in Romano martyrologio, pridie idus Maii, sanctus, Pontius qui duos Philippos Cesares ad Christum adduxerat, in Gallia sub ualeriano et Gallieno passus proditur. At passum Cemelii constat; et diserte utrumque, id est, et Cemelii, et in Gallia passum, affirmant Usuardus ad eam diem, et Petrus Exquilinus episcopus in Catalogo  annuuntque antiqua Acta que Surius edidit. Hunc Pontium Cemelii pro Christo obtruncatum triplici homilia de Laude Martyrii celebrauit ualerianus, tamquam peculiare Ecclesie  sue decus, ut docent illa ex homil. 17 trita de eo argumento: Illius martyris qui in hoc loco pugnam inclyte uirtutis 35 primus exercuit. Nam quamuis in eo tractu, immo Nicie que Cemelio stanti prope continens erat, ante sanctum Pontium alii sanguinem pro Christo fudissent, ut S. Bassus sub Decio 5 Decembris, tamen Cemelii primus martyrii agonem consummauit Pontius. Igitur Gallie finibus conclusum est Cemelium; quando Cemelii passum Pontium, in Gallia, ut uidisti, passim produnt Martyrologia et Acta, in quibus ex Italia egressus Cemelium adiisse scribitur. Nec aliud sane de Cemelio quam de Nicia, Cemelio, ut dixi prope continente, statui potest. Ac Niciam Gallie finibus concludunt, Romanum Martyrologium XII kal. Iunii, cum de S. Hospitio confessore; et eiusdem occasione Gregorius Turonensis lib. uI Hist. Franc. c. 6, Sigebertus anno Domini 581, aliique passim. Itaque ualerianus in Gallia episcopus, non abs re Gallus coniicitur, cum  nichil suppetat quod illum aliunde eo delatum, sedem Cemelii nactum suadeat; ut ex hoc proinde nouo sidere, tot micantissimis illius quod dixi eui Gallie astris adiuncto, Eucherio Lugdunensi, Hilario Arelatensi, Solonio, uerano, Claudiano, aliisque presulibus; Gennadio item, uincentio, Saluiano, Prospero, presbyteris, insignem plane Galliarum iam illis temporibus splendorem liceat agnoscere.

5. Et quando Eucherii facta mentio, non debeo inter alias de ualeriano coniecturas missam facere quam suggerit Heribertus Rosueidus in notis ad Eucherii Parenesim: eum uidelicet ualerianum ipsius cognatum quem philosophie seculari tunc addictum, Eucherius omni floridissime scriptionis uere ostentato ad mundi contemptum inuitat, hunc ipsum esse ualerianum Cemeliensem. Quod si admittimus, lux affunditur ualeriani generi ac nobilitati. Nam ualerianum illum ad quem Eucherius scribit, fuisse ipsi sangui e iunctum, frons ipsa Pareneseos Eucherii prefert. Et cum Eucherium constet splendidissimis  natalibus insignem fuisse, idem decus ad ualerianum transfunditur; ipseque Eucherius illum ita affatur eo quem signaui loco: Quamuis in maximos seculi apices, patre, soceroque eleuatus, illustribus ex utroque titulis ambiaris, ego tamen longe superioris in te honoris fastigia concupisco. uides genus illustrissimum. Sed et obiter soceri uocem aduerte, que ualerianum illum coniugio illigatum prodit. Id uero uideri posset omnem coniecture huius uim elidere, cum ualerianus Cemeliensis et episcopus fuerit, et ante episcopatum monachus uixerit, ut aperte habetur ex initio epistole ad monachos qui illum sibi tametsi absentem in prefectum elegerant. Nihil tamen coniecture proposite inde decedere perspicuum est ex ipsa Eucherii ad sanctum institutum inuitatione; que docet uel ualeriani coniugium non fuisse nisi designatum, ideoque fas illi adhuc fuisse ad aliud uite genus conuolare: uel quod aliis plerisque accidit, ualerianum,  annuente coniuge, aut non ultra superstite, liberum fuisse ad sanctum institutum capessendum, et consecutam promotionem in prefecturam monasticam ac episcopatum.

6. Et hinc uia utcumque aperitur ad agnoscendum ualeriani sanctum obitum et beatitatem. Nam quod per ea tempora, altrix magnorum montium plana Lerinus, ut eam Ennodius nominat, illustriorum uirorum a seculi fluctibus in Gallia secedentium frequentissimus portus esset, admodum uerisimile est in ea insula monachum egisse ualerianum; indeque primo alicubi a monachis absentem in prefectum fuisse expetitum: tum uite sanctitate sanguinis splendori coniuncta illustrem ad sedem Cemeliensem in ea ora positam fuisse translatum, ubi sancto fine quieuerit, iuxta ea que de S. ualerii Lirinensis olim monachi depositione, Arnauldus in Martyrologio monastico his uerbis tradit: Nono kal. Augusti, Nicie in prouincia, depositio sancti ualerii episcopi, et confessoris, qui ex monacho Lirinensi ad episcopatum assumptus boni  pastoris officium implere studuit, et in gaudium Domini sui introductus, audire meruit, Euge serue bone, etc. Idem consignatur in tabulis Lirinensibus ea die. Hunc porro esse nostrum ualerianum existimant nonnulli Nicienses. Quos inter u. c. nec iuris tantum utriusque consultissimus, sed omni quoque politiore litteratura excultissimus, D. Honoratus Leotardus, datis de eo argumento litteris, hunc esse sensum suum significauit. Nec uero refert quod sanctus ille ex Lirinensi monacho episcopus, ualerius dicatur, non ualerianus. Nam potuit in antiquioribus tabulis, unde illud Martyrologium confectum est, per festinationem amanuensium, notarum compendia  consectantium, scribi pro ualeriano, ualerius, adhibita nota, qua in alia exscriptione non adhibita, manserit ualerius. Hac sane uel simili alia ex causa, in concilii Arausicani subscriptionibus, ualerius cum ualeriano confunditur in plerisque codicibus. Minus etiam mouet quod locus depositionis, non Cemelium, sed  Nicia notetur in iisdem tabulis et Martyrologio. Nam iuncto per illud tempus a S. Leone episcopatu Cemeliensi et Niceensi, contingere facile potuit ut ualerianus utriusque sedis episcopus, Nicie potius quam Cemelii corporis exuuias poneret: et in tanta Nicie Cemelii propinquitate, mirum non esset etiam stante Cemelio Nicie excessisse e uiuis ualerianum, tametsi in gregis sui excubiis assiduum. Preterquam quod non ultra stante Cemelio cum illud Martyrologium confectum est, uel exscripte tabule antique, e quibus fuit depromptum, facile potuit qui ualerianum iis inseruit, ut obscuritatem uitaret, abiecta Cemelii diruti mentione, ciuitatem continentem, in quam Cemelium, eiusque populus, et sedes episcopalis, aliaque iura concesserant, assignare pro loco in quo e uiuis excesserit sanctus ille episcopus. Quid si uero ne locum quidem obitus signauit, sed locum quo eius illa die e uita excedentis depositio recolitur, quod Cemelio euerso, Nicie fieri oportuit?

7. Sed me quidem coniectorem diutius agere in tam  obscuris ualeriani rebus piget. Multoque etiam magis pigeret, nisi animaduerterem criminatorem, longe tenuioribus indiciis, immo apertis hallucinationibus nixum, secure ualerianum harum homiliarum parentem longe aliis coloribus expingere quam prout a me expressus est. Statuit enim per se euidens, ac illustrissimi card. Baronii testimonio firmat, hunc esse nefandissimum hereticum Pelagii et Celestii partiarium ex Occidente profectum Alexandriam, ut habetur ex epistola Eusebii cuiusdam ad S. Cyrillum Alexandrinum, quam profert Baron. anno Christi 417, 11, 15. Ea Epistola is quem dixi Eusebius amice expostulat, cum S. Cyrillo, quod 36 truncati gladio sedis apostolice, Pelagius et Celestius, communione Alexandrine Ecclesie poti entur, interuentu ac opera hominis pestiferi, eorumdem hereseos capitum federati ualeriani uentriloqui, gule uentrisque mancipii, genere humili, et conditione ipsa serui. Ariminensis  possessionis illustrissimi ualerii comitis. Additque Baronius coniectare se, hunc esse illum ipsum ualerianum, cuius apud S. Hieronymum est mentio epist. 79. Qui enim ibi in uulgatis codicibus dicitur Annianus pseudodiaconus Celedensis, cuius libros contra se editos S. Hieronymus testatur se per Eusebium presbyterum suscepisse, respondens S. Augustino et Alippio qui sciscitati erant eosne libros confutasset, hunc Baronius suspicatur corrupte legi Annianum, dicendum autem ualerianum. Quandoquidem uerisimile est hunc esse illum Eusebium qui ualerianum apud Cyrillum insimulauerat, atque adeo non alium quoque esse Annianum illum, quam ualerianum Eusebio inuisum. Qui item corrupte dicatur Celedensis diaconus, cum de Ecclesia Celedensi nusquam sit mentio, sed Cenetensis potius sit dicendus. Ita enim substituit Baronius, testatus aliam lectionem habere Arelatensis. Quid si Auellanensis, que Iuliani aliquando Capuani episcopi, Pelagianorum acerrimi, agnominatio ex patria, teste Prospero? Quid si item Celanensis?  Nam hunc Iulianum, Beda lib. I in Cant., in ipso initio, uocat episcopum Celanensem, in Campania. Hic ualeriani nostri criminator, triumphum canit, et cardinalis Baronii auctoritate eum aperte grauari, immo opprimi, perspicuum existimat.

8. uerum hec existimatio tam insulsa est, ut ne ingesto quidem salis modio defatuanda uideatur. Tota enim uis argumenti quo nititur, eo uniuersa reuoluitur, quod cardinalis Baronius de ualeriano Cemeliensi, et his homiliis, earumque parente prorsus tacens, prodat Hieronymi et Augustini etate uixisse Pelagianum quemdam nomine ualerianum, diaconum Cenetensem. Inde infert criminator, hunc esse ualerianum Cemeliensem episcopum, harum homiliarum parentem. Que cuiusmodi sit consecutio, ineptiam ipse quoque, si demonstrare contendam. Quare obiter tantum dico, non si unus aliquis fuit hereticus nomine Alexander, aut Ioannes, aut Sergius, fas illico esse, omnia que peruerse ab illo facta  dictaue sunt, transfundere in quemcumque eiusdem nominis ea etate florentem, quamuis neque munus, neque alia personarum adiuncta diuersa essent, ut hic sunt plane diuersa. Periclitabitur sane per hanc inferendi et criminandi licentiam auctor catholice Epist. B. Iudas argui proditionis et uenditionis Christi Domini, patrate a bipedum nequissimo, eiusdem nominis, muneris, ac eui cum S. Apostolo. Desino calamum per se quassatum conterere.

Nihil porro preterea suppetere quod ualerianum nostrum grauet ex iis que siue ex Eusebio illo, siue ex Hieronymo adducta sunt, nullo negotio euinco. Nec urgeo quanta sit fides quorumdam sub Eusebii illius nomine uulgatorum scriptorum de uita S. Hieronymi, et aliorum eiusdem ingenii partuum ad S. Cyrillum et Augustinum, que heresibus atque ineptiis farta, Louanienses tom. II Augustin. obseruarunt, suffragante Baronio anno Christi 420, a num. 42, et in Rom. Martyr. ad 30 Sept. Hec tametsi dissimulata  uelim, quis non uidet eum ualerianum, quem Eusebius ille nominat, fuisse Pelagii et Celestii discipulum ac federatum; hunc autem ualerianum, cuius homilias indemnes prestamus, fuisse eorumdem iuratum hostem, ut et Semipelagianos reliquos, quibus ab aduersario non satis memori postea adiungitur? Semipelagiani enim uiri alias probi et docti, Pelagium et Celestium, quorum ualerianus ille uentriloquus partiarius proditur, abominabantur, ut infra referam. Nihil igitur nostro huic ualeriano cum ualeriano illo quem Eusebius apud Cyrillum est insectatus, commune reuera est, preter nomen. Unde quo iure criminator ualeriano nostro infamiam ualeriani heretici affricat, tantum quia eiusdem est nominis; eodem noster, si ineptire liberet, cumulari posset elogiis queis per eadem tempora Prudentius ualerianum episcopum celebrat hymno 10 peristeph., aut quibus ualerianus episcopus Aquileiensis sub  eam etatem florens exornatur a S. Hieronymo et Rufino aliisque.

9. Tametsi uero cause presenti nichil incommodat quod ualerianus ille uentriloquus idem sit cum Anniano Celedensi diacono, ut Baronius coniectabat; multa tamen sunt que suadeant fuisse longe diuersum, et coniecturam scriptoris sapientissimi omnique superioris infirment. Omnes enim antiqui codices et Hieronymi et Augustini  constanter legunt Annianum; nec ulla lectionis uarietas in manuscriptis que Marianus uictorius et Augustini emaculatores adhibuerunt notata est in eo nomine. Quod uero Eusebius aliquis  ad Hieronymum Anniani scripta transmiserit, non sufficit ad transformandum Annianum in ualerianum. Immo quia potior est plurium codicum fides unius noui codicis testimonio si demus eumdem esse illum Eusebium qui ad Cyrillum de ualeriano scripsit, et ad Hieronymum scripta eiusdem  erronis transmisit, colligendum potius erit mendum esse in ea Eusebii epistola que recens profertur, legendumque in ea esse, pro ualeriano, Annianum. Sed demus sane irrepsisse mendum in Hieronymi et Augustini codices, proque ualeriano corrupte in eis legi Annianum, quid ualeriano Celedensi diacono, cum ualeriano Cemeliensi episcopo? Quid blasphemo scriptori, post delusam cum Pelagio synodum Diospolitanam, calamum aduersus S. Hieronymum stringenti, cum scriptore cuius omnes apices, pietatem, humilitatem, caritatem, et reliquas Christianas uirtutes infigunt?

Altera pretensa in Hieronymi codice uitiato, ut maxime admitteretur, purgaret potius quam fedaret ualerianum Cemeliensem, probri quod ei inspergebatur, deriuatione in alium ualerianum ex suspicione Cenetensem, aut ut una lectio habet, Arelatensem. Nullam tamen exstare Celedensem Ecclesiam  scriptori diligentissimo  excidit, cum Hieronymi epist. 77, que illi 79 prope continens est, scripta sit ad Marcum presbyterum Celedensem. Ex qua 37 constare uidetur Celedensem Ecclesiam in Syria fuisse; quandoquidem S. Hieronymus Marcum illum qui in Celedensi Ecclesia plurimum poterat, exposcit auxiliatorem aduersus eos qui e Syrie eremo, quam tunc incolebat Hieronymus, ipsum extrudere nitebantur. Nec est quod data gratis identitate ualeriani illius de quo Eusebius scribebat ad Cyrillum, et Anniani de quo Hieronymus, nouum uideatur hominem forte in Occidente natum  ascriptum fuisse Celedensi Ecclesie in Syria. Frequentissimum enim per ea tempora erat ut qui in Occidente nati essent, commeantes in Orientem, ibi inaugurarentur. Ipseque S. Hieron. origine Dalmata, Antiochie initiatus est sacerdotio.

uideo me tempus prodigere, et tam male subnixam ualeriani nostri ex ea Eusebii epistola denigrationem, iam satis superque obductam esse; planeque  constare quanto iure ualeriani nostri criminator sibi ex ea epistola triumphum cecinerit; quam denique uerisimiliores sint coniecture nostre, si earum cum criminatoris argumentis fiat contentio. Qualiacumque uero fuerint que premisi coniectanea, placuit ea non preterire, quod et sua probabilitate non uacent, et aliquid apud cordatos et affectu liberos conferre possint, ad suspendendum uel temperandum iudicium de ualeriani recta fide, in ea criminatione ad quam progredior.



CAPUT II. Que aduersus ualerianum facere uisa, aut uideri potuerunt.

1. Duo in ualeriano suggillat criminator, doctrinam Semipelagianam et sancti prenomen. Auspicabor a priore criminationis parte cui etiam subnectam si que alia in doctrina ualeriani occurrerint uel morbosa,  uel suspicionem latentis mali mouere apta. Qua in re nec criminatoris diligentia, nec mea insuper indignatione et scrutatione contentus fui; sed oculatissimorum preterea censorum iudicia et emunctissime naris hominum sagacitatem studio meo adiunctam uolui.

Semipelagianismi suspectum ualerianum, uel etiam  plane compertum, faciunt que uariis harum homiliarum locis, sparsi habentur. Signabo quecumque occurrerunt. Homilia prima, omnium iudicio undecumque sana est: et idcirco apud Augustinum tomo IX, ubi iampridem habetur sub nomine libri de Bono discipline, non modo Erasmi arrosionem effugit, sed etiam Louaniensium theologorum censuram; qui quamuis recte libellum illum loco mouendum pronuntiauerint, tamquam ab Augustino non conscriptum, nichil tamen in eo reprehenderunt; ut neque card. Bellarminus in censura tomi IX D. August. quamuis de parente libelli anceps sit, nec definire audeat, aliusne ab Augustino sit, an  ipse Augustinus. Que dubitatio, postea quam ea scripsit Bellarminus, plane euanuit, prolatis posteriorum diligentia ueteribus codicibus ex Floriacens. et S. Galli bibliotheca, in quibus diserte liber ille ualeriano Cemeliensi ascribitur. Et ut fides ueterum codicum deesset, stylus plane clamat, auctorem non esse Augustinum, sed eumdem cui ascripte leguntur relique undeuiginti, hoc est ualerianum. Ex eo tamen quod tantus uir ausus non fuerit eum libellum D. August. abiudicare, perspicuum est nichil illum subolfecisse in eo minus sanum, olidumue. Itaque intacta sane abire posset ea prima homilia, nisi ualeriani criminator, qua est in deprehendendis aliorum erroribus odora ui, hac quoque primam homiliam suffixisset, quod prima eius uerba hausta sint a Pelagio, quem ait, sepius eo dicendi modo esse conquestum.

2. Homilia secunda sub initium ita loquitur ualerianus de angusta uia: Hec est illa uia, dilectissimi,  per quam iusti pergunt et sancti immaculatique gradiuntur. Liquet sermonem esse de uia iusta arcta, non philosophice tantum, sed etiam christiane. Et tamen hec subit que Massiliense fermentum subolent, quo uoluntas, Dei manum ueluti prehendere et ad illam ex se surrigi dicitur: Huius ergo uie et eligendus nobis et muniendus accessus est, quia sicut est arduus, ita est peruius; facilem autem se uolentibus prestat, si non aut uanitas impediat, aut fallax huius mundi ornatus obsistat. Hoc illud ipsum esse uidetur, quod Cassianus, et alii eiusdem furfuris toties ingeminant, damnaturque Can. 6 conc. II Arausicani, misericordiam Dei conferri uolentibus.

In eamdem sententiam hom. 3: Omne igitur opus, dilectissimi, in quo studium humane conseruationis inuigilat, uoluntarium requirit officium. Et mox: Religio Christiani nominis in qua uocati sumus, liberi arbitrii suscepit officium. Hec uoluntaria liberi arbitrii officia, Cassiani et Fausti, ut locutionem, ita et fuliginem referunt. Diserte sane Faustus epistola ad  Lucidum, salutis initium, quod nature uiribus tribuit, ait: officii rem esse, non meritum. Rursus inferius eadem homilia: Christo nostro, quotidie gratiarum hostias immolemus, ut si alios commendant uirtutum merita, nobis saltem locum gratie faciant uoluntaria seruitutis officia. Quid clarius pro eorumdem Massiliensium errore, cum humana seruitus gratiam deuocare eique locum facere perhibeatur? Nomen porro officii designare opus honestum intra nature ordinem, atque adeo non nisi humanam seruitutem Deo ab homine impensam denotare, docent Tullii, ut Lactantius non semel nominat, Officiales libri; itemque Panetii et filii eius, ac etiam Aristotelis  libri de Officiis. Item Nicolai Damasceni opus de eodem argumento ac cum eadem inscriptione, commendatum a Simplicio in c. 37 Enchir. Epicteti. Et denique Zenonis Stoici scriptio, prenotata uoce que Latine officium uertitur,  ut est apud Lertium lib. uII, in Zenone. At constat hos ethnicos supra honestatem mere naturalem non assurrexisse. Igitur qui gratie locum fieri per uoluntaria, siue liberi arbitrii, officia affirmat, ut hic a ualeriano factum uidetur tribuere humano labori aduocationem gratie, qui est Massiliensium error.

3. Homilia 7 eque lubrice, post enumerata sancta pleraque opera, quibus celum uirtutum meritis emercari licet, subiungit: Sed hec omnia una et eadem Patris, et Filii, et Spiritus sancti in nobis uirtus operatur, que perfectionem iustis laboribus prestat, ac bone uoluntati, quecumque sunt optima subministrat. Agnoscat lector solemnia uerba quibus Semipelagianismus apud indubitatos eius assertores concipitur: Deum esse qui perfectionem prestat, homine initium prebente. Et subministrari quidem a Deo 38 optima omnia, nempe celestes suppetias, et gratiam, cum actualem tum sanctificantem; tamen premissa ex homine per nature uires bona uoluntate.

An non uero idem fuerunt illa ex homilia 9: uidete,  dilectissimi, quantum nobis constet erogatio tenuis expense, ut ad petitionem nostram, tante maiestatis Dominus dignetur occurrere? Dominum occurrere dicit, sed expetitum et humanis uotis aduocatum, quod nostrum quantulumcumque initium Massilienses dandum nature uiribus in salutis negotio contendebant, ut esset unde Deum acceptionis personarum labe eximerent, qui aliquibus presto esse, alios abiicere uideatur. Eoque trahit ualerianus locum ex c. Xu Isaie, quod item facit Cassianus collat 13, cap. 8 et 11.

4. Homilia 11, error, de quo agimus, traditur primum subobscurius, uerbis illis: Numquam deserit Deus uoluntatem religionis studio florentem, nec desunt solatia Diuinitatis ubi sunt actus bone conuersationis. En, uoluntatem ex se studiosam Deus superinditis auxiliis communit ac promouet, et actibus nostris humanis solatia gratie asciscuntur. Mox uero apertissime, et ita ut ipsius solis radiis scriptus uideatur  Semipelagianismus. Nec nos negare possumus ornamenta religiosa uite, uigilantie studio comparari: sed ibi Deus est ubi integre religionis est animus, ita Apostolo dicente: Exemplum queritis eius qui in me loquitur Christus? Satis ibi uacillat humanum studium, ubi non requiritur Dei auxilium. Nam non dubie periclitatur fides; si non muniatur patrocinio Diuinitatis. Nostrum est igitur bonum uelle, Christi uero perficere. Nam ita Apostolus loquitur: uelle adiacet mihi; perficere autem bonum non inuenio. uides ergo boni operis uoluntatem ex nobis debere descendere, perfectionem Dei potestatem pendere. Rursusque infra: Habet quidem seruus gratiam laboris sui, sed domino debet fructum laboris impleti.

Conclamatus plane uideri potest ualerianus, nec uidetur tam morboso loco, Chiron ullus medicinam satis idoneam facturus. Quid enim aliud Pelagianorum reliquie obtruderat? Audi Cassianum collat. 13, cap. 9, in fine: Ut euidentius clareat, etiam per nature bonum quod beneficio Creatoris indultum est,  nonnumquam bonarum uoluntatum prodire principia, que tamen nisi a Domino dirigantur, ad consummationem uirtutum peruenire non possunt, Apostolus testis est dicens: uelle adiacet mihi, perficere autem bonum non inuenio. S. item Augustinus in expositione quarumdam propositionum ex Epist. ad Rom. num. 60, cum iunior tunc sic scripsisset: Quod credamus, nostrum est; quod autem bonum operemur, illius est qui credentibus in se dat Spiritum sanctum; postea recensens illud opus I Retract. c. 23, et lib. de Predest. SS. cap. 3, reprobat eam propositionem, quam tamquam Semipelagianismo fetam, commendabant Semipelagiani, et D. Augustino obiiciebant, ut testatur Hilarius epist. ad August. Immo Iulianus Capuanus, Pelagianorum signifer, cum quo S. Augustin. gemine certamine confligit, eo tandem adactus est, ut non aliud assereret quam quod proxime proposito loco ualerianus: uolens intelligi, uerba sunt Augustini,  sententiam eius referentis l. Iu prioris respons. c. 3, Hominem per se incipere sine gratia, quod perficit gratia. Et ibid., lib. II cap. 8: uolunt, Pelagii ex parte assecle de quibus ibi agit, in homine ab ipso homine incipere cupiditatem boni, et huius cepti meritum, etiam perficiendi gratia consequatur. Ut iam ualerianus non tantum Semipelagianismi, hoc est Pelagianismi diluti, sed ipsius fecis Pelagiane propinator audire posse uideatur.

5. Quid si et Ethnicismi? Hierocles sane, homo gentilissimus, ad uers. 47 Pytag. late confirmat, electionem bonorum in bonis esse, perfectionem autem eorum esse a Deo, et studium quidem nostrum, esse ueluti extensionem manuum ad bonorum captationem; Deum autem esse, qui manum porrigentibus presto est, et largitur uolentibus ac petentibus. Itaque tamquam formam materie, preces operi et conatui nostro esse imprimendas docet, ut eo inter nos petentes et Deum largientem medio interposito, perficiamus iuuante Numine, quod per nos ipsos non  adduceremus ad perfectum. uocatque Hierocles impiam uirtutem  illius qui in suis dumtaxat operibus confidens, exprompta ui sua naturali perfectionem a Deo non exspectet. Seneca eodem sensu, epist. 73, in fine, negat deos fastidiosos esse; admittunt, et ascendentibus manum porrigunt. Quasi diceret: plane dii homines admittunt, sed uenientes. Manum iisdem porrigunt, sed ascendentibus et ex se conantibus id prestare quod per naturam possunt. Unde ita subdit, nullam sine Deo mentem bonam esse, ut tamen naturalia boni semina, per culturam in fruges promouenda non sileat. Tantum non dicens, nostrum esse uelle, Deo uero perficere. Plane gemina habet initio epistole 41, ubi bonum uirum sine Deo nemini esse contestatur, nec posse quemquam nisi ab illo adiutum exsurgere; non posse item rem tantam sine adminiculo Numinis stare; a nobis tamen ducendum esse initium, eo quod Deus prout a nobis tractatus est, ipse nos tractet;  esseque proinde a nobis ipsis impetrandam bonam mentem, siue bene uolendi exordia, quibus Deus consummationem adiungat. Qui est Stoicus ille typus, quem S. Augustinus in gratie hostibus toties exarat; ac nominatim serm. 13 de uerb. Apost. et tract. de Stoicis et Epicureis.

Philo pulcherrime lib. de Sacrific. Abelis et Caini, ad illud, et factum est post aliquot dies, hoc ipso errore ait laborasse Cainum, et proinde liceat teterrimi huius dogmatis assertores, pro Caini germanis habere. Distinguit enim Philo tres classes eorum qui Deo gratias non agunt. Primam leuiter pre reliquis peccantium, eorum uidelicet qui per beneficiorum obliuionem, gratiarum actionem, qua nichil pretiosius, missam faciunt. Alteram deterrimam hoc est eorum, qui per nimiam arrogantiam, seipsos habent pro auctoribus bonorum suorum. Tertiam malignitatem ueluti mediam eorum qui bona sua referunt ad auctorem Deum; sed ita ut censeant se merito suo illa consequi, attracto ad se per bonum aliquod  suum opus Deo, et per illud rati se dignos factos diuina gratia. Diceres expressos a Philone, pluribus post seculis nascituros Pelagianos et Semipelagianos. Nam Pelagianis perbelle congruit classis illa secunda, Semipelagianis uero tertia. Et utramque Philo manifestis ueteris Instrumenti oraculis, que profert, conuulsam docet, et Cainitarum esse confirmat. Annuitque de more S. Ambros. lib. de Cain et Abel. cap. I, quamuis initio capitis secundi, aliam eorumdem duorum fratrum allegoriam magis approbet, hac non reiecta. En igitur quantum uirus in prolatis ualeriani locis latet: si tamen latet, et non potius aperte se prodit; 39 cum tam diserte homini initium bonorum suorum arroget, solam uero perfectionem Deo tribuat, ut Semipelagiani reliqui.

6. Fides autem catholica hec est, ait Chrysost. aut quiuis alius auctor homilie de Adam et Eua, cuius hanc partem legere etiam licet apud Celestinum,  epist. ad episcopos Gallie: Ut omnium bonorum effectuum atque operum, et omnium studiorum, omniumque uirtutum, quibus ab initio fidei ad Deum tenditur, Deum profiteamur auctorem, et non dubitemus ab ipsius gratia, omnia hominis merita prouenire, per quem item fit ut aliquid boni et uelle inueniamur et facere. Ex hac plane catholica regula, malus ceteroqui auctor, nec prorsus abs re Eutychianismi insimulatus Ioannes Maxentius, in calce professionis catholice, in hunc modum ferit eos quibus relata ex ualeriano uerba placent. Abominamur eos qui contra uocem Apostoli audent dicere, nostrum est uelle, Dei uero perficere: idem doctor, et uelle, et perficere donum testatur esse diuinum, ipso dicente: Deus enim est qui operatur in uobis et uelle, et perficere pro bona uoluntate. Ita ille, consentanee ad catholicum dogma de Deo salutis humane initiatore. Nimirum, qui filii Dei fiunt, imitatione filii naturalis, ut Fulgentius lib. de Incar. et Grat. Christi cap. 20 recte aduertit, non ex uoluntate carnis aut uiri, sed ex Deo nascuntur. Et quamuis  unusquisque, preeunte Deo, possit sibi pater effici, et matrem se uel feminam, hoc est sanctum uel improbum, efficere, ut pulcherrime tradit Nyssenus hom. 6 in Eccles. et l. de uita Moysis, ac Bernardus serm. 57, ex paruis, tamen nisi Deus precedit, iacendum est homini eternum in nichilo, multo magis quoad esse gratie  quam quoad esse naturale.

Ipse fidei et totius sanctitatis nostre, ut Fulgentius supra ex Apostolo urget, non consummator tantum, sed etiam initiator et auctor. Ipse, iuxta D. Augustinum, homil. 14, ex 50, retribuendo bona pro malis, inuenit quo modo retribueret bona pro bonis, etc. Cum ergo bona retribuit, preuenit se, dando bona quibus retribueret bona. Ipse, ut est apud eumdem August. cap. 32 Enchir., hominis uoluntatem bonam et preparat adiuuandam, et adiuuat preparatam. Precedit enim bona uoluntas hominis multa Dei dona, sed non omnia. Que autem non precedit ipsa, in eis est et  ipsa, Hec e triplici in nos ad salutem diffusa benedictione, omnium suauissima, et anime recogitantis palato maxime sapiens, eodem Bernardo iudice serm. 39, ex paruis. Ubi misericordiam ac benedictionem Dei preuenientem nos, adiuuantemque et consummantem distinguens: uerum, inquit, in his tribus, non immerito dulcius sapit, ea que non modo immeritos, sed male meritos preuenit; ut dum adhuc filii sumus ire, et operamur opera mortis, ipse cogitet super nos cogitationes pacis; et ne petentibus quidem, immo et impetentibus; non inuocantibus, sed prouocantibus, non interpellantibus, sed etiam repellentibus, spiritum bonum, spiritum uite, spiritum adoptionis largitur. Quid illi anime dulce sapiat, cui misericordia tanta non sapit? Merito proinde benedictio dulcedinis nominatur, ea que preuenit. Admodum igitur corrupta, aut nulla, spiritualiter gustandi ui preditum oportuit ualerianum, cui ea benedictio dulcedinis, non modo dulce non sapuit, sed ne ullo quidem pacto percepta est. Aliter sentimus, catholici. Non, inquam,  quod ualerianus affirmabat, preuenimus ipsi Deum, ac ueluti sollicitamus, ut operi per nos cepto, opitulator et consummator accedat, sed ipse anteoccupat et preuenit nos. uidendus quoque Richardus uictorinus lib. de Gradibus caritatis cap. 3, initio.

Concludo hunc locum insigni plane disputatione Ecclesie Lugdunensis in opere contra Ioannem Scotum, circa caput eius quartum, in fine, ubi hec eius propositio refertur: Semper naturam inchoare posse ac perficere non nisi per gratiam. Hoc Lugdunensis Ecclesia his uerbis reiicit: Quod si ita dicit, quasi natura hominis per liberum arbitrium suum semper possit bonum inchoare, sed non nisi per gratiam Dei perficere, ut inchoatio totius boni semper homini deputetur, Deo autem tantummodo eius perfectio; ut primam partem boni agendi sibi uendicet homo, secundam Deus; tulis sensus omnino Pelagianus est, et contrarius Euangelice et apostolice ueritati. Quia ipse Dominus,  ut initium boni nostri ostendat non esse ex nobis, sed ex illo. ait: Non uos me elegistis, sed ego elegi uos. Et Apostolus dicit fidelibus: Quia qui cepit in uobis opus bonum, perficiet usque in diem Christi Iesu. Et iterum: uobis donatum est pro Christo, non solum ut in eum credatis, uerum etiam ut pro illo patiamini. Et beatus Ioannes apostolus dicit: Non quasi nos dilexerimus Deum; sed quia ipse prior dilexit nos, et misit Filium suum propitiationem pro peccatis nostris. Et iterum beatus Paulus apostolus ait: Per patientiam curramus ad propositum nobis certamen, aspicientes in auctorem et consummatorem fidei nostre, Iesum. Si ergo uere Catholici esse cupiamus, totum fideliter diuine gratie deputare debemus, et initium uidelicet boni operis nostri, et finem: quia sicut premissis Scripture sancte testimoniis clarissime demonstratur, Dominus elegit sanctos suos, non illi eum. Deus in suis fidelibus et incipit bonum et perficit. Ab ipso donatur fidelibus qui pro eo patiuntur, et initium fidei et finis martyrii. Ipse prior dilexit sanctos suos, ut et illi eum possent diligere.  Et fides nostra Dominum Iesum habet auctorem, eam in nobis inchoando; et ipsam habet consummationem perficiendo. Hec ergo fideliter teneamus, ut in uera fide fundati ab errore heretico tuti simus. Non est querenda fortior et dilucidior confutatio erroris ualeriani, quoad supernaturalis operis initium ex nobis, solam uero perfectionem ex Deo.

7. Aliorum contra sanam doctrinam errorum, notatum a criminatore ualerianum, non inaudiui. Amicus tamen homo, ingenio acri et perspicaci, quem ad scrutandum in lucernis ualerianum adhibui, significauit unum preterea et alterum locum, in alio negotio, posse lectori minus attento, aut equo duriorem uideri.

Quinetiam ne quid preteream quod grauando ualeriano conferre possit, moneo his semel ac iterum pridem uulgatis, incidisse me in opus Bernardi uindingi, cui titulus: Criticus Augustinianus castigatus. Ibi in Obseruationibus ad Augustini tomum nonum,  cui insertus est liber de Dono Discipline, qui idem est cum prima ualeriani homilia, abiudicatur ea lucubratio Augustino, nec in ea aliud reprehenditur, quam quod cap. 1 dicatur: Non est imperium, nisi ubi aliquid iubetur iniustum. Idemque cap. 8 obscure admodum dicatur, cui studium est Christum colere, prius cordis et corporis suscipiat indumenta. Sed non est quod ista nos moueant. Nam quod auctor illius lucubrationis que recte B. Aug. abiudicatur, dicat imperium 40 non esse, nisi cum iubetur iniustum; sumi debet iuxta phrasim murmuratorum quos sibi suggillat ualerianus, qui sollicitudinem et accurationem prepositorum insimulabant tyrannidis ac superbie. Hoc peruerse dici monstrat ualerianus contendens bene moratum et humilem subditum, quamdiu nichil ei iniustum mandatur, non debere duri ac tyrannici iussi insimulare preceptum superioris. Locus ex cap. 8 optime habet. Agit enim ibi ualerianus de conuerso qui illius in seculo calcibus factus sit monachus, ac proinde uestem mutarit. Eum ergo monet ut sicut aggrediens  ad seruitutem Dei et religiosum cultum iniens, mutauit uestem corporis, ita nouam anime uestem suscipiat proposito et uoluntate. Quid ibi obscurum aut non nitens? Quare his, que exordia sunt, pretermissis, excutiamus bina illa que ab amico, emunctissime naris homine, Ioanne Garatio notata dixi.

Prior locus habetur hom. 3, ubi ceteros quidem Christianos negat persoluere umquam Deo posse quod debent, at martyres Deo debitum exacte persoluisse profitetur. Non otiose, inquit, Domino seruiendum, cui quamuis quilibet quotidie honoris aut muneris exhibeamus, numquam tamen persoluimus quod debemus. Quando autem est, ut ille persoluat debitum, quem constat uicario pene munere comparatum, nisi forte pro amore Redemptoris se similis sententia aut mortis, aut damnationis excipiat? Audacter plane sanguis hominis puri pro Deo fusus cum pretioso sanguine quasi Agni immaculati componitur, quandoquidem debitum quo  Christus nobis sibi obstrinxit dicitur persolui, ac uelut exstingui ea sanguinis repensione. Sapientius Chrysostomus, aut quiuis alius auctor homilie de Adam in creaturas reliquas prelatione, nominum quibus Deo obstringimur indissolubilitatem expendit. Suauissime de more S. Ambr. lib. de uirg. prope in fine: Bonus seruus in pretium studet preparare domino quod pro se solutum est. Noli aurum parare filia, noli argentum. Non diuitiis istis te Christus redemit. Paratum habeto pretium, non semper exigeris, sed semper debes. Sanguinem soluit, sanguinem debes. Ille pro te soluit, tu pro te redde. Eramus oppignerati malo creditori peccatis. Contraximus chirographum culpe, penam sanguinis debebamus. uenit Dominus iehsu, suum pro nobis sanguinem obtulit. Sed non potest sanguinem reddere, ipsum inquam Christi sanguinem, nam de eo agit, negatque reddi uel compensari posse. Bonus quidem seruus debet pretium suum reparare Domino suo. Sed si non potest pretium reddere, uel hoc faciat, ne pretio uideatur indignus. Ergo et tu dignum te gere tali pretio, quasi diceret:  Compensatio eius desperanda tibi est; saltem igitur connitere, ne tantum litrum frustra sit exhibitum. Disertissime item ac uerissime Saluianus l. II ad Eccles.: Quidquid libet, homo pro Deo perferat; solui omnino non potest, quod Deus pro homine perpessus est. Quia etiamsi passio ipsa non differat genere penarum, multum tamen distet necesse est diuersitas patientium.

Posterior suspectus ualeriani locus habetur homil. 5. ualerianus uidetur asserere peccatum lingue esse uulnus absque remedio. Sic enim loquitur: Tamdiu sanari potest iniquarum ualetudo cogitationum, quamdiu id quod corde concipitur, ore tacito continetur. uerum ubi semel lingua rotante proruperit, frustra medicum querit. Sine remedio est enim culpa uerborum, quia deleri non potest, quidquid lacrymarum inserta per aures propagauit iniuria.

8. Hec sunt que, preter Semipelagianismum de quo ualerianus a criminatore traducitur, aiebam posse  in eo dure dicta uideri, que tamen nullo negotio molliuntur. Nam prior locus tantum continet decus illud martyrum quo mortem Saluatoris morti rependunt, et, ex diuina concessione ac priuilegio martyrii, abstergunt omnem reatum et maculam, usque ad nouissimum quadrantem persoluentes quod debent, iuxta illud Tertulliani in calce Apologetici: Quis non pati exoptat, ut totam Dei gratiam redimat, ut omnem ueniam ab eo compensatione sanguinis sui expediat? Omnia enim huic operi delicta donantur. Et S. Cyprianus epist. 52, martyres omnia peccata passione purgasse ait, statimque ab obitu ad gloriam peruenire, ut proinde neque suffragiis, neque sacrificiis, per uiuos absque iniuria iuuari queant, ut Innocentius papa dixit, qua necessitate adulti fere omnes qui aliter e uita excedunt obstringuntur. Rari enim sunt adulti quibus ad purum alia uia, id est per baptismum, aut contritionem absolutissimam, uel satisfactionem perfectam, abstergantur sordes peccatorum, absque additione ignis emendatorii. Itaque non cogitauit ualerianus de contentione  et equiparatione sanguinis Christi et sanguinis martyrum. Quamquam si aliquid tale protulisset, non difficilius exponeretur quam sanctus Cyprianus, cuius sunt illa ad calcem libri de Laude Martyrii: Cum ad exemplum Dominice passionis atque ad omne testimonium Christi animam tuam ponas, nec fundere sanguinem metuas, martyrio totum necesse est cedat. Martyrii inestimabilis gloria, infinita mensura, immaculata uictoria, nobilis uirtus, inestimabilis titulus, triumphus immensus, quippe quo et propria confitentis laude prefertur, uelut socio Christi cruore decoratus. Et mox: O beati, et quibus uere dimissa sunt peccata! Si tamen qui Christi compares estis, aliquando peccastis.

9. In posteriore loco, noluit ualerianus asserere lingue peccatum esse immedicabile; sed tantum ostendere intendit quantum sit nocumentum, quod uerbo improuide emisso plerumque infertur, quamque sepe ea plaga egre obducatur, immo frequenter nullo  umquam tempore obducatur; eo qui transfixus est, spiculum cordi infixum, non tantum non reuellente, sed etiam altius ac firmius adigente. Sagitta enim infixa femori carnis, sic uerbum in corde stulti. Preclare omnino in hanc rem disputat noster, hom. 5.

Quare his, que plane leuia sunt, nec a criminatore obiiciuntur, pretermissis, insistendum est depellendo Semipelagianismi probro, cuius ualerianus acriter uehementerque incusatur. Unde etiam a criminatore subinfertur eius de Sancti gradu deiectio: cum enim sine fide recta impossibile sit placere Deo, temerarium omnino censet, homini cuius fides ambigua sit, uel potins aperte oblesa, Sancti prenomen arrogare. Accedit altum de ualeriano silentium in tabulis ecclesiasticis et omnibus retro Sanctorum indicibus, in quibus uerisimile non est pretermittendum tam uniuersaliter tamque constanter fuisse ualerianum, si sanctitatis laude uiuus claruisset, et Sancti nomine dignus excessisset e uita.



41 CAPUT III. Que prima ualeriani quoad Semipelagianismum defensio, eiusque improbatio.

1. Priusquam relego uestigia aduersus ualerianum pressa, et ostendo quam uana suspicio tetram ei Semipelagianismi labem affricuerit, referre iuuat quid in eius defensionem proponi posset, et reuera ad aliorum grauissimorum Patrum purgationem est necessarium.

Erunt ergo qui existiment eam maculam esse in ualeriano aduersariorum opinione minorem, quod ualerianus eo euo uixerit quo Semipelagianismus nondum erat exploratus error, eaque in regione cuius plerique omnes presules et uiri sanctitate ac eruditione prestantes ad eumdem scopulum naufragantes, de initio fidei ex humane uoluntatis aliquo per seipsam nisu, deque gratia Dei humane inuocationi  subiuncta, et omnibus quantum ex Deo est, diuine gratie rore eque respersis, a D. Augustino impune dissentiebant: donec post annos circiter sexaginta, eoque amplius, concilii Arausicani II definitione, proscripto errore, ueritas catholica constabilita est, quod iuxta postremam  cardinalis Baronii sententiam, contigit anno Christi 529, sub consulatu Decii iunioris, que est anni nota concilio ascripta, cum tanto ante floruisset ualerianus. Itaque uideri posset ex hoc capite ualerianus, non nisi leuiter, immo non nisi materialiter errasse, tametsi tota accusatio de Semipelagianismo homiliis eius insperso, ueritate niteretur. Unde non esset quod quidquam de eius sanctitate detractum censeretur, cum constet uiros sanctissimos, salua sanctitate, in multo apertioribus impegisse, non communi errore, sed priuata sua opinione ac sensu ductos. Non enim error hereticum, sed peruicax obstinatio facit, inquit Petrus Damiani lib. I, epist. 13, nec omnes heretici dicendi sunt, qui opinantur errorem; sed  qui pertinaciter et audacter predicant falsitatem.

2. Mitto reliquos cum in hac ipsa Semipelagianismi causa suppetant exempla luculenta Cassiani et Fausti Rhegiensis. Cassianus enim, etiam post scriptas et euulgatas collationes, S. Leone familiarissime usus est, ut docet epistola qua Cassianus S. Leoni opus de Incarnatione inscripsit. Quanta autem sanctitatis laude claruerit, docent non tantum eius scripta, que christiane perfectionis medullam iure dixeris, sed etiam memoria qua in benedictione est Massilie, ubi a tam multis seculis, Sancti titulum retinet et celestium honoribus colitur. Eius enim caput, argentea theca inclusum inter sacras reliquias abbatie S. uictoris, ubi Cassianus olim uixit, exhibetur uenerandum, sacrum de eo, et quidem peculiare ac proprium, celebratur; die festo honoratur, omni denique cultu qui celitibus impendi solet religiose afficitur. Que uidetur fuisse causa cur Petrus de Natalibus, lib. uII  Catalogi sanctorum cap. 59, eum sanctis ascripserit. uarias dieceses in quibus Cassianus colitur ut sanctus, notauit Alenardus, in preludiis ad Concordiam regularum S. Benedicti Anianensis cum de Regularium auctoribus Paulinus Aquileiensis episcopus lib. I contra Felicem Urgelitanum, sub finem, et lib. II semel ac iterum, nec non lib. Iu, initio, allegans Cassianum, appellat eum beatum Cassianum. Disertissime quoque Thomas Waldensis, lib. III Doctrin. artic. 3, cap. 28, num. 2, Cassianum adducens, uocat sanctum Cassianum, et a catholicis talem agnoscendum, luculento preconio ei exhibito, contendit. In Concordia Regularum per S. Benedictum Aniane abbatem, frequentissime allegatur regula sancti Cassiani, et raro omittitur prenomen Sancti. Iidem honores Fausto Rhegii in Prouincia habentur, ubi templum Deo, in Fausti tamquam sancti honorem, iam olim exstructum cernitur, et quotannis festum de eo, cum octaua, tamquam de insigni sancto, celebratur. Primus eum Ioannes Molanus, non ita pridem e Gallicano Martyrologio,  cui illuc usque tamquam sanctus ascriptus fuerat, expunxit, exemplo nequaquam probando in doctore priuato. Quamuis igitur et Cassianus et Faustus huiusmodi fuerint, tamen utrumque errori patrocinatum et materialiter fuisse hereticum ita exploratum est, ut non sit effugio locus.

3. Nam Cassianus, ut postea apertissime demonstrabo, quibusdam eorum qui salutem capessunt, salutis initium ex nature uiribus concessit. Nec audiendi sunt, siue Henricus Cuychius, siue Petrus Ciaconius, suis ad Cassianum annotationibus: quorum ille collationem 13, ob Prosperi impugnationes et Gelasii decretum, esse hereticam fatetur, sed absque Cassiani labe, quem ait retulisse tantum, non etiam approbasse, sententiam abbatis Cheremonis: alios autem Cassiani libros errore liberos contendit; et sicubi Cassianus contrarium uidetur tradere, interpretatur id Cuychius de bona uoluntate per gratiam excitata et precedente uberiora auxilia, eaque utcumque  promerente. Ciaconius uero, propositione 2 et 10 ex Cassiano excepta, et passim in ceteris propositionibus ad questionem de gratia pertinentibus, etiam collationem 13 purgat a crimine, eo quod Cassianus et ea collatione, et multo magis alibi, astruat tantum naturale aliquod meritum remotum, siue naturalem dispositionem remotam ad gratiam sanctificantem, non autem proximam dispositionem, quam solam Ciaconius cum errore admitti censet.

4. Sed neutra Cassiani excusatio est idonea. Nam mens Cheremonis non est alia quam ipsius Cassiani, qui, ut cum Prospero loquar, in proemio libri contra Collatorem, Cheremonis se ostendit per omnia probasse ac suscepisse sententiam. Et sane, nisi hanc admittamus fuisse Cassiani mentem, fatendum erit omnia que in Collationibus habentur, ad eos tantum spectare, qui inducuntur loquentes: quod non minus extra rem esset, quam si quis Platonis Dialogos Platonis mentem continere negaret; aut si quis diceret in Dialogis S. Hieronymi contra Pelagianos non haberi quid  reuera de gratia senserit S. Hieronymus. Itaque perspicue Cassianus reuincitur erroris quoad collationem 13, Ecclesie auctoritate suffixam. Dicere autem quod in ea collatione asseritur morbidum esse, que uero alibi iisdem prope uerbis ab eodem auctore traduntur esse alio sensu accipienda, diuinare est, uel potius tenebras gratis effundere. Euanescit ergo omnis illa prior Cassiani excusatio.

5. Nec posterior est magis idonea. Nam 42 admittere naturale aliquod meritum remotum, et naturalem dispositionem etiam remotam, ad gratiam sanctificantem, reprobum est et maledicto proximum. Ea siquidem dispositio, quamuis esset remota respectu gratie sanctificantis, esset tamen proxima respectu alicuius gratie auxiliantis, per quam gradus fit ad sanctificationem. At concedere auxilium gratie posse naturaliter acquiri, et sub meritum cadere, est Semipelagianus error, quam proinde sibi affricat, qui ea  ratione Cassianum purgat. Quod si nomen dispositionis remote acciperetur improprie, quo pacto usurpatur a plerisque scholasticis, admittentibus naturalem dispositionem remotam, id est meram obicis remotionem absque inductione ullius proportionis, et quacumque moraliter idonea, siue Dei attractiua, et qualitercumque meritoria, aut etiam imperatoria, aptatione subiecti ad formam supernaturalem; sic uitio uacaret ea Ciaconii doctrina, sed ad rem non faceret: quia Cassianus perspicue agit de naturali dispositione, tenui quidem, sed tamen proprie accepta, et aliquali gratie merito feta. Quare fatendum est Cassianum errasse circa initium salutis. Eumque errorem, iis que exstant eius operibus contineri docent que in Cassiano reprehendit Prosper, habenturque etiamnum apud Cassianum. Ut propterea displiceat quod card. Baronius anno Christi 433 affirmat, nempe nunc quidem sanum esse Cassianum; olim tamen, priusquam Eucherii Lugdunensis et uictoris Martyritani, ac Cassiodori labore purgaretur, iis resectis que cum Ecclesie  catholice doctrina non coherebant, morbosum exstitisse. Hoc reiicio, cum exstent, ut dixi etiamnum apud Cassianum, que Prosper ex eo uerbatim retulit atque confixit.

6. Faustum quoque laborasse errore Semipelagianorum quoad salutis initium, diserte asserit Petrus Diaconus lib. de Incarn. et Grat. Christi cap. ult., et non posse eum nota illa eximi, quamuis subobscure plerumque errorem prodat; at ita ut egre teneatur, mihi uidetur indubitatum, ex tam multorum illius eui catholicorum doctorum concitatione in Faustum. Nam S. Auitus uiennensis episcopus, in quo  se peritia uelut in diuersorio lucide domus inclusit; S. Fulgentius, S. Cesarius et in Oriente Ioannes presbyter Antiochenus, aduersus Faustum, partim adhuc superstitem, partim non ita multo ante defunctum, insurrexerunt, ut docemur ex Isidoro, lib. de uiris Illustr. cap. 14; Gennadio, cap. 86 Catalogi; auctore uite S. Fulgentii, cap. 28; Adone uiennensi, in Chronico, ad Christi annum 492;  Ioanne Maxentio, in responsione ad Hormisde epistolam: ut proinde operam ludant recentiores, qui pro Fausto pugnant, et eum usquequaque catholicum fuisse, tanto post tempore persuadere nituntur, decepti exilitate meriti naturalis quod respectu gratie admittit, et interdum uix nomine meriti dignatur, ob tenuitatem; ita ut non obstante aliquali illo merito, gratiam agnoscendam inculcans, eamdem sincere asserere uideatur.

7. Cassianus ergo et Faustus, pii et sancti uiri, nec in uita dumtaxat pietatis laude clari, sed etiam post mortem, iis in locis in quibus euum exegerunt, sanctitate commendati, et celitum honoribus illustres, humanum aliquid passi, re nondum per Ecclesiam perspicue definita, aliter de salutis initio scripserunt quam sana doctrina ferat, nec tamen idcirco omnino proscribuntur. Quin potius que utiliter scripserunt, cum fructu leguntur, eorum memoria in benedictione est. Erit igitur qui non aliter de ualeriano statuat.

 Mihi tamen huiusmodi excusatio, perparum reipsa uel nichil a uera accusatione, quod punctum de quo agimus, abesse uidetur. Sic enim non homilie, de quarum sinceritate et sana doctrina querimus, errore libere demonstrantur, sed probabilis ignorantia auctoris eiusque inuoluntaria cespitatio allegatur. Quod unicum est pro Cassiano perfugium, interclusis, propter auctoritatem Prosperi, cui Romana Ecclesia suffragata est, omnibus benignis Cassiani in sensum catholicum interpretandi uiis quas inire aliqui antehac infeliciter tentarunt, ut monstraui; nec desunt qui idem etiamnum cogitent, euentu, ut auguror, non dissimili, consilioque parum probabili. Quid enim attinet collaudatam a Gelasio, cum ceteris Prosperi opusculis, impugnationem Cassiani retractare, ipsumque etiam Cassianum eodem decreto in plenis ac non corruptis editionibus suffixum uelle indemnem prestare, iis que aduersus eum constituta sunt, labefactandis,  aut potius male tentandis? Eo sane deuenire uidentur qui Cassianum purgant, ut Prosperum Celestini et Gelasii elogiis illustrem, uel calumnie in detorquenda Cassiani mente, uel inscitie in ea perspicienda insimulent: quod quam sit intutum et iniustum, nichil attinet dicere. Ipseque Cassianus, quamuis Prosperi impugnationem moleste tulerit, ut Prosper sub initium epistole ad Rufinum refert, tamen non est calumniam causatus, quod fuisset auertendo Prospero accommodatissimum. Fausti uero, quamuis non adeo explorata uideri posset allucinatio; et nonnichil anceps causa, quod complures pro eo catholici scriptores steterint ; tamen eadem mihi uidetur esse ratio; et illum eque reiecit Gelasius  pontifex.

8. Non igitur e re et existimatione ualeriani esse uidetur, si Cassiano et Fausto, ut erroris, sic excusationis similitudine accenseatur. Et quod communis eo euo eaque in regione fuisse Semipelagianus error obtenditur, pertinet ad potentiorem labis illius diffusionem, non autem ad ualeriani ab ea immunitatem. Nam sicut bonum, iuxta Senecam epist. 73, Dionem, Chrysostomum, orat. 40, et Tyrium, dissert. 33, quo communius et diffusius, eo etiam auctius est; ita et malum, quod idem Dio eleganter de more prosequitur orat. 32, quoad plures permanat, eo est tetrius et grauius. Que paria sunt merito, ait Prosper, contra Collat. cap. 9, de malis agens, non minuuntur ceundo, sed crescunt. Pulcherrime item S. Hilarius, initio sexti libri de Trinit., demonstrat quanta sit grauitas erroris, ex quo peruulgatus et communis efficitur. Quare alia uia ineunda est purgando solide ac uere ualeriano; ita ut non commiserationem erga eum 43 mouere uelle, aut deprecari iustam censuram, sed  innoxium ostendere, et iusto iudicio interposito, causaque discussa euincere, iudicemur



CAPUT Iu. Germana Semipelagianismi expositione tradenda, proluditur ad legitimam ualeriani ab ea labe exemptionem.

1. Quia criminator dicam Semipelagianismi ualeriano maxime impingit, minus de reliqua accusatione sollicitus, opere pretium est premittere quis fuerit Semipelagianorum germanus error, quod discrepantes de eo sententie sint, et uerendum uideam ne ualeriani criminator aliter fortassis Semipelagianismum quam par sit et ueritas ferat interpretetur, et idcirco fucus fiat imperitis. Idque excutere in errore non adeo peruio magis necessarium uidetur: quandoquidem idem ualeriano mastix, qua est antiquitatis Ecclesiastice et hereseon peritia ac sagacitate in peruadendo ad ipsa errorum cubilia, Arianismum,  quo uix ullus fuit in Ecclesia error minus ambiguus, non esse de diuino uerbo in natura tantum diuina subsistente, sed de Christo ex Diuinitate et humanitate compacto, accipiendum contendit; quasi idcirco errauerit Arius, et tot synodorum fulminibus contritus sit, quod dixerit Christum esse Patre minorem. Que quanta sit, ut quam mitissime dicam, cespitatio, nichil attinet exaggerare.

2. Ut igitur uera Semipelagianismi notitia habeatur, adeundi sunt Prosper et Hilarius, qui de eo errore ad D. Augustinum adhuc superstitem litteras dederunt, que exstant prefixe libro D. Augustini de Predestinatione Sanctorum. Ex quibus, ut hoc premittam quod usum aliquem in hoc negotio habere potest, constare puto Hilarium illum non modo non esse S. Hilarium Pictauiensem, ut senserunt aliqui relati a Baronio ad Rom. Martyrol. 5 Maii, littera I, et idem per calami uel typographi exerrationem habetur  apud Cassiani glossatorem, ad l. XII de Inst. c. 13 , sed etiam non esse Hilarium Arelatensem episcopum, ut passim affirmatur. Nam Hilarius episcopus Arelatensis unus fuit eorum qui aduersus D. Augustinum querelas mouerunt. Audi Prosperum in calce epistole ad Augustinum: Speramus non solum tenuitatem nostram disputationum tuarum presidio roborandam, sed etiam ipsos quos meritis atque honoribus claros caligo istius opinionis obscurat, defecatissimum lumen gratie recepturos. Nam unum eorum precipue auctoritatis et spiritalium studiorum uirum, sanctum Hilarium Arelatensem episcopum sciat beatitudo tua admiratorem sectatoremque in aliis omnibus tue esse doctrine, et de hoc quod in querelam trahit, iampridem apud sanctitatem tuam, sensum suum per litteras uelle conferre. Sed quia utrum hoc facturus, aut quo fine sit facturus, incertum est, etc. Expende particulas illas, unum eorum, utique aduersus Augustinum agentium, de quibus  sermo erat; et in aliis omnibus, nam quoad negotium, de quo Prosper tota epistola, atque adeo quoad errorem Semipelagianum, non erat Augustiniane doctrine admirator, immo eam in querelam habebat. Et Prosper liquido testatur, se eum habuisse suspectum, cum dubitet quo fine esset cum Augustino per litteras acturus, quod se prestiturum receperat; ut propter ea plane uideatur Hilarius Arelatensis is fuisse et uite meritis antecedens, et adepto nuper summo sacerdotii honore supereminens, ad cuius auctoritatem se parem non esse, agnoscit Prosper eadem epistola. Numerus enim pluralis, quem eo item loco adhibet, facile referri potest ad communem loquendi modum de aliquo, cum eius nomen ex causa premitur.

Is uero Hilarius cuius epistola ad Augustinum exstat, non modo non erat episcopus, cum Prosper ad Augustinum de hoc negotio deque Hilario Arelatensi episcopo scriberet, sed etiam laicus fuisse uidetur; quandoquidem sue ad D. Augustinum scriptionis rationem  reddit, quod D. Augustini contradictores essent ex parte tales, quibus consuetudine ecclesiastica laicos summam reuerentiam necesse sit exhibere: quod ita se seruatum subdit, ut tamen modeste pro Augustino egerit que liquet cadere in laicum. Quid quod Hilarius Arelatensis episcopus uir fuit et doctissimus, et quod eius superstites lucubrationes alique produnt, eloquentissimus. Hic uero Hilarius, haudquaquam se stylo similem Hilario Arelatensi exhibet in epist. citata, in cuius etiam calce fatetur se tenuitatis sue conscientia adactum agere cum uiro, inquit, tum moribus, tum eloquio, tum studio claro, ut quanta posset collecta suis litteris intimaret, quas coniunctas his destinare curaui. Est enim talis, qui etiam preter hanc necessitatem dignus tue sanctitatis notitia iudicetur. Que aperte cadunt in Prosperum, qui se Augustino de facie ignotum testatur initio epistole, et cum Hilario pro Augustino apud Celestinum papam postea stetit. A quo cum uterque uocetur filius, ea  ipsa epistola qua alii Galli episcopi, ad quos scripta est, uocantur fratres; cum item uterque a diuo August. uocetur filius, initio libri de Predest. Sanct., perspicue haberi uidetur ne Prosperum quidem eo tempore episcopum fuisse, ac fortassis etiam neque postea, cum a Gelasio, Fulgentio, Marcellino Comite et aliis eum subsecutis, numquam uocetur episcopus, ut passim alii in Gelasii decreto, sed tantum uir religiosus, eruditus et sanctus. Ac ut episc. Rhegiensis fuisset, num tamen uidetur fuisse premittendus Hilario Arelatensi, longe sublimioris sedis antistiti, et ex plenissima mundane potestatis sede, ut in Parenesi loquitur Eucherius, ad religionem primum, tum ad Arelatenses infulas euecto, que aperta est confirmatio discriminis quod statuimus inter Hilarium Arelatensem presulem, et istum qui pro Augustino stetit cum Prospero.

Emendandum uero est in scriptore, ceteroquin diligentissimo,  quod Hilarium istum Augustini studiosum, non tunc quidem cum Augustinum interpellauit, sed postea, fuisse Arelatensem episcopum statuit, illum ipsum Hilarium qui non minus eruditione et eloquentia quam nobilitate claruit ac etiam sanctitate; cum uero Augustinum interpellaret, ait fuisse dumtaxat presbyterum. Ita habet anno 44 Christi 426, num. 20, et anno 430, num. 89, et anno 441, num. 3, pleneque in Rom. Martyrolog. ad 5 Maii, littera I. Hec ex dictis per se concidunt. Ostensum enim est, cum Augustinus ab Hilario et Prospero interpellaretur, celebrem illum Hilarium Arelatensem iam fuisse adeptum eam sedem, et ab iis ipsis Augustini interpellatoribus uocatum in suspicionem. Item monstratum est Hilarium cuius est epistola ad Augustinum aduersus Semipelagianos, cum eam scriberet, non nisi laicum fuisse, ac proinde non fuit tunc presbyter.

Ex quo obiter preterea deprehenditur ambigi posse an hic Hilarius diuersus sit statuendus ab illo Hilario  Syracusano qui longe anterius in causa Pelagii tunc in Sicilia uersantis Augustinum pulsauit iis questionibus que apud Augustinum epist. 88 leguntur, et enodantur epist. 89, ubi Augustinus eum semper uocat filium. Eo enim gustu Augustiniane doctrine percepto, potuit hic Hilarius ad Augustinum in Africam pergere, salubribus eius uberibus presens nutriendus; quo beneficio excidisse magnopere dolet sub finem epistole aduersus Semipelagianos, addens id sibi maxime accidisse fratris causa, quem cum matrona sua continentiam professum renuntiat, ex Gallie ora maritima, unde dici posset ad Augustinum scripsisse, siue in transitu, siue aliqua ex causa eo diuertens.

Cum uero hoc ambiguum uideri possit, exploratum tamen arbitror illum alium Hilarium quem D. Augustinus epist. 94 de recenti errore Pelagii admonet, ab Hilario Semipelagianorum delatore diuersum esse. Ille enim alius Hilarius consacerdos et pastor a D. Augustino uocatur ea epist. 94, cum tamen  Hilarius Augustini familiaris, laicus  fuerit, extrema etate D. Augustini. uidetur ergo fuisse Hilarius Narbonensis prime episcopus, qui tunc florebat. Nam quominus concedam esse Hilarium Arelatensem episcopum ratio temporis non patitur. Data enim est ea Augustini epistola sub Innocentio primo, anno Christi 461, ut ibi, n. 5, obseruat Baronius, quo tempore Hilarius sedi Arelatensi nondum fuerat prefectus. Nam successit S. Honorato, qui sedit post Patroclum. At hic, teste Prospero in Chronico, cesus est Arelatis, anno Christi 426, sedente Rome Celestino, cui preiuerat Innocentius, eumque ante Celestinum subsecuti Zozimus et Bonifacius; ut perspicuum sit nondum per ea tempora Hilarium titulo consacerdotis et pastoris potuisse affici ab Augustino. At de his satis.

3. Ex horum igitur Augustini equalium et studiosissimorum epistolis liquet sub extremam D. Augustini senectutem, in Gallia Narbonensi, maxime  Massilie, plerosque, et inter eos non neminem et uita et meritis summi sacerdotii honore supereminentem, id est, episcopum, egre tulisse quod S. Augustinus, reuocata priore sua doctrina de initio gratie et iustificationis ex naturali conatu, quam iuuenis et negotii gratie minus sciens tradiderat, primum plane salutis nostre exordium diuine preuentioni concedendum doceret, quas eorum querelas S. Prosper in responsione ad tria prima Genuensium excepta late refert. Et quamquam initio, fere tantum susurrando, et clanculum, Augustino aduersabantur, ut idem Prosper epist. ad Rufinum testatur, tamen sensim, quod idem in prefatione libri contra Collatorem diserte tradit, magnis motibus in eam posteriorem D. Augustini doctrinam efferbuerunt, quod putarent ea ratione ruinam peccatoris refundi in Deum, et hominis salutem non statui in eius manu, contra quam antiquus Ecclesie sensus ad ea usque tempora tulerat.  Alii ex iisdem Augustini emulis alia apponebant. Augustinum, inquit Prosper epist. ad Rufinum, post premissum illustrissimum eius elogium, quidam nostrorum infamant, dicentes eum liberum arbitrium penitus submouere, et sub gratie nomine necessitatem predicare fatalem; adiicientes etiam duas illum humani generis massas et duas credi uelle naturas, ut scilicet tante pietatis uiro paganorum et Manicheorum ascribatur impietas. Alia item addebant dura et dira, que in capitulis ipsorum, apud Prosperum exstantibus, uidere licet. Quantis item et quam portentosis calumniis ipsum Prosperum Augustini defensorem onerarent, habetur in prefatione ad obiectiones uincentianas, apud eumdem Prosperum.

4. Existimarim autem primam horum omnium in Augustinum et asseclas motuum originem fuisse gliscentem in ingeniis plerisque infirmis errorem, ex male intellecta D. Augustini doctrina de electorum uocatione secundum propositum, ac non uniformi electione omnium ad eadem gratie auxilia, atque  ideo neque ad gloriam. Aliquos enim monachos inde admodum fuisse turbatos constat ex D. Aug. epist. 46 et 47, et ex libris de Gratia et Lib. Arbitrio, ac de Correptione et Gratia. Eodemque etiam pertinuisse uidetur desperatio illius monachi in ipso D. Augustini monasterio, quam describit lib de Dono Perseu. cap. 15. Nam quamuis D. Augustinus eam solam prescientiam causarum refert, tamen sunt duo illa satis coniuncta, et fere infirma ingenia ad utrumque illum scopulum alliduntur; ac cur presciantur tales futuri, causam referunt in non suppeditata largiora illa et secretiora beneficia que electis obtingunt. Hi ergo, aliique infirmi, scandalum passi sunt in proposita D. Augustini doctrina. Resque eo deuenit, si Sigebertum audimus, anno Christi 415, et idem habetur in Chronico Prosperi per Pithorum edito, anno Honorii 23, ut heresis inde conflaretur Predestinatorum, qui subneruabant corda seruorum Dei, negabantque habendam esse salutis sollicitudinem; quod nisi quis esset e felici illo pusillo grege  electorum, quibus Deus gloriam antecedenter decreuit, et auxilia specialia, altamque et secretam uocationem preparauit, necessario perdendi essent; saluandi autem necessario forent, si ad eum numerum et beatum Dei peculium pertinerent.

Alii tamen heresim Predestinatianorum longe posteriorem faciunt, et magnam partem aliter explicant. Tribuunt quippe eam auctori Gotescalco, monacho Suessionensi, qui sub annum Christi 800 uiuebat. Eius autem error his uerbis refertur ab Ecclesia Lugdunensi, contra Ioannem Scotum, ex ipsius Scoti libro, in quarti capitis examine. Tertiam ponit heresim, 45 predestinationibus necessitatem et uim inferentem. Cuius, ut sibi uidetur, auctorem non tacet, uocans eam Gotescalcanam, a quodam uidelicet miserrimo et infelicissimo monacho, iamdudum illic  damnato, et annis iam plurimis carcerali ergastulo retruso, nomine Gotescalco. Hunc et alios eiusdem Gotescalci errores, eadem Ecclesia  libro de Tribus Epistolis, initio, ex cuiusdam  epistola refert: illud item addens, cum Gotescalcus e Gallia ad extremas Germanie oras ob Euangelii predicationem profectus esset, inde cepisse predicationis exordium, quod Deus quos uoluit, ab eterno, siue ad gloriam, siue ad supplicia predestinauerit, et ita quidem, ut nec electi perire, nec reprobi saluari possint; nec uelit Deus omnes saluari, sed eos dumtaxat qui salutem reipsa consequuntur, pro quibus item solis uenerit et passus sit Christus. Ob hec et similia in quibus obfirmate herebat, adiudicatum flagris Gotescalcum a monachis et abbatibus, et pene usque ad obitum sine miseratione dilaceratum, traditur eodem libro, post medium, adactumque suis manibus in flammam proiicere librum quem pro predictis propositionibus scripserat. uidesis de Gotescalco Pitheum in Annalibus, Trithemium in Chronico Hirsaugiensi, Frodoardum  lib. III Hist. Eccles. Remens. cap. 14, et omnium maxime Hincmarum qui aderat, epistola de eo ad Nicolaum I, ubi bene aduertit Gotescalcum non fuisse reuera auctorem primum, sed instauratorem dumtaxat hereseos Predestinatianorum, quam a prima origine repetimus. Multa quoque de Gotescalci nequitia et penis ei inflictis leguntur apud Rabanum, epistola ad ipsum Hincmarum, et alia ad Heberardum comitem. Nam in alia que est ad Noringum ita errorem Gotescalci repellit, ut de eo prorsus sileat. Similiter qui nunc lucem aspexit auctor operis contra heresim Predestinatianorum, et confictum Augustini nomine librum adducit integrum ad huius heresis penetralia educenda in publicam lucem, Gotescalci nusquam meminit, et heresim Predestinatianorum exortam ipsis D. Augustini temporibus agnoscit, proximeque a Nestoriana eam collocat ante exortam Eutychianam, de qua silet.

5. Ab hac ergo heresi, tunc per eam quam dixi occasionem gliscente, quam maxime recessuri nonnulli,  ut semper erroris est abrupta dementia, iuxta Nouatianum de Trinit. c. 20, in alterum extremum deflexerunt, negantes specialem beneficentiam Dei in electos et uocationem eorum secundum propositum. Item diuinam electionem ad gloriam, nulla meritorum per gratiam comparatorum ratione habita factam repudiabant; et qui inter eos erant turbulentiores, antecedentem illam electionem, ad augendam infamiam, magna mendaciorum accessione cumulabant. Antecedentem quoque gratie excitantis preparationem, et omnem uoluntatis humane preuentionem, a Deo gratie auctore factam auersabantur, tamquam libertati humane infestam. Eoque consilio, Deum communem omnium Patrem, et nullius personam accipientem, probaturi salutis item humane potestatem in uniuscuiusque manu reposituri, auxilia gratie uoluntati naturaliter exserte, et auxilium per naturales uires imploranti ac se ad salutem conanti subiungebant. Cordatiores tamen ac sedatiores, ac etiam religiosiores nonnulli, ut de Cassiano dicam,  subiunctionem illam gratie excitantis ad humanam uoluntatem, non fundabant in secutura libertatis temeratione per gratiam preuenientem, aut in defutura homini salutis sue potestate, si preueniatur, presertim ut propositi diuini assectantis electionem antecedentem ad gloriam , sed fundabant subiectionem illam gratie ad uoluntatem in quibusdam Scripture locis male detortis, ad gratiam subsequentem pertinentibus, quibus Deus dicitur peccatorem exspectare, et in maturitate preueniri.

6. Ut perspicuum testatumque fiat hec ita se habuisse , itemque ut ea quam diximus sententiarum et fundamentorum inter Massilienses  uarietas perspiciatur, adeundi et audiendi sunt qui nascentem eorum errorem Augustino primum, tum Celestino pontifici renuntiarunt Prosper et Hilarius. Ita igitur Prosper, epistola ad Augustinum, post late expositas Massiliensium querelas aduersus specialem quorumpiam electionem ab Augustino assertam, eorumque uocationem secundum propositum, non communem aliis : Aiunt, quantum ad Deum pertinet, omnibus paratam uitam eternam; quantum autem ad arbitrii libertatem, ab his eam apprehendi qui Deo sponte crediderint, et auxilium gratie merito credulitatis acceperint. In istam uero talis gratie predicationem, hi quorum contradictione offenditur, cum prius meliora sentirent, ideo se uel maxime contulerunt, quia si profiterentur ab ea omnia bona merita preueniri, et ab ipsa ut possint esse donari, necessitate concederent Deum, secundum propositum et consilium uoluntatis sue, occulto iudicio et opere manifesto,  aliud uas condere in honorem, aliud in contumeliam, quia nemo nisi per gratiam iustificetur, et nemo nisi in preuaricatione nascatur. Sed refugiunt istud fateri, diuinoque ascribere operi sanctorum merita formidant, nec acquiescunt predestinatum electorum numerum nec augeri posse nec minui, ne locum apud in fideles ac negligentes cohortantium incitamenta non habeant, ac superflua sit industrie ac laboris indictio, cuius studium cessante electione frustrandum sit. Ita demum enim posse unumquemque ad correctionem aut profetum uocari, si se sciat sui diligentia bonum esse posse, et libertatem suam ob hoc Dei auxilio iuuandam, si quod Deus mandat, elegerit. Ac sic cum in his qui tempus acceperunt libere uoluntatis duo sint que humanam operentur salutem, Dei scilicet gratia, et hominis obedientia, priorem uolunt obedientiam esse quam gratiam, ut initium salutis ex eo qui saluatur, non ex eo credendum sit stare qui saluat; et uoluntas hominis, diuine gratie sibi pariat opem, non gratia sibi humanam subiiciat uoluntatem. uides initium ac progressum  erroris, ad metam usque barathro et uoragine conclusam.

7. Similia Hilarius initio epistole ad Augustinum, breuius quidem quoad erroris originem, distinctius tamen quoad progressum et uarie adiuncta erroris. Aiunt, inquit de Massiliensibus, nouum et inutile esse predicationis, quod quidem secundum propositum eligi dicantur, ut id nec46 arripere ualeant nec tenere, nisi credendi uoluntate donata. Excludi putant omnem predicandi uigorem, si nichil quod per eam excitetur in hominibus remansisse dicatur. Consentiunt omnem hominem in Adam perisse, nec inde quemquam posse proprio arbitrio liberari; sed id conueniens asserunt ueritati, uel congruum predicationi, ut cum prostratis et numquam suis uiribus surrecturis annuntiatur obtinende salutis occasio, eo merito quo uoluerint et crediderint a suo morbo se posse sanari, et ipsius fidei augmentum, et totus sanitatis sue consequatur effectus. Ceterum ad nullum opus, uel incipiendum, nedum deficiendum,  quemquam sufficere sibi posse consentiunt. Neque enim alicui operi curationis eorum, annumerandum putant exterrita et supplici uoluntate unumquemque egrotum uelle sanari. Quod enim dicitur, crede et saluus eris: unum horum exigi asserunt, aliud offerri, ut propter id quod exigitur, si redditum fuerit id quod offertur deinceps tribuatur. Et mox: Non putant negari gratiam, si precedere dicatur talis uoluntas que tantum medicum querat, non autem quidquam ipsa iam ualeat. Nam illa testimonia, ut est illud, sicut unicuique partitus est mensuram fidei, ad id uolunt ualere, ut adiuuetur qui ceperit uelle, non ut etiam donetur ut uelit; reiectis ab hoc dono aliis pariter reis, et qui possint similiter liberari, si ea que pariter indignis prestatur credendi uoluntas, etiam ipsis similiter prestaretur. Si autem, aiunt, dicatur uoluntatem omnibus remansisse, qua uel contemnere quis ualeat, uel obedire, de compendio putant rationem reddi electorum uel reiectorum, in eo quod unicuique meritum proprie uoluntatis adiungitur. Rursusque infra: Quod autem  dixit sanctitas tua neminem perseuerare nisi perseuerandi uirtute percepta, eatenus accipitur, ut quibus datur, inerti licet, precedenti tamen proprio arbitrio tribuatur: quod ad hoc tantum liberum asserunt, ut uelit uel nolit admittere medicinam. Ceterum et ipsos abominari se et damnare testantur, si quis quidquam uirium in aliquo remansisse quoad sanitatem progredi possit existimet. Nolunt autem ita hanc perseuerantiam predicari, ut non uel suppliciter emereri, uel amitti contumaciter possit. Nec ad incertum uoluntatis Dei deduci se uolunt, ubi eis, quantum putant, ad obtinendum uel amittendum euidens est, qualecumque sit, initium uoluntatis. In predictis Hilarii uerbis, ad plenam erroris de quo agimus introspectionem, desideratur lux aliqua quoad duo: nempe et quoad initium illud qualecumque, quod Semipeliagiani arbitrio ex se exspectato dabant; et quoad opus ad quod necessariam gratiam esse fatebantur.


8. Et quidem initii nomine in ipsis erroris sui cunabulis cuiusuis boni operis exordia designabant, ita ut non primi dumtaxat boni actus liberi, siue fidei, sed quorumuis bonorum operum ad perseuerantiam necessariorum exordia nudo libero arbitrio ascriberent. Postea tamen conuicti, ut D. Augustinus refert lib. de Predest. SS. c. 2, et in eiusdem libri calce, et lib. de Bono Perseuer. c. 17, palinodiam cecinerunt, seque restrinxerunt ad solum salutis initium, et perseuerantiam in ea, ut bis cap. illo 17 testatur D. Augustinus. Placet ipsa uerba appendere; quod recentiores aliqui secure pronuntient, Semipelagianos circa solum salutis initium, non item circa perseuerantiam, aberrasse. Ita ergo loquitur Augustinus, referens Semipelagianorum sententiam: Sed ii, qui solum initium fidei et usque in finem perseuerantiam sic in nostra constituunt potestate, ut Dei dona esse non putent, neque ad hec habenda atque continenda Deum operari nostras cogitationes et uoluntates, cetera uero ipsum dare concedunt, cum ab  illo impetrantur credentis fide. Et mox: Hec ergo ex Deo dona sunt, id est, ut de aliis taceam, sapientia et continentia. Acquiescunt et isti, Semipelagiani. Neque enim Pelagiani sunt, ut aduersus istam perspicuam ueritatem dura et heretica peruersitate contendant. Sed hec, inquiunt, ut a Deo dentur nobis, fides impetrat, que incipit a nobis. Quam fidem et incipere habere, et in ea usque in finem permanere, tamquam id non a Domino incipiamus, nostrum esse contendunt. uides in quas tandem angustias deuenerint Semipelagiani, coacti solum fidei initium, et perseuerantiam in ea nude uoluntati tribuere; eoque confugientes, ut Deum labe, hominem necessitate in salutis negotio eximerent.

Sed intutum plane fuisse perfugium illud, clamant Scripture infinities quoad perseuerantiam. Non minus item luculenta pro fidei initio ex supernaturalibus tantum suppetiis concipiendo exstant testimonia, quam pro initio reliquorum supernaturalium operum,  ut uidere est in longa et insigni disputatione quam instituunt S. Augustinus lib. de Predest. SS., et insigniter serm. 15 de uerbis Apostoli, Prosper l. de uocat. Gent. c. 23, et Fulgent. lib. I de uerit. Predest., ut probent fidem esse donum Dei. Nec tantum fidei supplementum, ut D. Augustinus eo libro c. 2 loquitur, sed etiam fidei ceptum, de quo solo Semipelagiani ibi impugnati refragabantur. Et quamuis consilium Arausicanum quod Semipelagianismi feces siccauit, damnet, non eos tantum qui fidei initium sibi arrogabant, sed etiam eos qui ceterorum bonorum exordia eodem modo uindicabant nudo arbitrio et nature uiribus; tamen hoc non eo pertinet, quasi Semipelagiani ita philosophati sint de cuiusuis extra fidem bone actionis initio, sed cum principio ita sensissent, ne qua superesset erroris scintilla, id quoque reprobauit. Quamquam cum fides sit prima radix in salutis negotio, sitque de ea multo potior ratio quam de subsequentibus actibus, ac sic euictum fuerit initium eius a Deo esse, de aliis quoque  omnibus multo potiori iure idem euictum uideri debeat; mirum non esset, etiamsi admitteretur Semipelagianos in eodem semper errore de cuiusuis operis initio perstitisse, diuum tamen Augustinum incubuisse preseritim in eam curam, ut demonstraret fidei initium a Deo esse, non autem a nudo libero arbitrio.

9. Cum autem eiusdem D. Augustini testificatione, lib. de Predest. SS. c. 2, compertum sit Semipelagianos non potuisse obsistere manifestissimis Scripture locis, quibus fides donum Dei esse monstratur, perspicuum uidetur, eos nomine initii fidei, non intellexisse fidem rudem adhuc et modicam, sed nomine initii fidei intellexise eam credendi uolitionem fidei preuiam quam concilium Arausic. II can. 5 uocat credulitatis affectum, aperteque S. Fulgentius l. de Incar. et Grat. Christi c. 18, Semipelagianos refellens circa uoluntatem credendi, quam ab homine esse  contendebant, eam nominat initium credulitatis. Ex quo sequitur quod fidem ceptam, cui Semipelagiani, ut D. Augustinus, c. illo 2 loquitur, rependi aiebant fidem auctam, non esse fidem essentialiter constitutam, tametsi intensiue imperfectam, sed esse affectum anteriorem, qui sit fidei ueluti preludium; quamuis moraliter unus cum 47 ea actus computetur, et idcirco donetur plerumque eodem nomine. Similiterque sequitur fidem auctam que ibidem appellatur incrementum fidei, non esse auctarium et accessionem aliquam ad fidem ante inchoatam in codem genere, sed esse fidem ordinis superioris, succedentem imperfecto illi initio, spectanti ad laborem humanum. Prouocari autem aiebant, fide illa cepta, fidem auctam, quia existimabant hominem, exhibito initio, qualitercumque emereri internum gratie auxilium necessarium ad credendum. Et ipsum quidem hominem ex parte sua primum conferre uolitionem, eam autem cum primum emicuisset, foueri et promoueri a Deo. Quod ipsum aliter efferebant  dicentes homines initium prebere, Dei uero esse perficere. Itemque ut Prosper epistola citata refert, iis conferri sanctitatem qui bono nature, quod uocabant gratiam initialem, bene usi essent, eoque aliquali merito diuinam in se supernaturalem beneficentiam prouocassent.

10. Eo credulitatis naturali affectu ex nobis supposito, quo prolici asserebant diuine gratie adiutorium, quodque aiebant a diuina uocatione exspectari, addebant Semipelagiani reliqua omnia quibus nomen operum dabant, ipsumque etiam fidei assensum esse a diuina gratia. Idque affirmabant, cum aiebant ad quodcumque opus humane curationis, et incipiendum, et perficiendum, necessariam esse gratiam. Tantum quippe excludebant ab operum syllabo eum quem dixi naturalem credendi affectum, disponentem utcumque ad gratiam. Hoc enim dumtaxat uoluntati nude saluum uolebant in negotio salutis, quod ita necessarium censerent, ut salus in cuiusuis adulti potestate locaretur, et Deus liberaretur ab acceptatione  personarum, quibus duobus incommodis posteriorem D. Augustini doctrinam premi calumniabantur: a se autem declinari existimabant, admittendo ex parte hominis qualecumque initium, seu tribuendo bono usui liberi solius arbitrii meritum aliquod quantumcumque exile ac tenue, ut in eo initio tota gratie substrictio fundamentum haberet. Idque initium pure naturale, nostroque nudo arbitrio expromptum, aiebant a Deo exspectari; tamquam ansulam qua uoluntatem diuina auxilia prehensantem acciperet.

11. Ridiculi uero prorsusque insulsi sunt, qui aliter eam exspectationem interpretantur, affirmantes hoc errore sordere, qui dixerunt consensum, prout libere a uoluntate prestitum gratie uocanti premisse, exspectari a Deo tamquam rationem cur ipse quoque eum consensum uelit a se prodire. Ita ut cum due he cause concurrant ad illius consensus productionem, prior ratione sit uoluntas ante preuenta. Eam uero prestoletur Deus, et ad eius nutum, atque adeo posterius  ratione, se applicet ad cooperandum et dandum consensum. Quam censores predicti censent esse reprobam illam doctrinam de Deo uoluntatem nostram exspectante, a Cassiano collat. 13 cap. 12 male fundatam in illis Isaie uerbis cap. XXX: Exspectat Dominus ut misereatur uestri, damnatamque in concilio Arausic. II can. 4, et a Prospero, Fulgentio, aliisque gratie contra Semipelagianos defensoribus, confutatam.

Hoc uero est in erroribus antiquis referendis, et in conciliorum contra eos definitionibus interpretandis locari, cum exploratissimum sit Semipelagianos diuinam gratiam excitantem et primum initium a Deo positum exclusisse, timentes humane libertati ex preuentione, et diuinam immunitatem a uitio acceptionis personarum pretexentes. Eo itaque sensu damnantur, quod uoluntatem a Deo exspectari affirmarent; cum tamen Deus non exspectet uoluntatem ut eam uocet,  etiamsi iam uocantem uere exspectet quoad consensus liberi productionem. Id est nolit eam inconsultam abripere ad cooperandum, uel adigere ad cudendum consensum: sed id libertati eius permittat nec nisi ab ea iam preuenta aduocatus accurrat ad cooperandum. Aduocatus, inquam, non per actum diuina cooperatione anteriorem, quem constat esse impassibilem, sed per exigentiam nature tunc operabunde, et in talibus circumstantiis, ac premissa diuina fecundatione preueniente, exprompture actionem, si posset absque Deo se ad cooperandum adiungente eam expromere. Eam enim suam exigentiam uoluntas contuendam Deo obiiciens, et obiectiue, non formaliter, exhibens, aduocat Deum ad cooperandum, et cum ipsa producendum consensum liberum. Itaque illa per Deum exspectatio humane uoluntatis, quam concilium Arausicanum reprobauit, alia non est quam que ab ipsis Semipelagianis posita fuerat, hoc est exspectatio uoluntatis ut uocetur, ita ut prius homo ex se et suis uiribus, Deo nichil adhuc circa salutem hominis moliente,  expromat suum qualemcumque nisum, eiusque interuentu utcumque mereatur ut Deus, qui eum dumtaxat nisum, languidum licet et eneruem, exspectabat, illico accurrat, promotor et consummator initii nostri, cui tamquam aliquali merito, et cause moraliter mouenti, exhibet supernaturales suppetias.

12. Semper dico iuxta Semipelagianos initium illud salutis quod esse a nobis affirmabant, tenue aliquid et exile fuisse, nec nisi aliquale meritum auxiliorum gratie continuisse. Perspicuum namque uidetur illos non affirmasse competere tali initio meritum de condigno, respectu salutis ad quam aiebant illud disponere. Ita disertissime tradit Cassianus collat. 13 c. 9, et 13, et 16, lib. XII de Instit. c. 11, 13, 14. Idemque sonant uerba illa Semipelagianorum, quos supra ex Hilario retulimus dixisse, initium istud seu uoluntatem qua queritur medicus, non ualere quidquam, id est, perexigui esse momenti ac meriti. In quo Semipelagiani a Pelagio dissidebant, qui naturali salutis  negotiationi meritum eius condignum concessit.

Nec placent qui Semipelagianos quoad hoc Pelagio adhesisse et meritum condignum inuexisse affirmant; ut uega lib. uIII in conc. 5; Toletus in c. uIII ad Rom. annot. 31, et in c. XI, ad illud: Si autem gratia, iam non ex operibus. Non placent, inquam; nam sanctus Augustinus qui locis allegatis hoc Semipelagianum meritum improbat, tamen ibidem et epist. 105, 48 ac sepe alibi, concedit peccatori diuinitus premoto meritum congruum remissionis peccatorum, negatque simile meritum naturalibus uiribus posse concedi respectu prime gratie. Ergo agnouit gratiam non tantum euerti concessione meriti naturalis condigni , sed etiam concessione meriti naturalis congrui, et aliqualis tantum ac perexigui, quale inuexerunt Semipelagiani; qui exiguitatem huius meriti considerantes eo deuenerunt, ut profiterentur quod ei nostro qualicumque initio rependitur, esse gratie donum, et initium illud non esse meritum, nempe perfectum et simpliciter dictum. Quod minus  peruadentes nonnulli, inconstantie damnant Cassianum et Faustum apud quos locutiones ille frequentes sunt, quasi erroris sui ea in parte immemores. Reuera tamen perstabant in errore, nec nisi meritum simpliciter dictum inficiabantur, cum tamen omnis plane naturalis ad salutem dispositio, et uis qualitercumque meritoria, quam illi admittebant, neganda sit tamquam gratie euersiua, quod Toletus supra male diffitetur.

13. Neque uero recte Semipelagiani per hunc errorem prospici a se putabant humane libertati in negotio salutis, et diuine exemptioni a labe acceptionis personarum, quem fuisse illis geminum erroris scopulum premisi; male, inquam, errorem errore declinabant. Nam quamuis uerissimum sit salutem esse in cuiusuis adulti potestate, et Deum longe abesse a personarum acceptione, est tamen falsissimum quod Deus preueniatur ab homine, siue quod homo salutis  sue negotium per bonum usum nudi liberi arbitrii auspicetur: sed ad locandam in manu cuiusuis adulti salutem suam, satis superque est quod preuentus a Deo possit uocanti consentire aut dissentire, ut plane luculenter tradit Fulgent., lib. de Predest. et Gratia cap. 9, post Augustinum, lib. de Spir. et Lit. c. 34. Et quamuis ea preuentio non sit equale beneficium omnibus quibus impenditur, sed in quibusdam talis sit, ut faciat facere , eo quod fit uictrix suauitas atque delectatio, prout uocatur a D. Augustino lib. de Peccat. Merit. c. 27; tamen semper est sufficiens ad operandum, et talis ut per solam hominis negligentiam ac culpam non sortiatur effectum. Que autem est selecta et specialis, non infert Deo labem acceptionis personarum, que locum non habet in mere gratuitis, etiamsi distributio fiat inequalis, nulla prorsus interposita causa ex parte recipientium.

Est tamen ibi ingeniis omnibus fixa crux, herendumque est in diuino, iusto, sed occulto iudicio, iuxta  illud Augustini de Spir. et Littera c. 34: Si ad illam profunditatem scrutandam quisquam nos coarctet, cur illi ita suadetur ut persuadeatur, illi autem non ita, duo sola occurrunt interim que respondere mihi placeat. O altitudo diuitiarum, et: Numquid iniquitas apud Deum? Cui responsio ista displicet, querat doctiores; sed caueat ne inueniat presumptores. Cauendum item esse in ea questione precipitium mouet serm. 20 de uerbis Apost. et pulchre serm. 11: Mouet me, inquit, quod ille perit, non ille. Mouet tamquam hominem, si uerum uis audire, et me mouet, quia homo sum. Sed etsi tu homo, et ego homo, audiamus dicentem: O homo, tu quis es qui respondeas Deo? Si posset loqui pecus, et dicere Deo, Quare istum hominem fecisti, et me pecudem, non iuste succenseres, et diceres: O pecus, tu quis es qui respondeas Deo? Et tu homo es, sed a Deo pecus es, et utinam sis pecus eius, et ouis pascue eius! uidendus in eamdem sententiam epist. 105, et Prosper II de uocat. Gent. c. 30, in fine, et S. Chrysost. hom.  26, in Epist. ad Rom., in mor. Itaque admote a Semipelagianis machine nullo negotio subuertuntur. Alta ratione eas machinas disiicere se putant alii, sed que reuera non est solida, nec erroris pura. Nam non uideo quam commode a Semipelagianaismi labe liberari possit auctor operis contra Predestinatianos, sepe concedens toto libro tertio gratiam preuenire uoluntatem, sed hoc accipiens de premissa incarnatione, et Christo fonte gratie ad salutem nostram a Patre dato, qua ratione argumenta contra Semipelagianos ex necessaria gratie preuentione elidere poterat. Sed non sufficit ad illud initium quod contra Semipelagianos agnoscendum est, tamquam proprium gratie preuenientis; intelligi enim debet de gratia actuali, que est actus nobis receptus, ac excitans nos ad operandum: qualem gratiam preire ex parte Dei, et anteuertere nostram operationem hic auctor non uidetur agnoscere. Et idem uidetur innuere Arnobius iunior in psalmum CXLuII. Itaque sola catholica et solida ratione euertendi Semipelagianorum machinas,  ea est quam proposui.

14. Ille autem alie calumnie in Augustinum, quas preterea memorabam Massilie et per eam Gallie oram disseminatas, quoad electionem ad gloriam partim per se euanescunt, ut Prosper eas referens l. ad obiectiones uincentianas recte demonstrat; partim commodissime mihi uidentur depellende, si dicamus D. Augustinum admisisse quidem in Deo formalem glorie electorum intentionem, meritis preuisis anteriorem, a qua originem ducat preparatio uocationis congrue, et secundum propositum ; eam tamen intentionem iuxta eumdem D. Augustinum, non aliter statuendam esse efficacem, quam per ordinem  ad auxilia congrua per eam procuranda. Nam electio mediorum congruorum, et eatenus efficacium, ita connectitur cum diuina illa electione et intentione, ut non debeat hec intentio concipi efficax, priusquam hec media, et ordo ad ea cogitetur. Cum autem ea media non sint ineluctabilia, sed absolute loquendo possint non habere effectum, ut alibi demonstratur, et splendidissime tradit S. Macar. hom. 37, agens de gratia tradita apostolis iam confirmatis in gratia, ne grauiter delinquerent, que utique efficax fuit, recte ex his mediis coniectamus efficacitatem intentionis a D. Augustino inuectam non esse firmiorem. Atque ita concidunt omnes machine que ex eo admouebantur, quod salus electi, iuxta D. Augustinum, 49 sit plane necessaria et euersu impossibilis. Aliud enim est certo et infallibiliter non fore euertendam, aliud non posse euerti, etiamsi homo uellet. Primum est uerissimum, posterius uero falsissimum.

Quamquam nichil quoque uersatili libertatis humane  conditioni timendum censerem, etiamsi admitterem electionem ad gloriam iuxta D. Augustinum esse plane efficacem, sed tantum intra ordinem intentionis, eo quod Deus ob preuisam conditionaliter cooperationem uoluntatis humane, si his uel illis suauibus mediis iuuetur, noluerit de uoluntate abripienda per auxilia ineluctabilia quidquam decernere, consequenter ad suam illam robustam planeque antecedentem electionem, quam ex seipso concepit, decreturus, si humane uoluntatis indocilitatem et obfirmationem aduersus illa mitiora et molliora media prenouisset. Sic enim libertas humana eiusque circa salutem uertibilitas salua perstat, non obstante ferreo illo decreto prorsus immanente, et uoluntatem qualis ex se erat, atque adeo plane exsolutam, relinquente. Salus tamen fit indefectibilis, quia quamuis intentio diuina sit pura intentio ob precognitam inflexionem liberam uoluntatis per gratiam repudiabilem, tamen si uoluntas aliter se habere uellet, adigeretur ad capessendam hanc uel illam uiam, diuino  decreto antecedenti quod supponitur consentaneam. Quia uero ea salutis indefectibilitas, quamuis cum presenti libertate coherens, mihi alias ob causas non probatur, idcirco propositam D. Augustini sententiam eo quem retuli modo exponere prestat, ut cauillis et calumniis minus obnoxia statuatur. Hec alibi plene discussa nunc tetigisse sat est, ad aperiendam inanitatem querelarum a Massiliensibus iactatarum, de quibus hactenus.

15. uidit Cassianus reliquorum Massiliensium errorem hactenus expositum, quo prima gratia statuitur semper uoluntati et inuocationi humane subiuncta, coherere non posse cum plerisque Scripturis quibus docemur Deum palam fieri nescientibus ipsum, et apparere iis qui illum non interrogabant. Itaque aliud aliquid commentus est. Nempe quod interdum quidem homo preueniat Deum, et bono liberii arbitrii usu promereatur utcumque gratiam Dei, petitioni ac studio naturali superinductam, qui fuit error Semipelagianorum, seu uulgi Massiliensium; interdum  tamen Deus preueniat nos, et a nobis nondum uocatus pulset ad ostium, ac uoluntatem preoccupet. Quod esse Cassiani placitum notarunt Cuychius annot. 20 in Cassianum, et Ciaconius in obseruationibus. ad eumdem, aperteque habetur ex Prospero lib. contra Collat., presertim c. 5, 9 et 38. Nec cum hereticis, ait c. illo 5, tibi nec cum catholicis plena concordia est. Illi in omnibus iustis hominum operibus libere uoluntatis tuentur exordia, nos bonarum cogitationum ex Deo semper credimus prodire principia. Tu informe nescio quid tertium et utique parti inconueniens reperisti, quo nec inimicorum consensum acquireres, nec in nostrorum intelligentia permaneres.

Sed quid aliunde Cassiani mentem uenamur, cum exstent perspicua ipsius Cassiani loca, quibus ea quam dixi Cassiani opinatio liquido deprehenditur? Illustrissime collat. 13 c. 7: Dei benignitas cum bone uoluntatis in nobis quantulamcumque scintillam emicuisse  perspexerit; uel quam ipse tamquam de dura silice nostri cordis excusserit, confouet eam et exsuscitat, suaque inspiratione confirmat. Et cap. sequenti: Cum in nobis ortum quemdam bone uoluntatis inspexerit, illuminat eam confestim atque confortat, incrementum tribuens ei, quam uel ipse plantauerit, uel nostro conatu uiderit emersisse. Similibus disiunctionibus scatet tota illa collatio, et propterea concilium II Arausic. can. 8, peculiariter ac seorsim, suppresso licet Cassiani nomine, damnat eius errorem, quo aliqui ad Deum accedere dicuntur per liberum arbitrium preuenientes Deum, alii uero per diuinam misericordiam a Deo preuenti idem prestare dicuntur. Quod concilium ait exscindi uniuersali illo oraculo: Nemo enim potest uenire ad me, nisi Pater meus traxerit eum. Et effato apostolico omnes eque comprehendente: Nemo, plane nemo, ut concilium expendit, non aliqui dumtaxat, potest dicere Dominus iehsu nisi in Spiritu Sancto.

Quare cum Cassianus alicubi tantum memorat  preuentionem Dei per uoluntatem creatam cuius motum prestoletur; alibi autem, ac nominatim collat. 3, non semel memorat tantum preuentionem diuinam qua omnis uoluntatis motus anteuertitur, non est inconstantie insimulandus, ut aliqui hic quoque faciunt: sed cum specialis eius error ferat aliquando Deum, aliquando uoluntatem ponere initium iustificationis, consequenter quandoque unam preuentionem, quandoque aliam pro instituto et subiecta materia proponit, ut Prosper etiam notauit lib. contra Collat. c. 38.

16. Hec licet ita se habeant, nichilominus passim Cassiani error Semipelagianismi nota suffigitur, ipseque Cassianus Semipelagianis accensetur, quia qua ex parte uoluntatem aliquando Deo preire statuit in salutis negotio, ea ex parte Semipelagianismum sectatus est: sicut ipsi Semipelagiani, quia qua ex parte statuebant preuentionem humanam auxilium Dei antecedere, Pelagio adherebant, Pelagianismi  sepe notantur, et Pelagiani dicuntur apud Augustinum, Prosperum, Fulgentium, aliosque antiquos. Non laborauit tamen Cassianus aliis erroribus qui in aliis eiusdem furfuris notatis sunt. Et quamuis diuo Augustino occulte obloqueretur, ut Prosper late memorat epist. ad Rufinum, tamen que supra retulimus portenta calumniarum de D. Augustino, non confixit, aut disseminauit, ut indicant illa eiusdem Prosperi lib. contra Collat. c. 2: Ne, ad obscurandam scientiam doctorum, ea exagitare uideamur que uulgus ignobile et procax ineptorum loquacitas intemperanter effundit, unius potissimum definitiones, quem non dubium est illis omnibus in sanctarum studio Scripturarum prestare, referemus. Hoc est Cassiani, quem rursus paulo post uocat uirum sacerdotalis ordinis, qui disputandi usu, inter eos quibuscum degit excellit; et, ut uides, liberat eum nota procacitatis in Augustinum; moxque toto opere refellit tantum in Cassiano errorem de diuina per hominem preuentione, tacitis omnibus aliis supra memoratis, quibus grauatum  ab aliquibus ea etate et regione D. Augustinum premisimus.

17. Habemus igitur quis uere fuerit error 50 Semipelagianorum, tum quatenus maxime parti Massiliensium communis, tum quatenus Cassiano peculiaris ac quorsum Semipelagianismus dicatur. Quia enim assertores erroris propositi non omnino adherebant Pelagio, sed ex parte tantum, nempe negando primum iustificationis initium esse ex diuina gratia, quam alioqui agnoscebant, idcirco Semipelagiani appellantur. Et aptius uocarentur reliquie Pelagianorum, qua etiam ratione interdum nominantur; quia reuera non amplexabantur dimidium erroris Pelagii, sed in uno dumtaxat puncto, tam multis in quibus Pelagius preterea errauerat reiectis, cum eo consentiebant, ea una parte superbe predicationis  ceteris abdicatis retenta, ut loquitur Prosper epist. ad Demetriadem. Quin etiam in illo  unico puncto, non omnino Pelagium sectabantur, sed ueluti dimidia ex parte. Nam cum Pelagius meritum condignum in naturalibus operibus respectu humane salutis agnosceret, ipsi, longe temperantius philosophati, aliquale dumtaxat meritum naturale admittebant, quod esset salutis nostre fundamentum et gratiam homini conciliaret; quamuis illud adeo exile censerent, ut uix nomine meriti illud dignarentur. Quia tamen hic eorum error erat ueluti portio plenitudinis illius errorum a Pelagio inuecte, et illa gratie, ut cum Fausto loquar, uoluntatis ansulam prehendentis aduocatio per humanum laborem sternebat uiam ad renouandum precipuum Pelagii errorem, quo diuinam gratiam per naturalia merita dari contendebat, propterea dicti sunt Pelagianorum reliquie; In quorum detruncationibus  heresis Pelagiana palpitaret. Et in epist. ad Aug.: In istis Pelagiane prauitatis reliquiis, non mediocrem uirulentie fibram nutritam queritur. Et lib. contra Collat. cap. 11 huius erroris  assertores, refouendo cineres Pelagiani dogmatis iam exstincti, deficientem fumi nidorem in rediuiuam flammam conatos accendere.

18. A plerisque uocantur Massilienses; quia reuera Prosper initio epistole ad Augustinum, eos quorum errorem tota epistola refert, ait in Massiliensi urbe fuisse constitutos, quos claros et egregios in omni uirtutum studio uiros fuisse testatur; nimirum ea tunc urbe e Cassiani disciplina excultissimis in re ascetica et uirtute monachis instructissima, quos inter ipse Cassianus, uelut inter ignes luna minores, insignis et clarus, ut Prosper Tiro in Chronico loquitur ad Christi annum 436, splendebat, et eruditione et sanctimonia. Ut propterea S. Prosper epist. ad Rufinum, de hoc in Massiliensibus uirtutum studio, exortum periculum, et de morum probitate discrimen, ingemiscat; secuturis facile populis quod illud tam illustrem gregis Christi portionem probasse perspicerent. Hilarius tamen initio epistole ad Augustinum, eadem  cum Prospero ad Augustinum uentilata referens, ait Massilie, uel aliis etiam in locis in Gallia, fuisse uentilata. Nec id Prosperum latuit, qui etiam Hilarii Arelatensis querelas, ut supra uidimus, ac etiam Genuensium dubia non tacuit; ex quo patet luem illam Massiliensem, omnem illum tractum et Gallie oram peruasisse, ac Genuam etiam et Italie fauces tentasse.

Si tamen Massiliensis lues dicenda est, que primum in Africa uidetur exorta, non modo quoad rixas de uocatione secundum propositum, quibus sedandis S. August. librum de Corrept. et Gratia scribere adactus est, ut eius libri initio et epist. 47 docet, ac etiam Prosper initio epist. ad Augustinum, sed etiam quoad enatum ex eo circa specialem uocationem dissidio placitum Semipelagianum de prima gratia humane inuocationi subiuncta. Aperte enim S. Augustin. ante delatos a Prospero et Hilario Gallos, epist. 107 et lib. II contra duas epist. cap. 8, contrito iam Pelagio, refert subnatos, qui errorem de  prima gratia humano labori expensa tuerentur, dimissis reliquis Pelagii erroribus, qui est Pelagianismus ille dilutus, quem sero sapientibus Afris Massilienses, aliique uicini Galli fere omnes, aliquamdiu admiserunt, nec sine obfirmatione aliqua. Ita ut quamuis D. Augustini a Prospero et Hilario admoniti, diuinis plane libris de Predestinatione Sanctorum et Dono Perseuerantie  uideri posset error ille plane contritus, necesse tamen postea fuerit Celestinum Romanum pontificem ab iisdem Prospero et Hilario interpellatum, graui increpatione, Augustino superstites in Galliani Semipelagianismi professores, et conniuentes ad eorum errorem, uel etiam ei stipulantes episcopos cercere, non magno quoad hunc errorem pretio opere. Nam per annos insuper non paucos in eo tractu uiguit, quod Galli D. Augustini auctoritate non admodum  mouerentur hac in parte in qua ipse alias sensisset aliter, eius uero posteriorem sententiam, duram et immitem esse calumniarentur. At Celestini auctoritatem declinare se satis existimarent, causando libros de Predestinatione Sanctorum et Dono Perseuerantie quibus Semipelagianismus conuellitur, non fuisse a Celestino approbatos, sed tantum doctrinam anteriorum Augustini Operum, quibus Pelagium cinerauerat, fuisse a Celestino commendatam. Id enim Gallos obtendisse late refert Prosper in fine lib. contra Collatorem.

19. Nec prius fumans adhuc hec Pelagii fauilla plane exstincta est, quam sedes apostolica, transmissis ad tractus illius episcopos capitulis, que Arausice in Liberiane basilice dedicatione publice proposita, et a Patribus congregatis firmata ac denuntiata sunt, omnem incendii illius uelut scintillam, doloso cineri tuende humane libertatis ac diuine iustitie suppositam, feliciter compressit anno Christi iuxta nouissimam card. Baronii subductionem 529,  sedente Felice Iu, longe post S. Leonem Cassiani equalem, cui titulus a collectore gratis appositus, eam capitulorum apostolicorum transmissionem ascribit. Et accessit insignis eorumdem capitulorum confirmatio, per Bonifacium II datis ad S. Cesarium litteris que leguntur tom. I Conciliorum Gallie pag. mihi 223.

Consideratione porro dignum est, in illis capitulis siue canonibus, ea tantum definiri, que ad excludendam subiectionem diuine gratie ad humanam uoluntatem pertinerent, et ad gratie necessitatem pro toto iustificationis progressu; intactis iis que ad electionem ad gloriam spectant, et plerisque que in D. Augustini doctrina displicuerant. Similiterque Celestinus in fine epistole, post constitutam fidem catholicam de ueritate noxe parentalis 51 et gratie necessitate ac primatu, profitetur reliquas questiones de quibus D. Augustino negotium facessebatur, neque a se negligi, neque decidi, sed libere doctorum  disputationi permitti, intra eos fines quos Christiana caritas et modestia prefigit. Quod ego ad questionem de electione absoluta ad gloriam, ante uel post preuisa merita per gratiam procreata, pertinere existimarim. Quia enim in eo puncto D. Augustinus multos et graues contradictores sustinebat, nec antiquiores Patres ea in parte perspicue prodiderant aliquid tamquam ex fide tenendum; aliunde autem fatalitas quedam, sub nomine electionis et predestinationis ad gloriam, prorsus antecedentis consensum humanum, induci meticulosis uideretur; satius duxerunt pontifices in questiones non necessarias non excurrere, contenti tradidisse que sine fidei uiolatione negari non poterant; quoad illas autem non necessarias questiones, indixisse modestiam; et D. Augustini suggillatione, tanti uiri merita exantlatosque pro Ecclesia labores dedecente, interdixisse. Quinetiam S. Prosper, quamuis Augustini placitorum tenacissimus, tamen in epistola ad Augustinum, post relatas Semipelagianorum querelas  in uaria doctrine a D. Augustino tradite capita, cum extremam ueluti lineam placiti, quod isti e contrario statuebant, esse docuisset subiectionem gratie ad nudam uoluntatem humanam, hoc dumtaxat uidetur reprobare tamquam Pelagii uirulentia imbutum, intactis ceteris: Si principium salutis male in homine collocatur, si diuine uoluntati impie uoluntas humana prefertur, ut ideo quis adiuuetur quia uoluit, non ideo quia adiuuatur uelit, si originaliter malus receptionem boni non a summo bono, sed a semetipso inchoare male creditur, si aliunde Deo placetur, nisi ex eo quod ipse donauerit. Que liquet ad solum gratie primatum ac necessitatem pertinere.

20. Non uideo autem unde aliqui incumbentes parieti inclinato et macerie depulse, plures contra fidem aperte pugnantes errores in Semipelagianis tanto post tempore subodorati sint, quam pontifices, et concilia, et illorum temporum Patres perspexerint. Affingunt  enim Semipelagianis quod interna gratie auxilia ueramque spiritus subministrationem sustulerint; itemque quod dixerint hominem nature uiribus immediate sustolli ad gratiam sanctificantem, nullis interpositis disputationibus liberis. Addunt alii negatam ab eis fuisse gratiam sanctificantem, et diuinam cooperationem ad actiones liberas. Que omnia quo iure Semipelagianis affingantur, equidem non uideo.

Nam quod attinet ad gratiam sanctificantem, ne ipse quidem Pelagius eam aperte sustulit, ut ex eo liquere uidetur, quod concilia et Patres Pelagium impugnantes omnino silent de gratia habituali: et exaggerationes uirium nature, quas Pelagius epistola ad Demetriadem, et iis qui supersunt Commentariis in Paulum inseruit, pretensa item ab eo libertatis lesio per gratiam, ut habetur ex D. Augustino l. Iu contra Iulian. cap. 8, et ex lib. II contra duas Epistol. c. 5, ad solam gratiam actualem spectabant, non autem ad habitualem. Quanto magis igitur Semipelagiani, uiri et docti et probi, gratiam sanctificantem non sustulisse  censendi sunt.

Quod uero attinet ad gratiam actualem internam reuelationis ac externe propositionis obiecto contradistinctam, certum est eam negasse Pelagium, primo quidem absolute et simpliciter, postea uero tamquam necessariam. Contendebat enim ad summum esse utilem, et iuuare ad facilius operandum quod absolute posset per nudas nature uires effici, ut memorat D. Augustinus epist. 106, et luculenter lib. de Gestis Pelagii cap. 14, habeturque ex ipso Pelagio epist. ad Demetriad. Nisi si, quod Augustinus eodem lib. de Gestis Pelagii cap. 31 satis innuit, de hereticorum more Pelagius cum res tulit, mendaciter admisit quod alioqui inficiebatur. Pelagianos certe, de magistri posteriore placito minus sollicitos, internam gratiam excitantem inficiatos esse, multis confirmat Bellarminus in Recognit. cap. 13 lib. primi de Grat. et Lib. Arbit., aperteque tradit S. August. lib. I contra duas Epist. cap. 19, et in secunda respons. contra Iulian.  lib. I cap. 93, ubi refert eos gratiam internam uocasse necessitatem. Sic igitur de internis gratie auxiliis sentiebant Pelagius et Pelagiani, quocumque uerborum colore heresim obtegerent: Semipelagiani autem non sic; idcirco enim S. Augustinus lib. de Predest SS. cap. 1, laudat eos quod gratiam simpliciter dictam atque adeo internam admittentes, recederent a Pelagio. Quorsum ergo eis affingamus contrarium, et non iam Semipelagianos, sed pure Pelagianos quoad gratie negotium eos statuamus?

Idem dico de impacta iisdem negatione diuine nobiscum cooperationis in actibus liberis. Nam quamuis de Pelagio problema sit expunxeritne diuinam cum causis secundis cooperationem, et nominatim cum uoluntate libera, et non pauci partem affirmantem, plerique etiam negantem tradant, ut uidere est apud Salam. 1, 2, tract. 5, d. 3, n. 9, et alios quos adduxi in Natur. Theo. dist. 8, n. 338, de Semipelagianis tamen nusquam apud antiquos legitur quod diuine cooperationi sint aduersati. Nec id sane ad ipsorum  causam referebat, ut uidetur ex dictis perspicuum.

21. Sileo de ea insulsitate quam nuperi quidam in Semipelagianis damnant, quod admiserint actus mere naturales circa obiecta illa materialia quibus supernaturales actus distinentur; u. g., quod admiserint dari posse naturalem aliquem assensum obiectorum queis intellectus supernaturali fide roboratus prestat assensum, et naturalem aliquem amorem, caritati theologice in suo ordine proportionalem, absque ullo tamen ordine ad gratiam et iustificationem. Hoc Semipelagianis uitio uertere ac suffigere, ineptire est; nec uacat iniuria in grauissimos theologos ueteres iuxta ac nouos qui ita senserunt.

Satis de Semipelagianorum errore, si rei apud plerosque implexitatem et argumenti fecunditatem spectes, omnino paucis; si institutum hoc loco nostrum, plane multis. Nunc an hic ipse error ualeriano iure impingatur consideremus, repetitis et ad examen  uocatis locis illis que offensionem ingenerasse supra uidimus.



CAPUT u. Demonstratur directe ualerianum a Semipelagianismo proxime exposito abhorruisse.

1. Alienum omnino ab errore proposito fuisse ualerianum duplici uia pandam. Nempe 52 primo directe, hoc est ostendendo quam ille gratie diuine studiosus assertor fuerit, primasque ei semper detulerit; secundo indirecte, iis nimirum que Semipelagianismum sapere uisa apte conditis, et ad catholicum saporem idonea expositione aptatis.

Plane catholicam apud ualerianum gratie diuine assertionem ferunt uaria loca. Sic enim loquitur homil. 3, extrema: Seruitii nostri hec est ratio, ut beneficia Christi nostri semper recolas; et in quo religiose fidei labore profeceris, auctori tue libertatis assignes. Et homil. 7, initio: Hec ipsa que fides in nobis operatur, quamuis humano labore proficiant, ad Dominum  referenda sunt, per quem et in quo, si qua sunt bene gesta, consistunt, et in posterum quibusque profutura seruantur. Unde nemo sapiens Dei beneficia suis uirtutibus estimet applicanda, ne audiat illam Apostoli sententiam dicentis: Quid habes quod non accepisti? Aut si accepisti, quid gloriaris, quasi non acceperis? Ex hoc Apostoli loco, uenantius Fortunatus, expositione orat. Dom., circa tertiam petitionem, in insigni digressione contra Semipelagianos, contendit perspicue et aperte euerti eorum errorem: ita ut quisquis hoc cum Apostolo, quem Ecclesie oculum scite nominat, humiliter profitetur, eo ipso profiteatur bonam quoque uoluntatem et salutis initium a Deo esse: eque ac prima incensio lampadis ab intrinseco est, quo ille exemplo egregie aperit a Deo preueniri hominem, imitatus Augustinum tract. 23 in Ioan. Non dissimiliter ergo sensit, qui locum illum in eam rem eque adhibuit ualerianus. Qui mox ibidem, enumeratis uariis bonis operibus supernaturalibus, addit: Sed hec omnia, una atque eadem Patris, et Filii, et Spiritus  sancti in nobis uirtus operatur, que perfectionem iustis laboribus prestat, ac bone uoluntati, quecumque sunt optima, subministrat. Alludit aperte ad illa Apostoli uerba, que totius de gratia doctrine breuiculum iure quis dixerit: Omne datum optimum, et omne donum perfectum desursum est, descendens a Patre luminum.

2. Splendidissime homil. 11, prope tota. Nominatim uero in ipsa homilie fronte, uerbis illis: Omnem profecto modum sacrilege superstitionis excedit, qui in laboribus iustis partem Deo subtrahit, a quo sapientie spiritum accepimus, qui totum hominem regit, et ad omne opus bonum mortalium mentes accendit. Omnia itaque laborum insignia ad Deum referenda sunt, ne S. Spiritus dona rescindat. Et mox prolatis aliquot Scripture testimoniis: uidetis ergo quod bona nostra Diuinitati debemus ascribere, mala autem humanis moribus imputare: quia ut bona procurante Deo creantur, ita mala diabolo auctore nascuntur. Partem laboris iusti et ad iustitiam promouentis, non esse Deo subtrahendam;  accipi a Deo spiritum sapientie ac ueluti primum halitum uite supernaturalis; accendi a Deo mentes nostras ad omne opus bonum, et quidquid huiusmodi est, Deo procurante creari, ideoque hec omnia esse illi ascribenda; quantum abest a Semipelagianismo, quo prima radix boni operis homo statuitur, et boni procuratio eidem ascribitur!

Specialiter uero quod ait bona creari in nobis procurante Deo, mala autem nasci auctore diabolo, argumentum continet in rem nostram efficacissimum, ex eo ductum quod quemadmodum fetus non potest sibi ipsi dare primum esse, sed necessario supponit patrem; ita spiritualis fetus, ille, inquam, absconditus cordis homo qui in nobis formatur, quamuis ad suum augmentum et conseruationem possit aliquid conferre, tamen quoad primum initium necessario aliunde prodit, hoc est a Deo, qui uoluntarie generat nos uerbo ueritatis, ut simus initium aliquod creature  eius. Hoc ipso sensu Semipelagianismum plane exscindente, locutum ualerianum, liquet ex illis aliis eiusdem homilie uerbis: Requirat unusquisque initia uite sue, et auctorem querat generis humani: quis corpus formauerit, quis membra composuerit, quis terrenam materiam in humanum usum fecerit uegetare. Nonne hec omnia, Dominus, sapientia procurante, constituit? Cum ergo non sit nostrum quod sumus, quomodo nostrum est quod habemus? Stultitie genus est, ut cum alii debeas uite beneficium, tibi ascribas ornamenta uirtutum. En apertissimam Semipelagianismi profligationem, eo quod dicebam argumento subnixam, usurpatam quoque a D. Aug. in psal. CXLIu, ad illud, Et iustitia tua exsultabunt.

Nec dimitto indiscussam uim uerbi quo ut mala auctore diabolo in nobis nasci, ita bona procurante Deo creari aiebat ualerianus. Nam siue uerbum creandi presse ac stricte, siue laxius usurpemus, suppetet quod huic rei referat nonnichil. Et stricta quidem acceptatio qua uox creandi signat productionem ex nichilo,  recta impetit Semipelagianismum et quodcumque salutis initium ex nature uiribus, ut propterea S. August. ad ueritatem catholicam ea in parte confirmandam usurpare passim soleat uerba illa ps.: Pro nichilo saluos facies eos; ita luculenter in psal. Lu, itemque illud Apostoli: Ipsius factura sumus, creati in Christo Iesu, in operibus bonis, et similia que ad hoc institutum urget lib. de Grat. et Lib. Arbit. cap. 8. Eodem sensu S. Basil. in ps. XXXII, tractans illud: Ipse dixit, et facta sunt; mandauit, et creata sunt, proferens uarias Scripturas in quibus creatio, quia est productio ex nichilo, spiritualem nostram procreationem ex nullo nostro initio factam signat, addit posse eum psalmi uersum, quoad priorem partem de effectione naturali accipi, qua dicente Deo factus est mundus; quoad posteriorem uero partem, intelligi posse de generatione in Christo, que est moralis creatio, excluso in ea morali quocumque influxu subiecti, quoad primam gratiam auxiliantem. Nec dissimiliter Anastas. Sinaita l. uII Hexem., initio, ait in  II capite Geneseos iterari narrationem creationis rerum, que posset superflua uideri, nisi instituta denuo esset ad designandam secundam creationem longe sublimiorem, que est in Christo et per Christum. Hoc denique uoluisse oportuit antiquos illos scholasticos, qui uel in 1, dist. 26, uel in 4, dist. 1, censuerunt gratiam fieri in nobis per creationem. Hoc enim in rigore physico loquendo, si de gratia habituali sit sermo, improbabile est: nam accidenti ualde preternaturale est produci absque subiecto, atque adeo ex nichilo physico. Et multo etiam improbabilius est agendo de gratia actuali, que forte nulla ui potest sic effici. Sensus ergo scholasticorum illorum esse debet quem S. Thomas 1-2, q. 110, art. 2, ad 2, perspicue expressit: nempe gratiam sanctificantem moraliter creari; quia spectata prima radice ex mera Dei preuenientis liberalitate obtingit, quod similiter dicendum est de gratia actuali. Atque ita primus hic sensus creationis nostre per emissum Dei spiritum, ac Deo  procurante facte, aperte euertit Semipelagianismum.

53 3. Si autem uerbum creandi sumatur paulo latius, ita ut dicantur procurante Deo creari bona, mala autem nasci auctore diabolo, quia bene supernaturaliter operantes, non ex sanguinibus, neque ex uoluntate carnis, neque ex uoluntate uiri, sed ex Deo nascimur, tamquam ex patre fecundante, et primum initium totius procreationis indente, eque concidet per ea uerba Semipelagianismus. In quam rem iuuat afferre perelegantem doctrinam cui Gulielmus Parisiensis l. de Sacram. Matrimonii cap. 5, inedificat anime humane cum Deo nuptias, ad concipiendam et pariendam prolem bonorum operum, non absque uniuerso apparatu illis nuptiis comitante, per analogiam ad nostrates nuptias. Est autem ea doctrina Richardi uictorini in Psal. XXuIII, ad illud: Dilectus quemadmodum filius unicornium, et Bernardi, lib. de Inter. Domo cap. 68, qui aperte ex  Richardo profecit. Obseruant hi doctores, quamuis possimus patres esse Christi, cooperantes ad alienam salutem, eumque gignentes in alieno corde, tamen unumquemque nostrum in quo Christus formatur et generatur, non se habere ad Christum sic genitum ut patrem, sed ut matrem dumtaxat, que ex alieno seminio concipit. Proptereaque expendunt, interminatam in Scriptura maledictionem sterili et que non parit; nec similiter dictum, maledictus qui non gignit: quia non eque in potestate nostra est preueniri sancta cogitatione qua ueritas perspiciatur, ac est in nostra potestate adherere ueritati intellecte et interius gustate, Domino dante suauitatem. Ea enim preuentio, conferens primum salutis initium, mere ex Deo est, qui proinde iure dicitur habere rationem Patris in hac spirituali natiuitate, contra quam sentiebant Semipelagiani, qui sibi ipsis absque gratia natiuitatis illius initium arrogabant. Liquet ergo quantum ab eis abfuerit ualerianus.

Inferius quoque, eadem homilia 11, allegato initio  ps. CXXuI: Nisi Dominus edificauerit, etc., ita infra: uidetis ergo, quod nec sine Domino quod bonum est edificari, nec edificatum sine Domino poterit custodiri. Aedificatio diuine huius domus, edificatio est uite nostre, quam oportet diuine maiestatis auxilio communiri. Rogandus itaque semper est Christus noster, ut in nobis bona nutriat, et exorandus ut nutrita custodiat, atque ita intelligentie nostre corda componat, ut omnia que bona sunt, glorie celestis potestatis assignet. Expendo edificationem diuine domus, id est exordium et initium iustificationis, Deo tribui eque ac eiusdem iam edificate custodiam. Ex eo enim quod Dei sit domum nostram internam edificare, inferri ipsum quoque iustificationis exordium a gratia esse repetendum, tradit egregie Naz. orat. 31, num. 8, et Nazianzeni auditor S. Hieronymus, Ierem. XuIII. Itemque Ioannes episcopus Hierosolymitanus adductus et commendatus a S. Augustino lib. de Gestis Pelagii cap. 14, ac etiam Prosper ad excerpta Genuens.  dub. 8. Aduerto insuper gratie diuine preuenientis auxilia, iisdem a ualeriano uerbis expressa, quibus designantur in ecclesiastica oratione Dominice 6 post Pentecosten, qua petitur a Deo, ut que sunt nutriat, ac pietatis studio que sunt nutrita custodiat. Preterea obseruo eodem loco ualerianum, non aliqua, sed plane omnia que Christiana bona sunt, cuiusmodi etiam est primum iustificationis initium, assignare Deo gratie auctori, et monere rogandum Deum, ut ita intelligentie nostre corda componat, id ut agnoscamus et facto prestemus. Que omnia sunt a Pelagii reliquiis alienissima. ualet enim ex eiusmodi dicto ea D. Augustini illatio quam conficit I retract. cap. 9, ubi expendens quod dixerat lib. III de Lib. Arbitr., omnia bona ex Deo esse, sic concludit: Quia omnia bona ex Deo sunt, sequitur ut ex Deo sit et bonus usus libere uoluntatis que uirtus est, et in magnis numeratur bonis.

4. Infra quoque ualerianus ex illis Scripture locis: Non est qui faciat bonum, et nemo bonus nisi solus  Deus, argumentatione ei gemina quam Prosper cap. 20 contra Collat. ex iisdem locis conficit ad probandum nostre ex Deo salutis initium, concludit in hunc modum: Ergo uidetis quod si quando boni uidemur, bonitatem Dei operamur. Item addit, cum bene facimus in ordine ad salutem, Deum in nobis ut in templo habitare, et scilicet operari in nobis illud ipsum bonum, quod tametsi nostrum sit, tamen quia radicaliter et principaliter a Deo pendet, bonum Dei a ualeriano appellatur; eo ipso sensu quem egregie expressit S. Greg. lib. XXXIII Mor. cap. 25 et 26, tractans illud: Quis ante dedit mihi, ut reddam ei; et homil. 9 in Ezech., ad illud: Ingressus est in me spiritus, postquam locutus est mihi, et statuit me super pedes meos. Appono partem loci illustrissimi, tamquam radium quo uera et catholica ualeriani hoc loco doctrina, collustrari potest. Sciendum est quia mala nostra solummodo nostra sunt, bona autem nostra, et  omnipotentis Dei sunt, et nostra: quia ipse aspirando nos preuenit ut uelimus, qui adiuuando subsequitur, ne inaniter uelimus, sed possimus implere que uolumus. Preueniente ergo gratia, et bona uoluntate subsequente, hoc quod omnipotentis Dei donum est, fit meritum nostrum. Quod bene Paulus breui sententia explicat dicens: Plus illis omnibus laboraui. Qui ne sue uideretur uirtuti tribuisse quod fecerat, adiunxit: Non ego autem, sed gratia Dei mecum. Quia enim celesti dono preuentus est, quasi alienum se a bono suo opere agnouit, non autem ego: sed quia preueniens gratia liberum in eo arbitrium fecerat in bono, quod libero arbitrio eamdem gratiam est subsecutus in opere, adiunxit: sed gratia Dei mecum. Ac si diceret, in bono opere laboraui, non ego, sed et ego. In hoc enim quod solo Domini dono preuentus sum, non ego. In eo autem quod donum uoluntate subsecutus, et ego. En S. Greg. gratiam preuenientem et salutis ex Deo initium colligit et probat ex eo quod bonum opus nostrum dicatur bonum Dei, nosque dicamur alienum bonum operari,  quo ipso modo loquitur, ut uidistis, ualerianus. Que mihi uidentur idonea argumenta bone cuiusuis uoluntatis etiam prime, ab eo ascripte auxilio gratie, in salutis negotio.

5. In calce denique eiusdem homilie 11, hec uerba habet: Qui gloriatur ergo in Domino glorietur; omni ergo studio agendum est, dilectissimi, ut uitam nostram Domino ita fides pura commendet, ne quid extollentia humana sibi uindicet aut suis laboribus donet. Totum autem perdidit quod laborauit, qui propriis uirtutibus fructum sanctitatis ascripserit. Hec plane gemina effato S. Cypriani in nullo gloriandum esse, quando nostrum nichil sit. Ex quo testimonio S. Augustinus lib. de Predest. SS. c. 3, et lib. de Dono Perseuer. c. 14, fatetur se adductum ut sententiam suam priorem circa salutis initium retractaret. Quomodo ergo ualerianus, eodem modo locutus, salutis initium homini arrogaret? Et uero quod negat 54 fas esse extollentiam humanam aliquid suis laboribus uindicare, uidetur  intortum in errorem Semipelagianorum, qui humano labori subiungebant gratiam, eamque ascribebant ei labori quo uoluntas petendo, pulsando, querendo, Deum aduocat. Ut suspicio esse possit uniuersam hanc homiliam qua ualerianus ex instituto reiicit eos qui Deum gratie auctorem ab aliquo laboris sui consortio in bonis operibus excludunt, non tantum in Pelagium intorqueri, qui absolute gratiam inficiabatur; sed etiam, et quidem multo magis in Semipelagianos, quorum post Pelagii cineres, fauille fumabant.

6. Tandem alienissimum est a sensu et modo loquendi Semipelagianorum, quod habetur hom. 16, uerbis illis: Omnis igitur spes obtinende uictorie, in fide et uoluntate consistit. Si enim uoluntas sequatur fidem, numquam deserit uoluntatem. Utique fides. Sane Semipelagiani erroris flos, uel potius fex, est subsecutio et subiunctio fidei ad uoluntatem bonam. At ualerianus, diserte uoluntatem bonam subiungit fidei; ita ut etiam prima credendi uoluntas, non sit ex nuda facultate uoluntatis, sed diuinum fidei seminium,  siue gratiam uoluntati preuiam subsequatur. Que est catholica doctrina contra Semipelagianos. Idcirco enim eos sugillans S. Petrus Chrysologus, serm. 135, post commendatam S. Laurentii in uiuicomburio constantiam, monet auditores ut mirantes S. Laurentii fidem et patientiam, donum Dei mirentur; Dei enim donum fuisse, tantam fidem, tantum in tantis cruciatibus animi robur. Tandemque concludit: Ergo martyrum merita, uelut Dei dona laudemus; amemus, oremus, subinferamus uoluntatem nostram. uoluntas enim sequitur, non preuenit. Sed tamen non deest caritas, si non desit uoluntas. Ipsa enim ardens uoluntas, uocatur caritas.



CAPUT uI. Que prioribus locis Semipelagianismum subolere in ualeriano uisa, demonstrantur catholica.

1. Pergo ad indirectam ualeriani expurgationem,  que in locorum superius propositorum expositione consistit. Tractabo singula eo ordine quo adducta sunt; qui idem est cum ordine ac serie homiliarum de quarum morbositate aut ulcere suspicio fuit.

Premittendum tamen est unum, quod non ad ualeriani tantum, sed etiam ad plurimorum Patrum indemnitatem obseruare opere pretium est: nempe, non si aliquando Patres auxilium gratie in opere talis auxilii indigo reticent, censeri illico posse exclusum, cum sepe subintelligatur, nec semper necesse sit omnia exprimi. Id quod etiam in ipsis Scripturis seruatum a Spiritu sancto grauissimi Patres notarunt. Ut S. Basilius in cap. uI Isaie, tractans illud: Ecce ego mitto; et S. Ambrosius, ad Luce proemium, expendens illa uerba: uisum est et mihi; et obseruans euangelistam, etiam si tacuit loquentem in se Spiritum sanctum, non idcirco tamen id negasse, similiterque Christianum si in opere ad salutem pertinente, eodem modo loquatur, et de diuina cooperatione taceat, non idcirco eam diffiteri. Descripsit  eum D. Ambrosii locum S. Augustinus lib. de Grat. Christi c. 46, et lib. de Dono Perseuer. c. 19.

Sed insigniter idem tradit S. Anselmus, in Concor. II p., c. 15, his preter cetera: Cum aliquid dicit Scriptura sacra pro gratia, non amouet omnino liberum arbitrium; neque cum loquitur pro libero arbitrio, excludit gratiam: quasi sola gratia aut liberum arbitrium solum sufficiat ad saluandum hominem, etc. Ita quippe intelligenda sunt dicta diuina, ut hoc excepto quod dixi de infantibus, nec sola gratia, nec solum liberum arbitrium, salutem hominis operetur. Illustrat hoc nonnullis Scripturis adductis; tum profert insignem similitudinem: Sicut ergo quamuis naturalis usus non procreet prolem sine patre, nec nisi per matrem; non tamen remouet ullus intellectus aut patrem aut matrem a generatione prolis; ita gratia et liberum arbitrium non discordant, sed conueniunt ad iustificandum et saluandum hominem. Appositissime. Quid enim familiarius quam ut simpliciter dicamus: Hic  homo est filius illius mulieris, tacito, nec tamen idcirco excluso patre? Similiter ergo, quamuis uoluntas nostra de Spiritu Dei concipiat, nec nisi celesti semine fecundata, ac diuine illuminationis pregnata conceptu  eniti possit partum salutis; tamen plerumque, solius libere uoluntatis opus illud fundantis fit mentio, non expresso, nec tamen negato diuino seminio per quod fecundata est uoluntas; sine quo non plus posset concipere aut parere fetum salutis, quam possit naturaliter mulier effici mater absque uiri opera.

Itaque qui uoluntatis solius meminerunt, exprimunt dumtaxat quid hec causa in suo genere et ordine ad effectum et ipsi et gratie communem contribuat, non negato  gratie concursu. Quod, ut dicebam, in Scripturis ipsis seruatum uidemus. Et longe equissimum est eodem modo accipere similia Patrum dicta, in longioribus presertim disputationibus, aut cum ad populum agunt: quia illa diligens et anxia utriusque cooperarie cause  expressio, uel nauseam et fastidium pareret, uel offensionem ex ingenerata suspicione hominis de auditoris aut lectoris ingenio aut securitate diffidentis. Ita plane, sua quedam de libertatis humane uiribus duriuscule in speciem dicta lib. III de Lib. Arbit. emollit ipse D. Augustinus 1 Retract. c. 9, ostendens tacitam tunc a se, sed non exclusam gratiam. Quam  regulam, Augustino allegato, commendat Faustus Rheg. lib. I de Grat. c. 6: Apud regeneratos, inquit, quando gratia sine labore, uel labor sine gratia, in Scripturis ponitur, supprimitur, non separatur. Cum unum sine alio dicitur, tacetur alterum non negatur, secundum illam regulam quam antistes Augustinus insinuat: Non omnia que tacentur, negantur. Non me latet, Pelagianos hoc ipsum studiose inculcasse; sic enim Critobulus, partes Pelagii sustinens apud Hieronymum, lib. I contra Pelag., fere initio, obiicienti Attico catholico quod gratie non meminisset, ideoque  eam inficiatus uideretur, reponit: Ex eo quod non negaui, dixisse existimandus sum, neque enim quidquid non dicimus, negare arbitrandi sumus. Et apud Paulum Orosium in Apolog. pro arbitrar. libert. hec aduersus ipsummet Pelagium scripta habentur: Quamlibet crebro dicas de gratia Dei, Non ideo negaui, quia non dixi; sed ideo dixisse accipiendus sum, quia non negaui: quasi uero et Susanna 55 ideo de adulterio confessa credenda sit, quia arguentibus aliis non negauit; aut testimonium falsorum testium, Dominus iehsu quia tacuit, approbauerit. Hec, inquam, a Pelagianis dicta non inficio. Neque tamen idcirco uacillat regula proposita, quia non omni quod heretici proferunt, illico aduersandum est. Poterit enim quod dicunt  non esse fetus eorum; sed ab Ecclesia et probatis doctoribus mutuo sumptum. Itaque cum PP. hoc statuant quasi pro canone, iure ratum est habendum. Accedit quod plerumque Patres, ut sanctus Augustinus etiam notauit lib. de Predestinat. SS. cap. 14, intenti in rem quam tractant,  non sunt adeo solliciti de exprimendis ac distincte et explicite proponendis omnibus que fide certum est ad aliquid interuenire, sed secure loquentes agunt quod agunt. Atque ita statim et obiter gratie auxilia plerumque supponunt, aut attingunt potius quam tractent; quamuis non idcirco ea diffiteantur, uel diuinam uoluntatis nostre preuentionem inficientur; sed quod muneris nostri est, et in potestate nostra locatur, potius urgeant.

2. Hoc quod generatim de Patrum scribendi et loquendi modo in hac re premisi, locum omnino habere potuit in ualeriano; ut non sit quod rigidius austeriusue cum eo agamus, si aliquando e duabus causis ad salutis nostre negotium interuenientibus, alterutrius tantum meminerit, non expressa altera, quam non idcirco inficiatur. Huiusmodi cautione premissa, que ad pleraque Patrum dicta in aliis materiis commodare eque potest, ut ad suppressionem alicuius e diuinis personis, in opere uniuersis  communi  accedamus ad expendenda sigillatim suspecta apud ualerianum loca superius proposita.

Primam homiliam ex ea causa suffigebat criminato, quod ipsa prima eius uerba hausta sint a Pelagio, quem ait: Sepius eo dicendi modo esse conquestum. Non possum non suspicere tantam sagacitatem in Pelagii uestigiis subolfaciendis. Nam hic est frons prime illius homilie: Multi qui sane doctrine aduersantur, iustitiam culpant, et disciplinam imperium esse iudicant; ac rationabilem castigationem superbie assignant, cum non sit imperium, nisi ubi aliquid iubetur iniustum; nec sit superbia, nisi ubi negligitur disciplina. Subiiciturque continenter, longum discipline encomium. Quid hic Pelagianum fermentum subolet? uel que, saltem in speciem, huius principii cum Pelagiana impietate communitas? Exstat indiculus errorum Pelagii apud Augustinum, her. 88 et lib. de Gestis Pelagii cap. 11, 14 et 35. Quid inter eos  errores affine commendationi huic discipline regularis? Nam de ea sermo est auctori cum monachis agenti, ut satis liquet ex inutilitate fame conuersionis, quam religioni professe denuntiat, nisi discipline studium accesserit. An uero S. Cyprianum initio libri de Disciplina et Habitu uirginum, Chrysostomum homilia de Eruditione discipline, Hugonem uictorinum libro de Institutione Nouitiorum a cap. 10, S. Bonauenturam in Speculo discipline propter Nouitios, Laurentium Iustinianum lib. de Discipl. Monast., et alios qui disciplinam non secus celebrant quam hic ualerianus, et graue a discolis haberi iugum eius expostulant, Pelagiane fuliginis insimulabimus ea ex causa?

Quam uere autem subdatur a criminatore, Pelagium sepius eo dicendi modo esse conquestum; intelliget qui aduerterit ex Pelagii scriptis preter plagulas apud Augustinum, superesse dumtaxat epistolam  ad Demetriadem, male a quibusdam, iam a Bede temporibus, D. Hieronymo inscriptam, et ab eodem Beda lib. I in Cant. Iuliano Celanensi episcopo, qui cum Augustino conflixit, attributam; item Commentarios breues in Paulum, Hieronymo quoque inscriptos, diserte autem a D. Augustino lib. de Gestis Pelagii cap. 16, et lib. III de Pecc. Merit. cap. 1 et 11, Pelagio ascriptos; ac denique symbolum secundum, quod habetur tomo IX Hieronym., incipitque: Credimus in Deum Patrem, definit autem per ea uerba, hereticum comprobauit. Nam hanc fidei professionem S. August. l. de Grat. Christi cap. 32 et 33, et lib. de Peccato Orig. cap. 1 et 21, a Pelagio ad Innocentium transmissam monstrat. Nuspiam uero in illis lucubrationibus comparent querele ille Pelagii, de neglectu aut duritia regularis discipline, apud aliquos effrenes et iugi impatientes. Et ut exstarent alicubi ex Pelagio ille querele, parum omnino id referret; cum non quecumque ab hereticis dicta sunt, resecanda uideri debeant, nisi eadem falce omnia  prope fidei dogmata recisa uelimus, ut Rusticus cardin. Diaconus Dial. contra Aceph. probe monuit.

3. Homil. 2 illud notabatur, quod agens de uia Christiana ualerianus dicat, accessum Christiane uie facilem se prestare uolentibus, que uidebantur subolere Semipelagianam gratie subiunctionem ad uoluntatis conatum. Sed hec est plane inanis criminatio. Quid enim apud Patres et morum magistros decantatius, quam uolenti nichil difficile? et si uelimus diuine gratie qua preuenimur cooperari, fore ut consensus ad uirtutem, quantumcumque preruptus et horridus, non mitescat modo, sed etiam cum suauitate superetur? At hoc unum est quod affirmat ualerianus.

Nec minus perspicue, absque nota uel erroris suspicione idem tradiderunt, ut alios nunc preteream, Clem. Alex. II Strom. cap. 7, et S. August. l. I de Lib. Arbit. cap. 13, et uariis locis S. Chrysostom. Et Clemens quidem disputans de adoptione filiorum Dei hec uerba habet: uelle ergo omnia antecedit. Rationales  enim facultates sunt eius quod est uelle ministre. uelis, inquit, et poteris. Idem quod ualerianus conceptis uerbis tradidit S. Maximi de Scopo Incarnat., et qui hoc ipsum mellitissime sic expressit Eucher. in Paren. ad ualer. n. 7: Si hominum quispiam clarus ac locuples in locum liberorum te adoptaturus accineret, ires per oppositas rerum difficultates, et per quoduis longi recessus iter uectatus accurreres. Deus, uniuersitatis rerumque Dominus, te in adoptionem uocat; illud, si uelis, tibi blandum filii nomen impertiet, quo Deum nostrum unicum suum nuncupat. Et non accensus raperis? non properus urgeris? ne conditionem tantam celeri occursu mors festina preripiat? Atque ad hanc obtinendam, tu non inuias terre solitudines, nec longinqui maris incerta penetrabis. Cum uolueris, hec adoptio tui tecum est. Sed et Laurentius Nouanensis homil. de Penitent. idem explicate sic tradit: Homo, 56 noli differre, res in promptu est, uita in manu est, uictoria in arbitrio est. Si uoluisti, uicisti; si nolueris, uictus relinqueris. Qui uult  uincere, conatur ut uincat; qui desperat, amisit uictoriam. Itaque perspicue statuit cuique in manu sua uincere peccata, que uictoria infert sanctitatem. Neque tamen quisquam idcirco notauit Laurentium, uel Semipelagianismi insimulauit, quia suppressit diuinam preuentionem.

Sanctus uero Augustinus, loco allegato, longam de uoluntatis ui ad christiane uiuendum disputationem concludit his uerbis: Ex quo conficitur ut quisquis honeste recteque uult uiuere, si id se uelle pre fugacibus bonis uelit, assequatur tantam rem tanta facilitate, ut nichil aliud ei quam ipsum uelle sit habere quod uoluit. Quem locum recognoscens I Retract. cap. 9, agnoscit catholicum et usquequaque sanum esse, tametsi solius uoluntatis facta in eo sit mentio, dimissa nec tamen exclusa gratia quod id loci illius non interesset, et nondum tunc exortis Pelagianis non uidetur necessarium diligentius ac sollicitius loqui. Non dissimiliter  serm. 31, ex 40 nouis, hortatus ad tenendam iustitiam et libertatem a secunda morte, subdit: Que si nolis ideo non erit, quia illud unde te ab ista morte redimes, si uolueris, erit. Iustitiam uoluntas impetrat a Domino, et bibit illam tamquam de fonte suo, ad quem fontem nullus prohibetur accedere, si dignus accedit. Et mox: Sanguis Domini tui, si uis, datus et pro te; si nolueris, non est datus pro te. Rursusque paulo post: Sanguis Christi uolenti est salus, nolenti supplicium. Tandem in psalm. CII, ad illud: Qui sanat omnes languores tuos, multa prefatus de Deo medico et animorum sanatione, subdit: Sanabit te? opus est ut sanari uelis. Sanat omnino ille quemlibet languidum, sed non sanat inuitum. Quid autem te beatius, quam ut tamquam in manu tua uitam, sic habeas in uoluntate sanitatem tuam? Si uelles esse in aliquo sublimi honore in hac terra, ducatum, proconsulatum, prefecturam si concupisceres, numquid continuo posses quod uelles? Numquid uoluntatem tuam potestas sequeretur? Hec et alia huiusmodi apud Augustinum frequentia nemo  umquam insimulauit erroris, uel affinitatis cum Semipelagianorum fuligine. S. Chrysostomus eodem fere modo loquitur homil. 5 in I ad Thessalon., in ipso fine, inculcans, ut boni fiamus et Christianas uirtutes adipiscamur, sat esse ita uelle, iuxta illud Isaie quod allegat, Si uolueritis et audieritis me. Alibi item multus est hac in parte; sed disertissime hom. 18 in Epist. ad Rom., paulo ante partem moralem, ubi proposita saluatione reliquiarum per electionem gratie, cuius  sunt in hominis salute potiores partes, opponit sibi: Cur igitur non omnes saluentur, si ex gratia salus est? Respondet autem in hunc modum: Quia noluistis. Gratia siquidem, licet gratuita sit, uolentes tamen tantummodo saluat, non eos qui nolunt, qui continuo auersantur, qui contradicunt. Nimirum, ut ait initio homilie 19, potior quidem pars gratie est, non tamen totum. Longum et pulchrum in eam rem locum legere licet apud Theodorum Studitam, catechesi 43, sub finem.


4. Itaque recte omnino ac catholice dicitur, uiam salutis patere uolentibus, esseque eis facilem: non enim excluditur gratie adiutorium uoluntatem uegetans, sed subintelligitur eque ac in illa D. Ambrosii locutione, sub finem libri de uiduis, Unicuique uoluntas sue prosperitatis est auctor. Ex uoluntate enim sapientia nascitur. Et perspicue agit de supernaturali sapientia. Itemque eque ac in aliis illis locutionibus, Propria uoluntas est unicuique causa sue saluationis: et, Bona uoluntas Deum ad nos deducit, et nos in Deum dirigit. Per bonam uoluntatem Deum diligimus, Deum eligimus, ad Deum currimus, ad Deum peruenimus, et eum possidemus. Per eam ad Dei similitudinem reformamur, et ei similes efficimur. Habentur hec omnia in Manuali quod nomine D. Augustini circumfertur cap. 23. Et plane similia habentur apud D. Bernardum lib. de Interiori Domo c. 8. Nec dissimiliter ac durius etiam Nazianzenus, ob additam particulam exclusiuam, et tamen simili subintellectione adhibita condiendus uerbis illis orationis 40: Ite et emite, ac  uinum nullo persoluto pretio bibite? o ingentem benignitatis celeritatem! o facilem contrahendi rationem! Hoc bonum sola uoluntate uenale tibi proponitur, cupiditatem ipsam Deus ingentis pretii loco habet. Sitit sitiri. Particula exclusiua intelligenda tantum est cadere in ea que ex parte uoluntatis conferri debent.

Eodem denique modo accipienda sunt illa S. Iustini in Apolog. ad Antonin., ubi recolens locum Isaie de peccatoris iustificatione et secunda natiuitate iam antea adductum ab ipso, si uolueritis et audieritis me, ac secundam istam natiuitatem cum ea que fit adulti baptismo contraponens, subdit apostolos docuisse primam quidem hominis natiuitatem fuisse necessitatis opus, quod homine neque sciente, neque uolente, peracta sit; prouidisse tamen Deum, ut non maneremus necessitatis et ignorantie filii, quales ex prima natiuitate eramus, sed efficeremur filii uoluntatis et scientie, adipiscentes remissionem  peccatorum et sanctitate uolentes renasci. Ubi certum est ita exprimi natiuitatem ex liberi arbitrii delectu quo homo uolens sciensque formatur, et nascitur denuo, ut tamen non excludatur diuina gratia uolitionem et preueniens et promouens.

Indubieque eadem mens fuit Nysseni homil. 6 in Eccles. ad illud: Tempus pariendi et tempus moriendi, iuxta quem: Nobis ipsis quodammodo patres sumus, quando per bonum animi institutum liberumque arbitrium, nos ipsos formauerimus, et genuerimus, et in lucem ediderimus. Hoc autem facimus ex eo quod Deum in nos ipsos admittamus effecti filii Dei, et filii uirtutis, et filii Altissimi. Idem optime, lib. de uita Moysis, exponens natiuitatem ad gratiam: Est uita humana mutationi semper supposita. Quare oportet cum non sit eterna et immobilis, semper nasci. Sic autem nasci, non aliena fit appetitione, nec extrinsecus ut in corporali natiuitate, sed electione propria unusquisque nascitur. Unde fit ut nos ipsi patres simus nostri, qualescumque nos uolumus electione gignentes et aut marem  aut feminam, uitii ac uirtutis ratione fingentes. Non poterat magnificentius bone uoluntatis interuentum in salutis nostre negotio proponere: meritoque posset hoc eius dictum salebrosius uideri quam quod ualerianus dixit, uiam salutis patere uolentibus. Hactenus tamen Nyssenus, calumnia negate preuentionis gratuite oneratus non est, et merito. Nam ut cetera loca taceam, in orat. catech., cap. 30, disertissime asserit gratiam preuenientem. Et cum ibid. cap. 39 accurate tradat quod ex eo aliis locis allegatis protuli, nempe hominem libere sue uoluntatis electione gigni ex Deo et filium Altissimi effici, perspicuum esse uidetur, non pugnare duo illa, natiuitatem secundam obtingere uolentibus, et a Deo uocante et preparante esse quod uoluntas uelit ut obtingat. 57 Quod attendentes nonnulli Patres adducti c. 5, n. 3, dixerunt neminem in spirituali natiuitate esse sibi patrem, sed matrem dumtaxat, quia hec ex aliena tantum anteriori operatione fecundatur.


5. In homilia tertia suspectus primum erat locus quo asserebatur deposci a Christiano uoluntarium officium. Sed perperam trepidatur timore ubi non erat timor. uel enim suspecta est uox uoluntarii in negotio salutis, uel uox officii. Neutra uero iure insimulatur. Nam Dauid, qui uoluntarie se sacrificaturum spondebat, non habetur erroris suspectus. Eiusque non insimulatur princeps apostolorum, qui Christianos ad seruitutem uoluntariam cohortatur. Non item S. Ambrosius. qui lib. I de Iacob, c. 3, studium nostrum commendans, et in eo dicens esse omnia, ita ut aut culpam adiungat, aut gratiam, subdit: Quid in alios deriuamus? uoluntarium sibi militem legit Christus, uoluntarium seruum sibi diabolus auctionatur. Nec denique S. Paulinus, cuius illa sunt in epistola 2 ad Seuerum: Que nobis gratia, si in alieno tantum fideles fuerimus, nisi de proprio seruiamus, id est, de libero uoluntatis arbitrio, ex toto corde nostro, et ex totis anime nostre uiribus diligentes Deum? In quem nos affectum lacessit propheta qui dicit, uoluntarie sacrificabo  tibi? Hoc enim acceptum et placitum coram Deo, ut bonum nostrum sit uoluntarium. Sane omne obsequium nostrum Deo exhibitum esse debere uoluntarium, notio ipsa obsequii fert, etiamsi diuina preuentio supernaturale obsequium exigatur. Immo quia preuentio illa ad uoluntarium obsequium sollicitat, scite Isidor. Pelus., l. Iu, epist. 51, tractans illud: Iis qui secundum propositum uocati sunt, ait uocationem non esse uiolentam et coactam, sed uoluntariam ac spontaneam; ab effectu eam consequente, siue a proposito nostro uoluntario, de quo uerba illa Apostoli accipit, denominans eam uoluntariam. Tantum abest ut humano consensui et obsequio negaturus esset rationem uoluntarii.

6. Aeque facile purgatur uox officii; quam tametsi in ecclesiasticis libris non tam usitatam, ut loquitur S. Augustinus epist. 19, et ab ethnicis usurpatam ad designandum naturale decus actionum intra nature  fines honestarum, tamen S. Ambros. I Offic. c. 8, docet non esse tantummodo philosophorum schole aptam, sed Christiano quoque sensu usurpari posse, siue officium ab efficiendo dictum uelimus, quasi efficium, una littera propter sermonis decorem immutata; siue ab eo quod ea agantur que nulli officiant, prosint omnibus. Utrauis enim officii notatio et significatio ut probetur, monet eque eam uocem in Christianos et supernaturales actus honestos, ac in naturales cadere. Et idcirco idem S. Pater, lib. Iu in Lucam, ad illa uerba capitis quarti: Nemo eorum mundatus est, nisi Naaman Syrus, uocem officii intrepide adhibuit agens de obsequio supernaturali. Euidenter, inquit, hic sermo nos Domini salutaris informat, et ad studium uenerande diuinitatis hortatur, quod nemo sanatus ostenditur, et maculosi morbo corporis absolutus, nisi qui religioso officio studuit sanitati; non enim dormientibus diuina beneficia, sed obseruantibus deferuntur. Neque uero quia Cassianus et Faustus uoces uoluntarii officii usurpauerunt, damnande confestim sunt tamquam  reprobe et Semipelagianismo grauide. Non enim omnia que heretici dicunt, figmenta sunt aut recusanda, ait S. Cyrillus epist. 30, annuentibus Origene, homil. 9 in Num., et Hieronymo epist. 75 et 152.

7. Calumnia que alteri eiusdem homilie loco inedificabatur, non minus facile dispellitur. Quod enim ait ualerianus, quando alios commendant uirtutum merita, curandum esse ut nobis locum gratie faciant uoluntarie seruitutis officia, non eo pertinet quo detorquebatur. Sensus enim est: quando martyrii laurea, de qua agebat, non semper in promptu est , enitendum esse ut uoluntaria seruitus suppleat quod supplicium extrinsecus irrogatum et patienter exceptum prestare posset, si inferretur, pateatque ea ratione aditus ad gratiam Dei. Quod perinde est ac si dicatur: satagendum esse ut per bona opera accessio fiat ad gratiam sanctificantem anterius partam, iuxta illud S. Ambrosii serm.  14 in psalm. CXuIII, 4: uoluntarium organum uberiore spiritus sui gratia Christus impleuit. uel ut per bona opera de sancti Spiritus inspiratione concepta, contritionem, inquam, perfectam, et amorem exquisitum, diuinam gratiam sanctificantem aduocemus, depulso peccato quo forte prius sordebat anima.

8. Homilia 7 notabatur locus quo diuina uirtus dicitur perfectionem iustis laboribus prestare, et subministrare bone uoluntati quecumque sunt optima. Quod tantum abest ut notari debuerit, ut potius admodum pie et catholice a ualeriano dictum sit, ad humanum fastum  deprimendum, agnoscendamque Dei in nos beneficentiam, a quo est omne donum perfectum et datum optimum, iuxta Apostoli sententiam ad quam ualerianus aperte alludit. Itaque quod ait, perfectionem prestari a Deo laboribus iustis, sensus non est hominem solum inchoare, Deum uero perficere; sed sensus est, ipsam totam perfectionem et dignitatem operum iustorum  ex Deo manare, eique decus iustorum operum illibate esse ascribendum. Conformiter ad S. Macarium, cuius sunt illa plane insignia homil. 26: Oportet hominem dedita opera et consulto excolere terram cordis sui, et elaborare. Requirit enim Deus laborem, fatigationem, ac operationem ab homine. uerum nisi supernitus apparuerint nubes celestes ac pluuie gratie, nichil proderit agricole labor. Hoc autem est indicium Christiani cultus, quantocumque quis labores sustineat, et quantascumque iustitias peregerit, ac si nichil effecisset, ita se gerere, omnia scilicet bene per nos ac iuste facta ascribendo gratie. Nec dissimiliter S. Leo serm. 2. de Epiph. cap. 3, uerbis illis: De cordibus nostris que Deo sunt digna promamus. Quamuis enim omnium bonorum sit ipse largitor, etiam nostre tamen fructum querit industrie. Non enim dormientibus prouenit regnum celorum, sed in mandatis Dei laborantibus atque uigilantibus, ut si dona illius irrita non fecerimus, per  ea que dedit, mereamur accipere quod promisit. Similia habet serm. 5 de Epiph. c. 3. Quod item ait ualerianus, subministrari bone uoluntati quecumque sunt optima, non est trahendum ad suppeditationem auxiliorum gratie ob preuiam uolitionem 58 naturaliter bonam, quod esset aperte contra scopum ualeriani, nec humanum tumorem comprimeret, sed augeret: accipiendum itaque est de ea, quam dixi, subministratione cuiusuis dati optimi, facta a Deo uoluntati ex se egentissime, nec umquam ad supernaturalia assurrecture, nisi erigeretur et preueniretur diuinitus.

9. Ex homilia 9 arguebatur locus quo dicitur Dominum dignum occurrere ad petitionem nostram. At hec est admodum insulsa criminatio, et que eque in Isaiam, ipsumque Spiritum sanctum posset cadere. Tractat enim ibi ualerianus illud Isaie: Tunc inuocabis, et Dominus exaudiet; clamabis, et dicet: Ecce adsum. Inde uero infert ineffabilem esse Dei dignationem, qui ad clamorem nostrum ac petitionem dignetur occurrere, seque paratum ad opitulandum prestare,  quod ipsum propheta eo loco, immo per prophetam Spiritus sanctus profitetur. Posset sane non suspectus modo, sed etiam compertus erroris eo loco haberi ualerianus, si clamorem illum ex meris nature uiribus conceptum diceret, aut si petitionem cui Dominus occurrit ex nature nudo uigore profectam uellet, qui esset error gratie humane inuocationi subiuncta in concilio II Arausicano confessus. Sed huius peruersi sensus non alia apud ualerianum indicia exstant, quam apud prophetam cuius uerba adhibuit.

Concinunt plane alii Patres, ut S. Chrysostomus homil. 27 in Genes., tractans similem eiusdem prophete locum ex c. 65: Adhuc loquente te, dicam, Ecce adsum. Hortatus enim ad innitendum diuine gratie, et summam Dei in nos beneficentiam exaggerans que non, ut inter homines assolet, primum obsequia exigat, tum beneficia sua elargiatur: sed prius benefaciat, et prioribus beneficiis excitet nos ad exhibenda sancta obsequia, subiungit ad consequendam  sanctitatem et remissionem peccatorum, non esse plurimo tempore opus; quod latronis exemplo confirmat, qui ne hora quidem eguit ad plenam emundationem. Tanta est Dei erga nos misericordia. Nam ubi uiderit uoluntatis nostre propositum firmum, et feruenti nos desiderio ad se accedere, non retardat, neque differt, sed accelerat, suamque solitam liberalitatem exhibens, dicit: Adhuc loquere, et dicam: Ecce adsum. Id quod late confirmat exemplo serui illius qui rogatus rationem reddere, cum non esset soluendo, supplex domino factus, immense summe remissionem exorauit, ac etiam supra quam petebat obtinuit.

Similia illa apud Ambrosium in calce sermonis 47: Multi diabolici fluctus sunt in hoc mundo, tentationum multa naufragia, a quibus ita liberari possumus, si clamantibus manum suam Saluator extenderit. Nos ergo clamare ad Dominum non cessemus, ille auxilium solitum non negabit. Durius item lib. 3 de uirgin. Didicisti, inquit, ubi Christum requiras, disce etiam quemadmodum possis mereri ut ille te querat. Excitat Spiritum  sanctum dicens: Exsurge, Aquilo, et ueni, Auster: aspira hortum meum, et perfluant aromata mea. Descendat frater meus in hortum suum, et manducet fructum pomiferarum suarum. Hortus uerbi anime uernantis affectus est, et in pomiferis uirtutis est fructus. ueni ergo; et siue manduces, siue bibas, si Christum inuocas, adest dicens: uenite, manducate panes meos, et bibite uinum meum; siue etiam dormias, pulsat ad ianuam. Extrema hec uerba aperte ferunt preuentionem diuinam gratuitam, qua Deus ipse homines, necdum aperientes cordis ostium, sollicitat et illicit ad bonum. Et tamen in anterioribus uerbis docet S. Ambrosius, peccatorem inuocando mereri ut Deus illum querat, item excitare Spiritum sanctum. Que si crude acciperentur, non modo cum ueritate catholica toties alibi per S. Ambrosium tradita non cohererent, sed neque cum extremis illis uerbis quibus Deus pulsare ad ianuam cordis, hoc est preuenire hominem et premouere  ad bonum dicitur. Itaque restat ut S. Ambrosius dicatur tribuisse homini inuocanti meritum ut a Deo queratur, et excitet Spiritum sanctum; non agendo de inuocatione humana qua primum gratie auxilium comparetur, sed agendo de inuocatione facta ex anterioribus gratie auxiliis ad promerendam ulteriorem et uberiorem. Quo ipso modo accipi longe molliora ualeriani uerba que nunc purgamus, est longe equissimum.

Denique concinit S. Macarius cum alibi uariis locis, nominatimque hom. 16 et 23, tum luculenter homil. 46, ubi longe etiam durius loquitur quam predicti omnes, quamuis multus, immo plurimus uariis locis sit in assertione gratie preuenientis, ut infra monstrabo. Locum ascribo, ut qui in ualeriani oculo festucam uident, hanc primum trabem eiiciant ex S. Macarii oculo. Quemadmodum si quis morbo aut febri detineatur, licet in cubile corpus proiectum sit, non ualens perficere opus aliquod terrenum, non tamen quiescit animus, sed distractus et curans que superagenda,  medicum requirit, missis ad eum amicis suis; eodem quoque modo anima post transgressionem mandati, in infirmitatem affectionum redacta, et languidior reddita, ubi accesserit ad Dominum, et crediderit, auxilium ab eo consequitur et abnegata priori pessima uita, licet antiqua egritudine decumbat, et nequeat opera uite uere peragere; nichilominus curare que ad uitam pertinent, sedulo deprecari Dominum, et inquirere uerum Medicum, et habet et potest. Et non, ut aiunt quidam peruersa doctrina seducti, prorsus mortuus est homo, ut omnino non possit quidquam boni peragere. Etenim infans, licet nichil possit quidquam boni peragere. Etenim infans, licet nichil possit perficere, aut propriis pedibus accedere ad matrem nequeat, nichilominus uoluitur, clamat, et plorat inquirens matrem, erga quem summa afficitur misericordia mater, et gaudet de infante querente eam cum labore et clamore. Et cum non possit infans ad eam peruenire, nichilominus ob multam pueri inquisitionem ipsa mater abit ad illum, amore pueri capta, et amplectitur, circumfouet, atque alimentum profert  summa cum dilectione. Hoc ipsum benignus quoque Deus facit in anima ad eum accedente, et eius desiderio detenta.

Siue de languore et egritudine anime ex casu primi parentis, siue de egritudine et languore ex propria anteriori culpa loquatur S. Macarius, perinde est. Statuit enim animam in utrouis illorum statuum, clamare posse, et inquirere medicum, et id negantes peruersa doctrina imbutos uocat: quia scilicet agit de anima clamante et inquirente, premissa celesti preuentione et sollicitatione, quamuis eam hic non exprimat. Adhibet porro, ut uides, illud ipsum egri exemplum, quo postea usi sunt Semipelagiani ad declarandum suum errorem, ut ex Hilarii epistola ad Augustinum discimus. Proptereaque dixi durius 59 aliis iam memoratis loqui S. Macarium, quamuis ei benigna interpretatio non negetur, que proinde neque aliis mitius locutis, ac inter eos ualeriano, neganda est.

10. Homilia 11 maxime morbosa uisa est. Duo in  ea notabantur loca. Prior quo dicitur: Deum numquam deserere uoluntatem religionis studio florentem, nec deesse solatia Diuinitatis, ubi sunt actus bone conuersationis. Hic tamen locus usquequaque sanus est. uoluntatem enim religionis studio florentem a Deo deseri, quis nisi impius, et diuine benignitatis prorsus rudis effutiat? Cui uero ignotum illud a Trident. sess. 6, cap. 11, traditum post D. August. lib de Nat. et Grat. cap. 26, ac Prosperum ad 7 et 13 obiectionem uicentianam, et lib. II de uocat. c. 12, et ad 7 capit. Gallorum: Deus neminem deserit, nisi prius ipse deseratur? At non deserit Deum uoluntas religionis studio florens. Itaque quam ei gratiam contulerat Deus, ut religionis studium conciperet, eoque floreret, eamdem lubens uolens prorogat, celestiaque auxilia et solatia bonis actibus ex diuina largitate procreandis intentio homini deesse non sinit. Prior ergo ille locus facilem, ut dixi, explicatum habet, uel potius  otiose opponebatur. De posteriore quia putatur desperandus, seorsim pronuntiandum est.



CAPUT uII. Catholice omnino a ualeriano dictum esse, nostrum esse uelle, Dei autem perficere, multipliciter ostenditur.

1. Tota aduersus ualerianum belli moles, in posteriorem locum ex homil. 11 notatum incumbit, cum diserte tradat eo loco ualerianus, nostrum esse bonum uelle, Dei uero perficere; et boni operis uoluntatem ex nobis debere descendere, perfectionem uero in Dei potestate pendere. Et habere quidem hominem gratiam laboris sui, sed Domino debere fructum laboris impleti. Quod uidetur esse ipsissimum uirus Semipelagianum quo homo ita Deum admittit in subsequentibus cooperarium, ut tamen quod D. Augustinus lib. de Predest. SS. cap. 2, egregie notauit, primas sibi partes in salutis sue negotio uindicet, Deo secundas tantum concedat, et quasi componat cum Deo, ut partem sibi uindicet, atque illi partem  relinquat. Et quod est elatius, primam tollit ipse, sequentem dat illi, et in eo quod dicit esse amborum, priorem se facit, posteriorem Deum. Tantum tamen abest, ut hic locus desperandus sit, ut potius commodissime, nec uno modo ostendere liceat nichil in eo affirmari cum sana doctrina minus consentiens.

Idque uidetur agnouisse Ecclesia Lugdunensis libro contra Ioannem Scotum, circa propositionem eius quartam, in ipso fine. Post longam enim reiectionem propositionis illius, nostrum est inchoare, Dei per gratiam perficere, subdit Lugdunensis Ecclesia: Si istius uerba alium sensum habent, ostendit ipse qui scripsit. Que uerba aperte innuunt, preter sensum aperte hereticum, qui uerbis illis in extima crusta spectatis subesse potest, alium adinueniri posse catholicum et labis expertem. Eum nos  circa ualerianum affinibus licet uerbis usum, exhibere conabimur, nec difficile   exhibebimus, et quidem multiplicem.

Et in primis spectandum est ualeriani institutum, et sententie que in inuidiam uocatur cohesio ac textura cum antecedentibus et consequentibus. ualet enim uniuerse quod preclare circa Scripture loca annotatum est a D. Chrysostomo hom. in illud Ierem.: Scio, Domine, quia non est hominis uia eius. Nempe nullam esse periculosiorem, aut magis preposteram loci alicuius interpretationem, quam que datur uni alicuius loco, a corpore tractationis cui commissus erat auulso, neglecta antecedentium et consequentium cohesione et scopoque auctoris. Scopus ergo ualeriani eo loco erat infigere, stultitie, ut ait, genus esse, ut cum alii debeas uite beneficium, tibi ascribas ornamenta uirtutum. Cum, inquam, agnoscas te a Deo habere quod sis secundum naturam, inficieris tamen te ab eodem habere ut tibi bene sit supra naturam, et quoad uirtutes infusas, aliaque supernaturalia anime decora. Hoc ita confirmat ualerianus, ut tamen negatum nolit ornamenta  religiose uite uigilantie studio comparari; nosque ad eam anime exornationem et mundum supernaturalem aliquid conferre: nimirum assensum liberum quo admonenti Deo annuimus, cum in potestate nostra situm esset refragari, et diuinam sollicitationem ac motionem nos preuenientem abiicere, ut Tridentinum diserte tradit sess. 6, cap. 4. Ne uero inde animus humanus intumescat, addit ualerianus, neque ex assensu illo et uolitione boni adhibita per uoluntatem, preberi uane gloriationis occasionem, cum ea studii nostri exhibitio etiamsi per gratiam exprompta, ac de uoluntatis silice uelut excusa, imprimis Dei auxilio eguerit ut excuderetur. Deinde iam excusa tota non sit et periclitetur, nisi diuinitus firmetur, muniaturque aduersus superuenientes difficultates, que plurime semper et graues impendent in supernaturalium operum exercitio.

2. Primum illud humilitatis motiuum a ualeriano  propositum, ex eo quod consensus non fuerit per nos exhibitus, nisi per gratie auxilium et preueniens et coadiuuans, continetur uerbis illis que in inuidiam a criminatore uocantur, cum tamen sint catholicissima et usquequaque sana. Nec nos negare possumus ornamenta religiose uite uigilantie studio comparari. Sed ibi Deus est, ubi integre religionis est animus, ita Apostolo dicente: Exemplum eius queritis, qui in me loquitur Christus? Hec in inuidiam uocantur, et morbosa a criminatore censentur, qui putat sensum esse, studium humane uigilantie, excluso Dei auxilio, parare ornamenta religiose uite, eo quod Deus adueniat quo eum uocat animi religio integra, et nature uiribus concepta. Sed hic sensus est aperte contra scopum ualeriani, et pugnat cum ratione ex loco Apostoli proxime adducto petita.

Germanus itaque ualeriani sensus est ex immediate 60 premissis repetendus. Dixerat, stultitie genus esse prima sua initia naturalia Deo ascribere, non item supernaturalia. Inde tacite occurrens obiectioni  que proferri a superbo poterat, ex eo quod ornamenta uirtutum comparentur hominis studio, subdit se quidem negare non posse quin humanum studium conferat ad ea ornamenta comparanda; sed hoc studium non esse a nobis, sed a Deo preueniente et cooperante. Ubi enim est integre religionis animus, ibi Deus est; non consequenter, sed antecedenter. Quasi diceret: uere, quisquis es qui id tacite tractas, uigili studio aliquid fecisti, sed cuius ope? et unde illud studium? An non a Deo, ut de suo in bonum animarum studio pronuntiauit Apostolus, cum dixit: An experimentum queritis eius qui in me loquitur Christus? Itaque uigilantia quidem laudanda est, commendandusque conatus ad boni operis exercitium expromptus; sed nisi antecessisset diuina preuentio, conatus ille ac nisus uoluntatis, non modo languidus plane et cassus fuisset, sed prorsus nullus. Hunc ipsum sensum de hominis uigilantia ac iustificatione produnt illa Augustini serm. 15, de uerb. Apost. c.  11: Iustificationem et habeamus in quantum habemus, et augeamus in quantum minores sumus, et perficiamus, etc. Sed totum ex Deo, non tamen quasi dormientes, non quasi ut non conemur, non quasi ut non uelimus. Sine uoluntate tua, non erit in te iustitia Dei. uoluntas quidem non est nisi tua; iustitia non est nisi Dei. Esse potest iustitia Dei sine uoluntate tua; sed in te esse non potest, nisi per uoluntatem tuam. Et mox: Sine te fecit te Deus; non enim adhibuisti aliquem consensum ut te faceret Deus. Quomodo consentiebas, qui non eras? Qui ergo fecit te sine te, non te iustificat sine te. Ergo fecit nescientem, iustificat uolentem. Satis de primo humilitatis motiuo per ualerianum proposito.

Addit etiam secundum iam tactum humilitatis motiuum, ad deprimendum tumorem, ex ea studii humani libera collatione in comparationem ornamentorum anime. Nempe quod preter diuinum auxilium preueniens atque cooperans, egemus diuino auxilio subsequente, quo firmemur et muniamur in bono ex diuina inspiratione concepto. Satis ibi uacillat humanum  studium, ubi non requiritur Dei auxilium. Nam non dubie periclitatur fides, si non muniatur patrocinio diuinitatis. Nostrum est igitur bonum uelle, Christi uero perficere. Nam ita Apostolus loquitur: uelle adiacet mihi, perficere autem bonum non inuenio. Denuntiat ualerianus nos nobis non sufficere, ne ad bonum quidem aspirante Deo iam conceptum, eo quod facile ob infirmitatem simus uacillaturi, in tantis fluctibus et turbinibus, tantaque nostra imbecillitate. Itaque requirendum siue implorandum humillime esse Dei auxilium subsequens ac muniens in tot discriminibus. Quod sane ad cohibendam inflationem ex bono opere, et collato libere assensu uoluntatis diuinitus sollicitate est appositissimum, cum inde liqueat nos quidem iam preuentos tantulum quid contulisse, consensum scilicet liberum quo Deo uocanti adhesimus; tamen nisi Deus beneficia anteriora preuentionis et cooperationis nouo ac speciali subsequentis gratie et perseuerantis  beneficio cumulet, cassum fore laborem nostrum et minime diuturnum. In quem sensum illud Apostoli accipit: uelle adiacet mihi, perficere autem bonum non inuenio.

3. Quo ipso modo eumdem locum accepit Prosper lib. contra Collat. cap. 8. Cum donatum, inquit, nobis fuerit bonum uelle, non statim inuenimus et facere, nisi querentibus, petentibus, atque pulsantibus, qui dedit desiderium, prestet effectum. uox namque ista dicentis: uelle adiacet mihi, perficere autem bonum non inuenio, uocati est, sub gratia constituti, qui condelectatur quidem legi Dei secundum interiorem hominem; sed uidet aliam legem in membris suis, repugnantem legi mentis sue, et captiuantem se in lege peccati. Et quamuis acceperit scientiam recte uolendi, uirtutem tamen in se non inuenit eorum que optat operandi, donec pro bona uoluntate quam sumpsit mereatur inuenire quid faciat. Eodem modo illum Apostoli locum accepit S. Gregor. XXIX Moral. cap. 25, tractans illud: De cuius utero egressa est glacies, et gelu de celo qui  genuit. Ostendit enim plerosque post sancta desideria turbari in exsecutione, nec posse concepta uirtutum semina in fruges operum promouere, eo quod interuenientibus tentationibus reuerberentur, ne de proposito bono diuinitus indito extollantur, immemores inanitatis sue et egestatis: idque censet uoluisse Apostolum eo quem dixi loco. Quid aliud, inquit, quam de Dei uero utero glacies producitur, quando de interno secreto dispensatio egreditur, et uoluntates nostre, etiam in bonis desideriis frenantur? uideamus paulo  quanta discipline glacie prematur, dum ait: uelle adiacet mihi, perficere autem bonum non inuenio. Qui enim uelle habere se asserit, iam per infusionem gratie que in se lateant semina ostendit. Sed dum perficere bonum non inuenit, profecto indicat quanta illum dispensationis superne glacies premat. In eumdem sensum interpretatus est Apostolum S. Thomas Rom uII, lect. 7, improbata illa eiusdem loci interpretatione quam refert, ut eam etiam  minus probauit D. Augustinus I Retract. 23.

4. Ad eum ergo modum, locum Apostoli usurpauit ualerianus, eoque sensu cum Apostolo loquens dixit, nostrum esse uelle, Dei autem perficere. Id est consensum quidem per nos prestari Deo uocanti , ut tamen consensus ille sollicitanti Deo prestitus, irritus non sit, nec in auras abeat, uel etiam ante exsecutionem concepti desiderii euanescat: necessarium insuper esse ut diuina protectione, iugique subsequentis auxilii munimine firmetur. Quod item ferunt illa alia uerba sub homilie finem: Habet quidem seruus gratiam laboris sui, sed domino debet fructum operis impleti. Itaque nulla hic in ualeriano labes se prodit, sed nitela et puritas undecumque.

5. Id ut distinctius appareat, quandoquidem hic est potentissimus aduersarii aries, quo deiecto reliqua pessum ibunt, secernenda sunt duo in presenti ualeriani sententia. Primum quod dicat nostrum esse uelle, id est in salutis negotio hominis partes esse Deo  preuenienti assensum prestare; alterum quod dicat, Dei esse perficere, et difficultates superuenientes dispellere. De hoc secundo, negotium ualeriano non facessitur: quia rata est inter omnes 61 subsequentis gratie et Dei confirmantis que operatus est in nobis, non utilitas tantum, sed etiam necessitas. Idque ut cetera nunc extra locum taceam, perbelle expressit S. Ephrem, laudum gratie frequens buccinator, tract. de Fuga prauarum consuetudinum, qui habetur tom. I. Audiamus, inquit, ipsum Apostolum dicentem: Cum metu et tremore uestram salutem operemini. Et neque si quis adhuc iuuenis sit hoc parui pendat, neque senes negligat. Utriusque enim incertus est finis. Contemplemur ergo agricolas. Hi enim terram adequantes seminant; et uirescentibus terris, solerter eas seruant, uolucres et quadrupedia inde arcentes, ne dum adhuc semen est tenerum ac molle, a talibus euellatur et nullius bone frugis reddatur. Et quando iam ad messem  excreuerit, ne tunc quidem cura et sollicitudine uacant; sed anxii herent, ne forte grandine fruges concutiantur, aut locuste messem deuorent, aut uentus estuans fructum corrumpat. Unde et assidue uota Deo nuncupant, supplicibusque Deum uotis interpellant, ut saluos et innocuos ipsis Dominus suos fructus concedere dignetur. Tunc uero fructus in sua recondentes horrea, magno cum gaudio festum celebrant. Sic quoque et eos qui spiritualem uitam aggrediuntur, uigilare et sobrios esse, ac diuini uerbi semen custodire oportet, etc. Non poterat familiarius necessitatem diuini auxilii perficientis quod aspirante Deo ceptum est, declarare. Proptereaque passim alii Patres ad exponendum salutis negotium, eam comparationem usurpant, et cor nostrum agro ac solo, gratiam celesti semini ac diuinis nubibus, Scripturas ligoni, ardorem sancti Spiritus stercorationi, studium nostrum culture per agricolam impense, denique cure ad messem usque et illationem frugum in horreum diuinam gratiam subsequentem componunt. uidesis nominatim eumdem  Ephremum in decade capitum de uirtute, cap. 10; Macarium, homil. 26, interrogat. ult. et penult.; Paulinum optime epist. 30, siue 2, ad Aprum et Amandam, et epist. 35, sub finem; Prudentium lib. III contra Symmachum, sub finem. Prius autem illud dictum, seu quod nostrum sit uelle, castum plane est in sensu quem ualeriano dedi: esse autem sensum illum uere germanum, declarato et prolato insigni loco ex homilia in illud Isaie: Si uolueritis et audieritis me, etc., que Chrysostomo tribuitur, tametsi fortassis alium et quidem Latinum auctorem habeat. Ita loquitur in homilie initio: Si uelle aut nolle nostrum non esset, hoc est si uiuendi recte, an secus, libertas adempta nobis fuisset, nec bonus umquam celeste munus digne perciperet, nec malus supplicium competens inueniret, sed totum Deo deputaretur auctori. Que fusius mox explicat, declarat eatenus dici nostrum esse uelle, quatenus libere quis uoluntatis arbitrio precepta aut implet aut contemnit: unde sibi quisque quod meretur instituit,  nec potest aliud mereri quam uelit; quippe cui legis propositus tenor sit, ex quo quid uelit eligat, et quod nolit contemnat, ut iudicio hominis Dei iudicium celebretur; et qui libertatem concessam in obsequium dederit, muneretur; qui in contemptum duxerit, condemnetur. Quod hic auctor tam explicate dicit, eatenus nostrum esse uelle in negotio salutis, quatenus libere prestamus assensum, quem negaremus si liberet, omnino catholicum ac certum est, quia non idcirco excluditur gratia preueniens, sed potius non obscure insinuatur in uoce assensus, que connotat antecedentium inuitationem et sollicitationem, cum qua eumdem sensum et animum induit qui consentit.

Igitur omnino catholicus sensus subest propositis ex ualeriano uerbis, que tantum fuerunt nostrum esse uelle, id est, ut Auctor adductus sua hec uerba exposuit, nostrum esse consentire, et exsequi, uel detrectare diuinum imperium. In nobis namque manet, ait Bernardus lib. de Inter. Domo cap. 68, ad querendum salutem, arbitrii libertas; sed admonente prius Deo et  inuitante ad salutem, ut uel eligamus, uel sequamur. Potestatis nostre est diuine inspirationi acquiescere, et que ad salutem nostram pertinent, eligere, et sequi; diuini uero muneris est ut possimus adipisci quod sequendo cupimus consequi. uerba sunt iis que apud ualerianum suspecta habebantur, plane gemina. Descripsit Bernardus locum ex c. 21 de Eccles. Dogmat. Gennadii . Ut ut sit, probauit et descripsit eum locum Bernardus, itemque Rabanus lib. Iu de Uniuerso, cap. 10, et auctor libri de Spiritu et Anima cap. 48. Hanc primam interpretationem dicti, toto ualeriani opere in speciem difficillimi, existimo planam et commodissimam, maximeque cum anterioribus et tota homilie textura coherentem; nec dubito  talem habendam ei qui animo in solam ueritatem intento et docili ac non preoccupato, ualeriani mentem eo loco inquisierit.

6. Subiicio secundam interpretationem eque catholicam, iuxta quam id unum uoluit ualerianus, uolitionem liberam qua Deo uocanti consensum prestamus, ita simul a nobis et a Deo esse, ut tamen prius ratione a nobis profundatur quam a Deo; et rationem cur Deus ad illam per nos libere formandam cooperarius accedat, ex eo petendam, quod nos bene utentes diuina preuentione, operari uelimus, cum possemus aduersus stimulum calcitrare. Et nichilominus totam supernaturalitatem siue perfectionem ordinis superioris que cernitur in illo libero consensu cui nostra determinatio et applicatio libera initium dedit, esse a Deo. Qua ratione, perfectio, non sonat consummationem rei iam inchoate, et eatenus imperfecte, sed dignitatem et eminentiam ordinis superioris, que in actu est, secundum quam actus habet proportionem cum ulteriore gratia et gloria. Ut hec responsio perspiciatur,  duo sunt premittenda.

7. In primis premitto non debere mirum uideri quod noster conuersus in actum Liberum, statuatur ratione anterior concursu diuino ad eumdem actum, siue diuina cooperatione nobiscum: neque enim hic sermo est de diuina excitatione quam Deus in nobis absque libera nostra cooperatione et eatenus sine nobis producit, que excitatio perspicue antecedit consensum nostrum supernaturalem; sed sermo est de eo concursu quo Deus actionem liberam nobiscum cudit. Eam enim actionem, siue consensum liberum, ponere uel omittere, est in potestate uoluntatis, diuino anteriori rore resperse, et diuino adiutorio gratiaque adiuuante suffulte. Deus autem pro ea magna reuerentia qua creatam uoluntatem disponit, quoad hoc eam non preuenit, ut sepe loquitur sanctus Chrysostomus; id est, non adigit illam, neque uim infert, ut in hanc potius 62 partem quam in aliam flectatur, quod faceret preoperando, et ut ita dicam preagendo ac precurrendo, sed uoluntati gratia  sua roborate, permittit delectum huius uel opposite actionis, siue actionis et omissionis. Ratio autem cur ipse Deus se applicet ad concurrendum nobiscum, et cefficiendam hanc uel illam actionem, est quia uidet determinationem nostram ferre ut hic et nunc non sit iustitium in uoluntate, sed exercitium alicuius actionis, itemque ut hec specie, non alia, actio exerceatur, quomodocumque tandem uideat id ferre determinationem nostram, quod explicare alterius est instituti. Hac ipsa ratione concursum diuinum ad nostras operationes liberas subsequi ratione determinationem nostram, late alibi expositum est, recteque tradunt Scotus in 4, d. 1, q. 1, littera Ss., et in 2, d. 37, quest. unica, litt. u; Ocham in 1, d. 42, q. unica, litt. F.; Gregor. in 2, dist. 34, q. 1, art. 3, ad 8; Gabr. in 2 dist., q. 2, litt. F. et M.; Capreol. in 4, dist. 12, quest. unica, ad 1; Scoti contra 2; Maior in 2, dist. 37, dub. ultimo; Almain. tract. 2 Moral. cap. 10, in fine; Ruardus, artic. 7, propos. 10, sub finem; aliique  adducti cum de diuino concursu, et libertatis humane cohesione cum diuinis decretis, et prime cause cooperatione nobiscum. Et specialiter in supernaturali cooperatione, idem non obscure colligitur, ex eo quod Deus nostrum se adiutorem et cooperatorem profitetur. At qui adiuuatur, quatenus adiuuatur, prius saltem ratione supponitur se accinxisse ad operandum, idemque est de eo cui Deus cooperatur, iuxta illud D. Augustini serm. 15 de uerbis Apostol.: Si non esses operator, ille non esset cooperator. Tametsi, quest. 15 in Deuteron., rationem habens gratie preuenientis, ait Deum operari, hominem uero cooperari.

8. Premitto, preterea, perfectionem posse duobus modis usurpari. Nempe primo prout connotat anteriorem imperfectionem, que adiectione uel appositione aliqua consummetur. Qua ratione paruulus cum crescit, adeptione noue molis supra anteriorem dicitur perfici; et gratia habitualis quoties nouo aliquo  auctario cumulatur, perfici dicitur. Hoc sensu, D. Thomas I p., q. 4, art. 1, ad 2, ait Deum spectata uocis notione non posse dici perfectum. Sumitur deinde perfectio secundo, prout denotat nobilitatem et dignitatem rei que perfecta affirmatur. Quo pacto minimus gradus gratie dicitur esse maxime perfectionis pre bonis omnibus naturalibus. Et hoc modo Deus, cui nichil accedere aut decedere potest, dicitur perfectus, quamuis nulla in eo preiacuerit inchoatio boni, que superuentu alterius complenda et consummanda sit. Hoc item sensu S. Iacobus dixit omne donum perfectum desursum esse. Neque enim mens Apostoli erat, ea tantum dona celitus dimitti, quibus nulla ulterius fieri debeat accessio: qua ratione omnis gratia quam hic adipiscimur, quamdiu crescere licet, expungenda esset ex albo donorum perfectorum descendentium a Patre luminum. Mens ergo Apostoli erat, omne donum ordinis superioris a Deo gratie auctore proficisci, in quibus donis magna omnino perfectio, id est dignitas entitatiua atque nobilitas elucet.

 9. His ita premissis, perspicua secunda illa ualeriani interpretatio quam proponebam. Cum enim ait in negotio salutis nostrum esse uelle, Dei uero perficere, quasi eo ordine formetur consensus liber ut primum nos uelimus, Deus uero perfectionem apponat, sensus esse potest: in consensu libero qui a uoluntate diuinitus preuenta et adiuta profunditur, duo esse; nempe et quod sit consensus liber, et quod sit talis perfectionis ac dignitatis, habeatque proportionem cum gratia sanctificante, ad quam per eum consensum fit progressio; ac etiam cum gloria que est meta totius supernaturalis progressus. Quod ergo ille consensus liber ponatur in rerum natura, habet et a nostra uoluntate diuinitus preuenta per gratiam excitantem, et Deo nobiscum cooperante. Prius tamen ratione est quod nos uelimus agere, quam quod Deus uelit coagere. Nec Deus uult ad illum actum liberum nobiscum procreandum se applicare, nisi quia diuinus intellectus qua est perspicacia, uidet uoluntatem in his circumstantiis operabundam: id est, eruptam in  hunc illumue certe speciei actum, si se sola posset in eum erumpere. Hoc ferunt uerba illa, nostrum esse uelle. Quod tamen consensus ille noster sit illius dignitatis ac perfectionis cuius reuera est; hoc est quod sit supernaturalis, id habet a Deo gratie auctore, qui hunc actum principiat, cum ratione auxilii preimmissi et coadiuuantis, tum etiam ratione cefficientie et applicationis supernaturalis, qua diuina potentia exsequens, humane uoluntati supra connaturalem eius exigentiam cooperatur. Hoc exprimunt uerba illa: Dei uero est perficere. Sicut enim determinatio ad exercitium actus liberi tribuitur uoluntati create diuinitus preuente, tamquam directe et proxime cause talis exercitii in manu eiusdem diuinitus fecundate constituti; ita supernaturaliter et perfectio ordinis superioris, ob quam iste consensus habet proportionem cum sanctitate et gloria hominis, respondet Deo ut cause directe ac proxime. Non quod gradus quoque supernaturalitatis non sit coniunctim  a uoluntate simul et a Deo; sed quod si spectetur ratio et causa a qua habet quod sit supernaturalis, ea non sit alia quam Deus. Sicut intellectio supernaturalis, u. g. assensus fidei; quod sit obiecti expressio, habet ab intellectu; quod sit talis expressio, habet a specie impressa determinante uniuersalitatem et indifferentiam potentie; quamuis entitatiue tota intellectio et ab intellectu sit, et a specie impressa armante, ut Philosophus loquitur, ac determinante potentiam ad actum talis essentie, siue ad exhibitionem talis obiecti.

Quare ut in pauca contraham hanc secundam ualeriani interpretationem: Nostrum est uelle, id est quod operatio libera exerceatur, id a nobis diuinitus preuentis, tamquam a causa directa proficiscitur. Quod autem ea operatio, que ad nutum uoluntatis diuinitus preuente exercetur, habeat supernaturalem perfectionem, a Deo est, tamquam a causa directa.

 10. Possumus hanc doctrinam Patrum auctoritate communire. Luculenter eam tradit S. Macarius homil. 37, diserte tradens a uoluntate hominis esse ut opus supernaturale exerceatur, nec Deum in eo genere quidquam operari, nisi ad uoluntatis preuente exigentiam. Locum infra dabo cap. 9, num. 3.

Auctor Operis Imperfecti in Matth., homil. 32, expendens uerba illa capitis XIX: Non omnes capiunt uerbum istud, sed quibus datum est, 63 hec uerba habet: Quod dicit, quibus datum est, non hoc significat, quoniam quibusdam datur, quibusdam non datur; sed illud ostendit quia nisi auxilium gratie acceperimus, nichil ex nobis ualeamus. Quoniam autem uolentibus gratia non denegatur, in Euangelio Dominus dicit: Petite et dabitur uobis; querite et inuenietis; pulsate et aperietur uobis: omnis enim qui petit, accipit; et qui querit, inuenit; et pulsanti aperietur. Debet autem uoluntas precedere, et sic sequitur gratia. Nam nec gratia sine uoluntate aliquid operatur, nec uoluntas sine gratia potest. Nam et terra non germinat nisi pluuias susceperit,  nec pluuia fructificat sine terra. Tradit diserte hic Auctor indiuiduam gratie et uoluntatis in edendo supernaturali opere societatem, quamuis necesse sit gratiam preuenientem, priusquam de facto opus illud cefficiat, antecedere, ac ueluti rigare uoluntatis ariditatem, ut in exemplo pluuie ac terre contingit. Itaque quod ait: Debere uoluntatem precedere, ne intra unam et alteram lineam admittatur manifesta repugnantia, ac ut ratio que subiicitur cohereat, exponendum necessario est de antecessione illa rationis, qua ostendimus uoluntatem et gratiam ita simul cefficere actum liberum, ut premisso tactu uoluntatis per gratiam preuenientem, quod ad ceffectionem de facto expromptam attinet, prius ratione agat uoluntas libera: eo quod causa cur Deus ad illud opus cum uoluntate cefficiendum se applicet, sit determinatio uoluntatis conditionaliter preuisa. Atque ita locus ille auctoris Operis Imperfecti disertissime continet traditam ualeriani interpretationem.

 uideo excipi posse, opus illud mendosum esse, et fartum erroribus. uerum ea exceptio hoc loco non ualet. Nam S. Bonau. lib. II Pharet. cap. 26, et S. Thom. in Catena, Matth. XIX uerba proposita describentes, nichil in eis corruptum aut putens subolfecerunt. Constat quidem Arianos opus illud interpolasse, et admisto hereseos sue fermento uitiasse. At res de qua agimus nichil ad Arianam impietatem fecit.

11. Nec desunt affinia loca ex indubitatis et, ut ita dicam, azymis Chrysostomi operibus. Nam homil. 23, in Matth., Operis Perfecti, inuestigans causam mundationis Manassis, respondet id factum penitentie fletu et studio uoluntatis, subditque: Non est quippe, non est aliquod omnino peccatum quod non cedat penitentie uirtuti, immo gratie Dei. Cum ad meliora conuertimur, nobis continuo cooperator efficitur. Si enim bonus esse malueris, qui prohibeat nullus omnino est. Immo est quidem diabolus prohibens, sed profecto nichil poterit te eligente meliora; magis autem, hoc Deum tibi  in adiutorium copulante. Perperam Latina interpretatio habet Deo copulante, cum legendum sit Deum copulante, ut Greca ferunt et sensus exigit. Quod si tu certe nolueris, retroque recesseris quinam ille te tutabitur? Non enim necessitate ac uiolentia, sed cum tua te uult uoluntate saluare. Subiicit in eam sententiam quamplurima quibus confirmat Deum quidem non uelle nos uiolenter astringere: Si tamen solam ad placendum ei ostenderimus uoluntatem, nullo modo nos destituturum, sed accessurum ad compugnandum, ut fert Greca uox, seque nobis poscentibus adiuncturum cooperarium et protectorem. Utinam, inquit post multa, nos ita erga illum seruaremus affectum, ut illius uiscera nostra caritate flammentur. Sed tantummodo occasionem Deus istius ignis requirit, et si modicam scintillam ipse prebueris, ingentem omnino flammam beneficiorum in te eius accendes. Et mox precludens uanum metum timentium Deo ueluti obstrepere, negat  metuendam esse in eo ad Deum accessu inurbanam importunitatem. Sicut enim respirare importune omnino numquam est, ita etiam non quidem petere, sed non petere potius, importunum est. Sicut enim respirare, hoc iugiter indigemus, ita etiam eo quod a Deo prestatur auxilio. Quod si uoluerimus, facile illum ad nos poterimus inflectere. Et hoc profecto declarans, atque ostendens, Deum promptum esse semper ad beneficia largienda dicebat; sicut diluculum paratum inueniemus eum. Quotiescumque enim uenire et ad illum uoluerimus accedere, exspectatas ab illo esse preces nostras continuo sentiemus. uides quam perspicue Chrysostomus precessionem illam applicationis uoluntatis diuinitus preuente exposcat, ut Deus illi adiungatur cooperarius in pugna cum Satana, et liberi consensus formatione, quam hostis noster intercipere satagit.

In eumdem sensum sumenda sunt illa ex homil. 15 eiusdem operis: Si modo initium rei ipse prestiteris, habebis supra omnia opitulantem tibi pacis Deum, flammamque illam, primum ipso cooperante, discuties. Et  illa ex homil. 16: Facilem facit Deus esse uirtutem cooperando nobis, nosque semper in bonis actibus adiuuando. Ubi enim uolueris exiguum quid deuotionis afferre, reliqua omnia celeriter subsequentur. Propterea enim uult et te aliquid laborare, ut tua quoque possit esse uictoria. Et denique illa ex lib. I de Compunct. Cordis, que male aliqui habent pro immedicabiliter egris: Non sola Dei gratia facit unumquemque perfectum. Requiritur enim ut et nos quod in proposito nostro et uiribus nostris est expleamus. Idcirco uenit quidem ad unumquemque gratia Dei, sed apud eos qui digne explent ea que mandata sunt, in ipsis permanet. Ab his uero qui minus digne agunt, cito discedit. Ad eos autem qui nec initium faciunt conuertendi ad Dominum, omnino non uenit. Rectas enim mentes diligit, et sine fuco propositum. Sunt sane hec immedicabilia, si sensus sit primum gratie auxilium non uenire ad hominem, nisi is operatione honesta ex nature uiribus elicita, naturali, inquam, conuersione ad Deum, tamquam  initio salutis ex parte sua posito, illam proliciat. At hic sensus est a Chrysostomo et a ueritate alienissimus. Sensus igitur germanus est gratiam compugnantem et cooperantem, que efficit hominem perfectum, omnino non uenire ad eos qui nec initium faciunt conuertendi ad Dominum. Ut enim gratia cooperans et compugnans accedat, et nobiscum eliciat consensum quo dispositiue ultimo perficimur, necesse est ut prius ratione faciamus conuersionis initium. Idque abunde sufficit ad obstruendum os loquentium iniqua. Hereticorum, inquam, aduersus quos postremo illo loco obiter agit Chrysostomus, et ignauorum Christianorum, qui culpam non adepte perfectionis referebant in gratiam aliquos uelut aspernantem, et ad eos non uenientem. Hoc perperam obtendi ait Chrysostomus, quod gratia compugnans et perfectioni adipiscende coadiuuans, quantum est ex se, ad omnes ueniat. Et his quidem qui ea uti assidue uoluerint, prompta semper subseruiat atque constanter. Utentibus uero primum, sed mox resilientibus, et aliorsum  studia sua uertentibus, ipsa quoque desistat adesse, donec ipsi denuo illius cefficientiam exigant; eaque exigentia uoluntatis operabunde aduocent diuinam illam gratiam ad compugnandum et 64 cooperandum. Illis denique, qui inertes prorsus, ac otio marcentes, primum actum liberum conuersionis ad Deum elicere renuerint, prorsus se neget: eo quod diuina Sapientia ut tumori nostro simul et honori consuleret, ut sapientissime ponderat hic ipse S. P. homil. 83 in Matth., et 60 ad pop., in ipso initio, uoluerit nec totum libertatis esse, ne superbiremus; nec totum gratie, ut uirtus esset aliqua ex parte bonum nostrum, quatenus scilicet uoluntas preuenta admisit libere et aduocauit gratiam, prout actu cooperantem et cefficientem: quia uoluntas prius ratione, premisso celesti afflatu, determinauit se ad agendum.

12. Addo postremo loco insignem S. Bernardi locum, tract. de Gratia et Lib. Arbit., aliquantulum a  principio, ubi late confirmat uelle inesse nobis ex libero arbitrio, atque adeo nostrum esse uelle, quamuis ut uelimus bene in Christiana significatione, id non sit nostrum, sed gratie. uelle, inquit, inest nobis ex libero arbitrio, non etiam posse quod uolumus. Non dico uelle bonum, aut uelle malum, sed tantum uelle. uelle enim bonum profectus est; uelle malum, defectus. uelle uero simpliciter, ipsum est quod uel proficit uel deficit. Porro ipsum ut esset, creans gratia fecit; ut proficiat, saluans gratia facit; ut deficiat, ipsum se deiicit. Itaque liberum arbitrium nos facit uolentes, gratia beneuolos; ex ipso nobis est uelle, ex ipsa bonum uelle. Declarat hec multo pluribus, et inter alia accipit in hunc sensum illud Apostoli: uelle adiacet mihi, perficere autem bonum non inuenio, docens Apostolum agnouisse, uelle quidem sibi inesse ex libero arbitrio, tamen ut illud uelle sit uelle supernaturaliter bonum, id habere a gratia faciente Christiane beneuolum, siue bene uolentem in ordine ad salutem. Agnoscit ergo Bernardus nostrum esse uelle, et quidem prius ratione,  quam gratia cooperans assensum liberum nobiscum cefficiat. Nam ratione saltem, prius est uelle quod nostrum est, quam bene uelle quod est a gratia, Deoque eius auctore, supra nature debitum operante.

Obsigno hanc secundam ualeriani interpretationem uerbis Prosperi, l. de uocat. Gent. cap. 26, alias 9, quibus doctrina hactenus proposita continetur et egregie illustratur: Gratia Dei, inquit, in omnibus iustificationibus principaliter preeminet, suadendo exhortationibus, mouendo exemplis, terrendo periculis, incitando miraculis, dando intellectum, inspirando consilium, corque ipsum illuminando, et fidei affectionibus imbuendo. Sed etiam uoluntas hominis subiungitur ei atque coniungitur, que ad hoc predictis est excitata presidiis, ut diuino in se cooperetur operi, et incipiat exercere ad meritum quod superno semine concepit ad studium; de sua habens mutabilitate si deficit, de gratie opitulatione si proficit. Que opitulatio per innumeros modos, siue occultos, siue manifestos, omnibus adhibetur: et quod a multis refutatur, ipsorum est nequitie;  quod autem a multis suscipitur, et gratie est diuine, et uoluntatis humane. Quod autem supposita excitatione hominis non libera, consensus liber gratie illi non libere subiunctus prius ratione sit ab homine, iuxta Prosperum, quam a gratia, prout actu cefficiente, declarant que subdit in calce capitis: hoc in primis agere gratiam, ut in eo quem uocat, primam sibi receptricem et famulam donorum suorum preparat uoluntatem. Nam uirtus nolentium nulla est. Annititur, inquam, gratia preueniens, ut uoluntatem exhibito consensu libero ad gratie cooperantis admissionem et dona ulteriora deducat; quod sine eo consensu reliquus progressus in salutis negotio plane intercludatur, ac proinde ratione primus sit post gratiam preuenientem. Non dissimilia petere licet ex Richardo uictorino, lib. III de Contempl. c. 16.

13. Subiicio tertiam ualeriani interpretationem catholicam, simulque duas hactenus traditas illustro ex Anselmo, seu potius Herueo in c. I ad Philipp., ad  illud, Qui cepit in uobis opus bonum, ipse perficiet. Quem locum exponit hac ecphrasi: Deprecor Deum pro uobis, confidens hoc ipsum de bonitate eius, quia ipse qui per preuenientem gratiam cepit in uobis opus bonum, per subsequentem et cooperantem perficiet illud, dans perseuerantiam usque in diem Iesu Christi; id est usque ad extremum diem uite uniuscuiusque, quando anima de corpore egrediens, presentatur ante tribunal Christi iudicanda. Cooperando in nobis, Deus perficit quod operando incipit, quoniam ipse ut uelimus operatur incipiens, qui uolentibus cooperatur perficiens. Nam ut uelimus, sine nobis operatur; cum autem uolumus, et sic uolumus ut faciamus, nobiscum cooperatur. His uerbis, et due iam proposite ualeriani interpretationes continentur, et tertia subindicatur. Nunc prima quidem traditur, cum dicitur, Dei esse perficere quod ex eius preuentione bene uoluimus; perficere, inquam, dando perseuerantiam. Secunda uero, cum dicitur,  Deum cum uolumus, cooperari, atque adeo quia uolumus, operando nobiscum in nobis actum quo summopere perficimur, quia est datum optimum et donum perfectum, superans omnia ex nature feracitate enasci apta. Tertiam eruo ex eo quod dicitur Deus cooperans perficere quod operando incipit. Ubi uerbum perficiendi usurpandum est cum connotatione anterioris imperfectionis, explete et consummate per adiunctionem perfectionis superuenientis.

Quia ergo cooperatio diuina, et noster liber consensus supernaturalis, si comparentur cum diuina preuentione, se habent ut imperfectum et perfectum, siue ut semen ac fructus, ut pulchre declarat S. Anselmus in Concor. II p. c. 16, idcirco quatenus Deus nos inuitat et excitat ad bonum, recte dicitur opus eius esse in nobis imperfectum. Hominis autem sic preuenti est uolendo efficere, ut Deus quod se solo cepit operando, perficiat cooperando. Nostrum enim est uelle ac uti immisso diuinitus gratie semine: quo ipso Deus agnita uoluntatis determinatione, adiungit  se illi, non iam excitatorem, sed cooperarium, perficitque quod inspirando ceperat, et terra nostra fructum suum non dante, imperfectum manebat. Descripsit uerbatim Herueus Augustinum lib. de Grat. et Lib. Arb. cap. 17, cui proinde hec tertia ualeriani interpretatio innititur potius quam Herueo. Et potest etiam fundari in illis Fulgentii uerbis lib. de Predest. et Grat. cap. 11, quibus docet Deum esse qui dicitur in nobis perficere quod uocatio inchoauerat, quia ad nos pertinet conari bona, que et uelle donauit; ostendens sine se non posse compleri, quod et uult ad conatus hominum pertinere.

65 14. Quartam ualeriani interpretationem subnecto, conformem ei expositioni quam DD. plerique catholici tribuunt ei loco Apostoli quo ualerianus nititur, uelle adiacet mihi, perficere autem bonum non inuenio. Non pauci enim, nec ignobiles, ea uerba accipiunt de uelleitate peccatoris ex nuda natura operantis, que illi adiacet, id est, iuxta eum languida et  prostrata iacet, quasi infirma, nisi gratia accedat, et uoluntati efficaciam ad perficiendum conferat. Aiunt ergo DD. predicti Apostolum in se transfigurasse personam peccatoris gratie robore destituti atque gementis: quod naturaliter ad bonum suspiret, illudque inefficaciter uelit sub ea ratione sub qua obiicitur illi; et spiculo nature lumini et uoluntati appetenti commensum est: sed illud uelle langueat, et iaceat, nec ualeat ad bonum Christianum assurgere, nisi gratia perficiens accedat, qua indebitus uigor uoluntati immittatur, sicque bonum perducatur ad effectum. Quam interpretationem Apostoli eleganter persequitur Nicol. Gorram, Rom. uII. Dici ergo similiter potest, ualerianum in eo deprimere factum humanum, ac conari persuadere ut qui gloriatur in Domino glorietur, quod quamuis ex nature uiribus habeamus imperfectam aliquam et inefficacem boni uolitionem, et eatenus nostrum sit uelle, tamen Dei solius sit perficere, id est, efficere in nobis aliquid sicut oportet. Nam illud siquidem uelle quod ex nobis habemus, plane nichili  ducendum est in negotio salutis, ac ne remote quidem disponit ad gratiam et iustificationem. Diuinum autem munus siue prima gratia excitans, ac deinde cooperans, perficit quod delineatum et utcumque inchoatum fuerat, per illam, naturalem et languidam boni uolitionem. Non quod gratia et illa uolitio pertineant ad eumdem ordinem; sed quod gratia habeat se ut formans ruditatem et potentialitatem illam naturalem, et eatenus dici possit perficere negotium salutis, quod imperfecta illa uolitio non potuit consummare. Quo ipso sensu, gratia dicitur perficere naturam, quam sustollit ad ordinem diuersum. Et S. Bernardus, sermone in Ramis Palmarum nuper addito, cuius initium est, Redemptor noster, fere in fine, ait bona nature inchoari ex gratia creatrice, augeri uero et perfici ex gratia saluatrice.

15. Facit ad rem presentem distinctio quam proxime laudatus Gorram, II Gor. I, adhibuit, tractans  dubium circa illa uerba eiusdem capitis: Non sumus sufficientes, etc. Opponit enim in contrarium Glossam Ezech. III, que ait initium bone uoluntatis esse ex nobis, quod Glosse dictum ita enodat: Duplex est initium: quoddam naturale, scilicet inclinatio naturalis et actualis ab bonum, et hoc est ex nobis; quoddam formale, quod est pars boni operis, et hoc est a Deo. Hoc posterius initium pre priori cui superuenit, uocat formale, tamquam perficiens et actuans potentialitatem prioris initii, quod materiale idcirco appellat. Hanc ipsam distinctionem et interpretationem facile est ualeriano accommodare, dicendo admitti ab eo uolitionem naturalem ex nobis, tamquam materiale boni initium, quod nullo modo ad gratiam disponat, ac ne congrue quidem eam impetret; perfectionem tamen boni illius initii naturalis, que sola confert ad salutem, non homini, sed Deo auctori gratie assignari. Et multo sane crudius est dicere initium salutis esse ex nobis, perfectionem ex Deo, quod Glossa supra dixit, quam cum ualeriano dicere, nostrum esse uelle,  Dei uero perficere. Ergo quam interpretationem durioribus illis uerbis damus, par est his mollioribus non negare.

16. Poterat quinta interpretatio addi, que insinuatur a S. Optato, lib. II contra Parmenianum, ubi ait nostrum esse uelle et currere, Dei autem perficere, id est imperfectiones tollere, et homini in plerisque semper deficienti succurrere, quia ipse solus est perfectus, nos autem omnes semiperfecti sumus, quantumuis bene et sancte curramus. uerba Optati infra adducam, c. 9, ex quibus hec interpretatio melius deprehendetur. Nec pauca etiam pro ea illustranda exstant apud S. Hieronymum lib. I contra Pelag., ubi late prosequitur, quamuis omnes uelimus bonum plenum et iustitiam apprehendere, proprium tamen esse Christi solius esse perfectum.



CAPUT uIII. ualerianus modum loquendi Scripturarum emulatus, atque adeo male notatus.


1. Satis superque, ut existimo, depulsa sunt que pro Semipelagiani nota ualeriano inurenda proferri uel suspiciosissimo poterant. Nunc ut nitela ualeriani magis prodatur, eo presertim postremo loco qui maxime lubricus censebatur, iuuat ostendere eum ipsum loquendi modum, qui in ualeriano offensionem criminatori mouit, aliosque plane similes, in Scripturis receptos esse, ut proinde iniuria notetur erroris, ob usurpatam locutionem quam Spiritus sanctus scriptori canonico suggessit, nisi aliunde constaret detorqueri ab eo germanum Scripture sensum, de more sectariorum omnium; quod in presenti non habet locum, quandoquidem nichil ualeriano oppositum est quod commode depulsum atque enodatum non fuerit.

2. Militat ergo in primis pro ualeriano locus Apostoli Rom. uII, quem ipsemet allegauit: uelle adiacet mihi, perficere autem bonum non inuenio. Huius loci uarie interpretationes passim apud interpretes prostant:  sed due quas ibi D. Thomas retulit sunt maxime accommodate. Alteram ita Apostolus accipit, ut sensus sit, uolitionem boni, sicut oportet, esse liberam homini per gratiam adiuto, quamuis ulterior gratia exigatur ad perseuerantiam a Deo exspectanda, qui idcirco perficere dicatur, quod nostra electio, tametsi per gratiam concepta, ad consummationem non perduceret, eo quod difficultas superueniret extrinsecus; et, ut ille deessent, fastidium quod naturaliter obrepit ex iugi conflictu et nisu contra torrentem, disturbet plerumque consilia optima, et anterius uoluntatis propositum frangat.

Expressit id egregie, usurpans hunc ipsum locum Apostoli, auctor Soliloquiorum perperam S. Augustino ascriptorum, cum sint 66 reuera S. Anselmi, saltem maxima ex parte. Ita ergo loquitur c. 4: Domine, si uis potes me saluare, ego autem etsi uellem, non possem. Magna est multitudo miseriarum mearum  mecum; uelle quippe mihi adiacet, perficere autem non inuenio. uelle quod bonum est non possum, nisi tu uelis; nec quod uolo possum, nisi tua potentia me confortet: et quod possum aliquando nolo, nisi tua uoluntas fiat sicut in celo et in terra. Et quod uolo et possum, ignoro, nisi tua sapientia me illustret. Etsi etiam sciam quandoque uolens, quandoque ualens, imperfecta et uacua transit sapientia mea, nisi adiuuet uera sapientia tua. Et mox: Dicebam, Hoc faciam, illud perficiam; nec hoc, nec illud faciebam. Aderat uoluntas, non facultas. Aderat facultas, non aderat uoluntas; quoniam de meis uiribus confidebam. Nunc autem confiteor tibi, Domine Deus meus, Pater celi et terre, quia non in fortitudine sua roborabitur uir, ut non glorietur ante te stulta presumptio omnis carnis. Non est enim hominis uelle quod possit, aut posse quod uelit, uel scire quod uelit et possit, sed potius arte gressus hominis diriguntur; illorum, inquam, non a se, sed a te, dirigi se confitentur. Hec et alia eo loco, quibus non modo infirmitas humana ad uolendum bonum  per nudas nature uires, sed etiam ad perseuerandum cum gratie suppetiis, que ad uolendum suffecerunt, perspicue exprimitur; alludendo ad propositum Apostoli locum, eo quem protuli sensu intellectum.

3. Posterior uero interpretatio eum locum ita accipit, ut sensus sit, uolitionem boni naturalem a nobis esse; perfectionem autem boni, siue exsecutionem dispositionis illius qua perducendi sumus ad salutem, iam inde a prima uolitione ad supernaturale bonum quomodolibet disponente ad uerticem usque glorie adepte, esse a Deo iisque auxiliis quibus naturam ad huiusmodi bona ordinis superioris sustollit. Que interpretatio non caret fundamento aliquo in uoce perficiendi, que in Scripturis, cum agitur de negotio salutis, idem sonat quod exsecutionem et operationem, ut notauit Adamus  Ioannes Hesselius in c. II ad Philipp., ad illud: Qui operatur, , in nobis uelle et perficere,  , ubi uerbum quod paulo ante interpres uulgatus uertit operatur, illico uertit perficere. Ut proinde idem sit iuxta hanc interpretationem, ac si Apostolus dixisset eo loco quem uersamus: Per naturam nudam et ex me habeo aliquam boni uoluntatem prorsus inutilem ad salutem: ut autem bonum illud, ad quod intra inferiorem ordinem concipiendum et utcumque uolendum ex me feror, exsequar de facto sicut ad salutem oportet, hoc non habeo nisi per gratiam.

4. Harum loci Apostoli interpretationum, prior mihi uidetur aptior, eamque S. Thomas approbauit et Catharinus aliique recentiores; planeque uidetur eam amplexus ualerianus, hunc Apostoli locum usurpans. Nihilominus ad ualeriani institutum perinde est utramuis Apostoli interpretationem amplectamur; et iuxta utramuis ualerianus, qui locutionem Apostoli usurpauit, pronuntiandus est ab errore immunis. Propositum erat ualeriano ostendere hominem in  salutis negotio debere tumorem ponere, et in Domino non in se gloriari, ad quod uteruis ille sensus uerborum Apostoli a ualeriano usurpatorum est accommodatissimus. Nam qui potest tumori esse reliquus locus, in tanta humanorum studiorum, quamuis recte et ex gratie auxilio initorum, uacillatione et fragilitate? Que item superbie materia illi suppetit, qui norit omnem fortitudinem suam esse fauillam stupe, et quidquid naturalibus suis uiribus potest, nullius plane esse ad salutem momenti, atque adeo quidquid est in ordine gratie, a Deo esse? Multum sane per omnem modum, ait Richard. uictor. lib. III de Contempl. cap. 23, animus tam ad dilectionem Dei, quam ad sui contemptum proficit, cum plane agnoscit quam per se nichil possit. Quam admiranda illius gratia, per quam ita operatur in nobis omnia opera nostra, ut sint tam sua quam nostra, dona sua et merita nostra.

Urget insigniter hoc humilitatis incentiuum S. Gregor.,  XXII Moral. c. 10, tractans illud, Si osculatus sum manum meam ore meo, quod perinde esse ait, ac si dixisset Iob: Ego mea opera tamquam mea non profero, quia auctoris sui gratiam negare conuincitur, quisquis sibi tribuit quod operatur. Et idcirco premiserat sanctos esse ab huiusmodi fastu alienissimos, quia probe norunt quid ex se, quid ex Deo habeant, et quidquid in se boni inspiciunt, immortalis gratie cognoscunt donum; eique de accepto munere debitores fiunt, qui et preueniendo dedit eis bonum uelle, quod noluerant, et subsequendo concessit bonum posse quod uolunt. Unde bene per Ioannem dicitur: Adorauerunt uiuentem in secula seculorum, mittentes coronas suas ante thronum Domini, ut ad illum referant gloriam laudis, a quo se sciunt uires accepisse certaminis. Idem infinities inculcat S. Augustinus; nominatimque lib. de Corrept. et Gratia c. 12, et in ps. LuIII, sub finem. Et hoc ipsum Apostolus uerbis allegatis infigere uoluit, nec aliud intendit aut dixit ualerianus. Proindeque quisquis ei negotium ex hac parte facessit, uideat ne  eodem ariete Apostolum appetat.

5. Geminum huic Scripture loco obseruat S. Thomas, Rom. uII lect., esse illum alium ex c. XuI Prouerb. Cor hominis disponit uiam suam, sed Domini est dirigere gressus eius. Perinde enim esse censet D. Thomas dicere hominem uiam suam disponere, et, ut paulo ante ibidem dicitur, preparare animam; ac dicere, hominis esse uelle, Dei autem perficere. Sicut ergo locutio illa sapientis, hominis est uiam suam disponere, et animam suam preparare; Domini autem est gressus eius dirigere  casta omnino est, quippe a Spiritu sancto suggesta, abest a Semipelagiano errore quam longissime; ita illa alia locutio quam ualerianus usurpauit, omnino sana est et catholica: quando quidem, iudice D. Thoma, utraque sub dissimili uocum cortice, eodem sensu feta est. Abutebantur quidem  Semipelagiani ea cordis dispositione et anime preparatione homini per Salomonem concessa, indeque inferebant initium salutis, siue bonam uoluntatem esse homini a seipso; perfectionem autem et consummationem negotii salutis, esse a Deo gratie auctore, ut refert S. August., lib. II contra duas epist. Pelag. cap. 8. Tamen si mens non leua fuisset, facile deprehendissent hominem quidem preparare cor, non tamen sine adiutorio Dei qui tangit cor, ut D. Augustinus loco allegato recte disserit.

67 6. Quod Salomon eo loco tradidit, non infirmauit Ieremias c. 10, uerbis illis: Scio, Domine, quia non est hominis uia eius, nec uiri est, ut ambulet et dirigat gressus suos. Quam Ieremie sententiam S. Chrysostomus, integra homilia de ea egregie discussit: prefatus eam suo tempore ubique circumferri solitam in domibus, in foris, in pagis, in urbibus, in terra, in mari, in insulis, et quocumque te contuleris. Nec paucos aconitum ex suauissimo flore legentes, intulisse ex ea nichil in nostra potestate situm esse. Quod S.  Chrys. idcirco ab eis factum refert, quod non inspecta totius capitis textura ac serie, abreptis temere paucis uerbis a reliquo contextu truncatis atque auulsis, in absurdos et a Scriptoris mente alienos sensus detorquerent prophete sententiam: quod esse plerisque ineptiendi et errandi originem, grauiter queritur. Itaque non infirmari a Ieremia quod a Salomone traditum retulimus, ex eo confirmat S. Chrysost. quod eo ipso loco propheta ipsi homini gressus suos tribuat, et esse eius uiam quam init agnoscat; quod non diceret si ipsa in eius potestate non esset. Preterquam quod subdit illico propheta supplices ad Deum preces, ut dignetur modum adhibere supplicio: cui locus profecto non esset, nisi cor hominis disponeret uiam suam, ut Sapiens affirmabat. Sic complanata difficultate ex eo loco nata, eiusdem loci germanum sensum profert S. Chrysostomus his uerbis: Quod dicit, hanc sententiam habet. Non totum est in nostra potestate:  sed aliud quidem in nostra, aliud uero in Dei situm est potestate. Nam ut optima queque eligamus, uelimus, et agere contendamus, omnemque operam exantlemus, nostri est arbitrii. Ut autem ad exitum ea perducamus, neque intercidere sinamus, utque ad finem recte factorum perueniamus, id uero celestis est gratie. Partitus enim est nobiscum uirtutem Deus, et neque rem totam in nostra sitam esse uoluit potestate, ne in superbiam efferremur; neque totum sibi ipse sumpsit, ne nos inertie dedamus: sed exiguum quid laboribus nostris relinquens, maiorem partem ipse conficit. Et infra: Hoc igitur est quod ait propheta, felicem exitum rerum in potestate nostra situm non esse, uerum ab auxilio pendere diuino; ut autem eligamus, in nobis et in arbitrio nostro situm est. Hunc esse germanum prophete sensum, pluribus reliqua homilia confirmat: eam presertim uanam excusationem precludens, que ex eo a quibusdam duci posse uidebatur, quod non sit homini uitio uertendum, si non agat; cum eius tantum fuerit uelle et eligere, Dei autem sit ad exitum perducere. Friuolam  esse eam excusationem inde demonstrat S. Chrysostomus, quod fieri non possit ut si nos uoluerimus, elegerimus, ac statuerimus, Deus nos derelinquat. Si enim eos qui nolunt hortatur, et consulit eis ut uelint et statuant, multo magis eos qui ultro eligent non derelinquet. Ex his satis superque liquet quomodo locus Ieremie et ad purgandum ualerianum conferat, et cum proposito Sapientis loco, quem item e re presenti esse ostendimus, non collidatur.

7. In eumdem sensum adducit ibidem S. Chrysostomus celebrem locum ex c. IX ad Rom., quo item abusos qui segnitiei sue Scripturas obtendebant, initio memorauerat. Non est uolentis, neque currentis, sed miserentis est Dei. Reuera tamen eum locum cum libertate coherere, etiamsi prodat hominis esse uelle et currere, Dei uero misereri atque perficere, ita demonstrat S. Chrysostomus post discussum Ieremie locum allegatum: Simile illud est etiam: Non uolentis neque currentis, sed miserentis est Dei. Et quam ob  causam curro, inquis, uel quam ob causam uolo, nisi tota res in meo sit arbitrio sita? Ut nimirum dum uis et dum curris, diuinum auxilium et beneuolentiam tibi concilies, sic ut te adiuuet, et manum porrigat, atque ad finem usque perducat. Si enim hoc sustuleris, et currere simul et uelle desieris, neque manum porriget Deus, sed et ipse abscedet. Unde autem id constat? Audi quid dicat Ierusalem. Quoties uolui congregare filios tuos et noluisti? Ecce relinquetur domus uestra deserta. uides quoniam illi noluerunt, quo pacto etiam Deus abscessit? Propterea nobis quoque opus est ut uelimus et curramus, quo Deum nobis etiam conciliemus. uult igitur homo et currit, auctore Apostolo, idque plane hominis est, tametsi diuinitus antea tacti atque preuenti. Nihilominus enim nisi luberet, neque uellet, neque curreret, et tamen negotii felix exitus atque perfectio exspectanda est a Deo miserente, cuius propterea esse dicitur perficere quod nos ex eius inspiratione uoluerimus et elegerimus. Ut ergo demonstret quod sola gratia opitulans exprimatur, ait hoc pertinere  ad designandum quam nichil sit omne quod exhibemus ad salutem pre perfectione et consummatione celitus adueniente et promouente conatus nostros in irritum alioqui cessuros. Non sufficit, inquit, ad perficiendum salutem sola uoluntas humana, nec idoneus est mortalis cursus ad consequenda celestia et ad capiendam palmam superne uocationis Dei, nisi hec ipsa uoluntas nostra bona, promptumque propositum, et quecumque illa in uobis esse potest industria, diuino uel iuuetur uel muniatur auxilio. Et ideo ualde conuenienter dicit apostolus, quia non uolentis neque currentis, sed miserentis est Dei; quemadmodum si dicamus de agricultura illud quod scriptum est: Ego plantaui; Apollo rigauit; sed Deus incrementum dedit. Ita neque qui plantat est aliquid, neque qui rigat, sed qui incrementum dat Deus. Sicut ergo cum bonos atque uberes fructus ad perfectam maturitatem protulit seges, nemo pie et conuenienter dicet quia fructus istos agricola  fecit, sed a Deo fatebitur prestitos; ita etiam nostra perfectio non quidem nobis cessantibus et otiosis efficitur, nec tamen consummatio eius nobis, sed Deo, qui est prima et precipua causa operis, ascribitur. Et post multa concludit: In nostro uite cursu, a nobis quidem dependendus est labor, et studium atque industria adhibenda; laboris uero nostri fructus a Deo speranda est salus. Sic expensus locus Apostoli belle consentit cum loco quem purgamus in ualeriano.

8. Attexo locum ex psalmo octogesimo, quem D. Augustinus, l. II contra duas Epistolas cap. 7, ait geminum esse illius quem ex cap. XuI Prouerb. iam protulimus: Cor hominis disponit uiam suam, sed Domini est dirigere gressus eius. Nempe illum psalmi locum: Dilata os tuum, et implebo illud. Que uerba existimat idem significare ac illa que ex Sapiente Prouerb. XuI retulimus, et uidimus in ea recidere que ex Apostolo primum proposita et a ualeriano usurpata sunt: ut proinde quia que eadem sunt uni tertio, inter se quoque sunt eadem, fatendum sit omnia ista  loca eodem recidere. Eo igitur psalmi octogesimi loco, tribuitur homini oris apertio et dilatatio, Deo autem eius impletio. Non quod Deus ipse non aperiat os et labia cordis nostri , sed quod nos ipsi diuinitus 68 preuenti, ita inchemus texturam negotii iustificationis, ut Deus gratiam pro gratia reponens, et nouo gratie beneficio anteriorem gratiam cumulans, accedat consummator boni quod nos pro fragilitate nostra, et tam multis remoris, ipsaque operis sublimitate prepediente, non adduxissemus ad perfectionem, nisi diuinitus accessisset noue gratie robur, necessarium ad implendum et perseuerandum. Hoc sensu, nos sumus qui diuinitus tacti et preuenti cor lubentes Deo aperimus; ipse uero per consensum a nobis libere prestitum subintrans, nobisque ad ipsum appropinquantibus, appropinquans, ut dicitur Iacobi Iu, implet os apertum, dirigit gressus hominis qui cor suum  disposuit ac preparauit animam, perficit atque consummat que tenuitas nostra recte uoluit, sed perficere nequiuisset. Quod est illud plenum et perfectum gratie donum quod Deus dare dicitur applicato per consensum arbitrio, sicque aperto cordis sinu, ut eleganter in hunc modum tradit auctor Scale paradisi, c. 10, tom. IX August.: Quid prodest homini, si per meditationes que agenda sunt uideat, nisi orationis auxilio et Dei gratia ad ea obtinenda conualescat? Omne  datum optimum et omne donum perfectum desursum est descendens a Deo in hominem, sine quo nichil possumus facere, sed ipse in nobis facit opera, non tamen omnino sine nobis: cooperatores quidem Dei sumus, sicut dicit Apostolus; uult siquidem Deus ut eum oremus et ut ei aduenienti et prestolanti ad ostium aperiamus sinum uoluntatis nostre, et ei consentiamus. Hunc consensum exigebat a Samaritana, quando dicebat: uoca uirum tuum. uolo tibi infundere gratiam, tu applica liberum arbitrium. Sicut tamen eam applicationem arbitrii tamquam dispositionem subsequitur infusio gratie  sanctificantis; ita cordis aperitionem per consensum liberum, et illam nostram supernaturalem aditionem ad Deum, antecessit preuentio mere gratuita, et pulsatio homini non libera: ita uelle illud nostrum, quo ueluti rudimento per nos posito Deus perficiens et consummator accedit, inde ortum habet unde perfectionem; quia nisi Deus non cogitantibus, multoque minus uolentibus presto fuisset, excitans et premouens, non exsurrexisset uelle nostrum, quod per Deum perfici posset.

9. Nec aliter accipiendus est ille alius locus apud Psaltem: Accedite ad Deum, et illuminamini. Et alius apud Iacobum: Appropinquate Deo, et ipse appropinquabit uobis. Appropinquare enim nobis dicitur Deus, cum premisso hominis accessu, et dispositionibus liberis, subiungit quod suum est, et eatenus hominem in tenebris illuc usque uersatum illuminat, homine illuminante sibi lumen scientie proprio arbitrio, ut  est apud S. Hieronymum in cap. II Ecclesiaste, ad illud: Non est bonum homini, etc. Quod aliter dicitur: Deum, quia homo uoluit, consummationem et perfectionem apponere; et exspectasse Dominum ut misereretur nostri, que est Isaie locutio cap. XXX; aut hominem preparasse Domino cor suum, quod facere monemur I Reg. III; uel denique hominem preuenire in maturitate et clamare, ut dicitur ps. CXuIII. Sicut ergo has locutiones, a Spiritu sancto suggestas canonicis scriptoribus, nemo erroris notauerit, aut gratie diuine illum hominis accessum et liberam appropinquationem preuenienti contrarias dixerit, cum certum sit preuentionem diuinam iis locis non expressam, non idcirco in eis negari, sed subintelligi; ita locutio quam in ualeriano purgamus, quandoquidem illis affinis aut etiam genuina est quoad sensum, eadem benigna interpretatione donari sine incommodo potuit, uel etiam debuit, non autem in inuidiam uocari.

Hec ad gustum aliquem ex Scripturis prebendum  sufficere in presentia existimo, ut constet quam infirma sit ualeriani criminatio; qua ex parte maxime feruet.



CAPUT IX. Cum ualeriano grauissimi Patres eque causa caderent.

1. Nulla ratione potest liquidius deprehendi quam uana fuerit ualeriani quoad Semipelagianismum criminatio, quam si ostendero grauissimos Patres quorum doctrine sinceritas ambigua non sit, eodem plane modo citra querelam locutos esse quo locutus est ualerianus eo loco in quo maxime sit uia ad impingendum ei Semipelagianismum: nempe quo dixit nostrum esse uelle, Dei uero perficere; nam cetera nemo non uidet quam sint inania. Non proferam quoscumque possem Patres, sed selectos quosdam: ac ne ex his quidem omnia ad hoc institutum facientia coaceruabo, sed libabo dumtaxat quedam singularia, et ita similia iis que in ualeriano culpantur, ut non sit ouum ouo similius, aut  gutta gutte. Quanti autem apud prudentem quemcumque theologum in gratie negotio esse debeat Patrum sensus, quamque temperate agendum sit in iis improbandis que Patres usurparint circa illud, quantumuis nonnichil lubrica aut ambigua uideantur, res ipsa loquitur, et docent illa S. Fulgentii lib. I de uerit. Predest. c. 15: Dignum est ut in singulis quibusque sententiis in quibus nubilo cuiusquam obscuritatis ambigimus, sanctorum Patrum definitionibus hereamus, quos preueniens misericordia Dei gratis illuminauit ut crederent, et sequens instruxit spiritualiter ut docerent.

2. Primus in aciem prodeat Origenes, cuius catholicissimam de gratia sententiam, cum ex aliis plerisque locis petere licet, tum disertissime ex l. uII contra Celsum pag. 414, col. 1, non secus ac ualerianus scripsit hom. 12 in Num., ad illud, Profecti a puteo, ueniunt in Mathaniam. Nam preter cetera que in hanc sententiam luculenter disputat, ait: A Mathaniam  uenimus in Nahaliel, quod interpretatur EX DEO. Quid EX DEO? Posteaquam obtulerimus nos que ex nobis sunt, uenimus ad hoc ut consequamur ea que ex Deo sunt. Cum enim fidem nostram et affectum obtulerimus ei, tunc et ipse largitur nobis diuersa dona Spiritus sancti, de quibus dicit Apostolus, Omnia autem ex Deo sunt. Fidem et affectum uocat ibi Origenes liberum uoluntatis assensum, ad cooperandum Deo sollicitanti nos ad bonum, ut ex proxime antecedentibus liquet. Atque ita locus iste Origenis plane recidit in locum qui apud ualerianum uisus est morbosus. Idem Orig., hom. 24 in eumdem librum, luculenter in eamdem sententiam disserit, circa illud, Homo quicumque uouerit; et preter cetera, ait: uult ergo a nobis prius aliquid accipere Deus, et ita nobis aliquid ipse largiri; ut dona sua et munera, merentibus, et non immerito, largiri uideatur. Declarat autem id quod Deus per nos premitti postulat, esse uoluntariam 69 recensionem  cum gemitu ad Deum, et conuersionem ad cor, que conuersio ita per nos premittitur ulterioribus Dei donis, ut tamen preueniamur anterius.

Multo grauioris auctoritatis est S. Hilarius, Latine, ut S. Hieronymus scite dixit, eloquentie Rhodanus, cuius doctrine sincerissime, et undecumque erroribus libere, locuples testimonium perhibet idem Hieronymus ad Letam scribens. Hilarius igitur in psalm. CXuIII, littere nun, ad illud, Hereditate acquisiui, etc., ita loquitur: Ne quod a multis dici sepe solet rationis aliquam habeat auctoritatem, cum asserunt proprium Dei munus esse ut quis in Dei rebus atque operibus uersetur, excusantes infidelitatem suam quod, cessante erga se Dei uoluntate, maneant infideles: est quidem in fide manendi a Deo munus, sed incipiendi a nobis orige est. Et uoluntas nostra hoc proprium ex se habere debet, ut uelit Deus incipienti crementum dare; quia consummationem per se infirmitas nostra non obtinet, meritum tamen adipiscende consummationis est ex initio uoluntatis. Corrupte editio ab  Erasmo adornata, uerba illa: incipiendi a nobis origo est, exhibet hoc modo, impediendi a nobis origo est, quod cum scopo Hilarii non coherere per se liquet, et firmatur ex illis que post ea subiiciuntur, ut uelit Deus incipienti crementum dare; et, est ex initio uoluntatis, que aperte ferunt illam priorum uerborum lectionem quam dixi. Ut uero leguntur priora illa uerba, locus Hilarii eque ualeriano commodat ratione horum posteriorum, que ubiuis leguntur eodem modo. uidentur autem exclusionem gratuite preuentionis sonare: reuera tamen eam preuentionem non excludunt; sed tantum aperiunt quid homo post diuinam premotionem debeat de suo ad salutem conferre, adiuuante Deo. Id quod egregie illustrant illa eiusdem Hilarii in eumdem psalmum littera he, ad illud: Inclina cor meum in testimonia tua, cum eamdem uersat difficultatem, unde hominis culpa salutem non adipiscentis, si salus a Deo est. Omnem, inquit, occasionem huius impie excusationis propheta  submouit. Primum enim cum orat, conueniens infirmitati sue egit officium; dehinc Dei muneribus humane deuotionis studia connexuit. Cum enim ait: Legem mihi statue, Domine, uiam preceptorum tuorum, quid secundum orationis nostre humilitatem Dei esset ostendit. Cum autem subiecit, Et exquiram eam semper, officium deuotionis sue promittit: et in ceteris quoque utrumque quodam complexu sibi inuicem colligauit, cum deduci se in semita postulauit, et cum idipsum uoluit. Prius enim que a Deo sunt cum honore preposuit, et tunc que a se pura confessione subiecit. Orat igitur ut Deus tribuat. Est ergo a nobis cum oramus exordium, ut munus ab eo sit. Dehinc quia de exordio nostro munus est eius, ex nostro rursum est ut exquiratur, et obtineatur, et maneat. En exordium a nobis, ut munus et consummatio a Deo sit. Sicut ergo S. Hilarius exordium illud nostrum agnoscens, non euertit quod immediate ante concesserat, dandas scilicet esse Deo primas in salutis negotio; ita neque quotquot similiter aut etiam mollius loquuntur  insimulandi sunt negate diuine preuentionis, aut defensi Semipelagianismi.

Idem S. Hilar., can. 6 in Matth., ad illud: Multi mihi dicent, etc., reprehendit uanos ostentatores operum suorum, quasi uero eorum aliquid proprium sit, que loquuntur aut faciunt, et non omnia uirtus Dei inuocata perficiat. Et mox: De nostro igitur est beata illa eternitas promerenda; prestandumque est aliquid ex proprio, ut bonum uelimus, malum omne uitemus. Diserte, bonum uelle ex nostro et proprio esse ait, uirtutem autem Dei inuocatam perficere omnia affirmat, que est ipsissima sententia Semipelagianismi notata in ualeriano. Quam ergo glossam his Hilarii uerbis aptabit criminator, eamdem ualeriano accommodabimus.

3. S. Macarius Aegyptius, S. Antonii discipulus, et equalis S. Hilarii, hom. 37, diserte et perspicue  initium salutis Deo tribuit. Ait enim post pleraque in eam sententiam: Ne igitur existimes te in uirtute preuenisse Dominum, secundum eum qui dicit, Ipse est qui operatur in nobis et uelle et perficere pro bona uoluntate. Statim uero subdit quesitum et responsionem, qua res de qua agimus luculenter exponitur. Interrogatio hec est: Quid igitur precipit Deus homini facere? sequitur responsio: Antea diximus promptitudinem animi hominem habere a natura, quam quoque Deus requirit. Precipit igitur ut primum cognoscat, et cum cognouit diligat, et uoluntate incumbat. Ut autem exerceatur mens, aut laborem toleret, aut opus aliquod perficiat, gratia Domini largitur uolenti et credenti. uoluntas ergo hominis est uelut adiutorium a natura insitum; absente uero uoluntate, neque ipse Deus quidpiam operatur, quamuis possit, propter liberam nimirum arbitrii libertatem. Perfectio igitur operis spiritus in uoluntate hominis sita est. Et mox: Ipse dicit: Quoties uolui congregare filios tuos, et noluisti? Itaque ex hoc credamus quod ipse nos congregat, a nobis  autem solam requirit uoluntatem. Que uero uoluntatis erit declaratio, nisi labor spontaneus? Subdit illustrissimam comparationem instrumenti artis et hominis in salutis sue negotio, quod sicut instrumentum nisi ab artifice citatur manet immotum; ita et anima, licet laboret operans quod bonum est, Deum in ipsa clam operantem exigat. Similia ex parte habet homil. 4, post medium. In his omnia continentur que ualeriano uitio uertebantur. Nam et laboris spontanei siue uoluntarii meminit Macarius; et uoluntatis que a nobis requiritur, ut Deus in nobis operetur consensum liberum: eo quod Deus tanta cum reuerentia libertatem nostram disponat, ut quamuis possit, tamen ad eius iura retinenda, nolit nisi uolenti largiri gratiam qua opus spiritus perficiatur. Nempe non primam et preuenientem, quam disertissime ante paucas lineas astruxerat, et explicatissime etiam agnoscit hom. 1 pag. 6, hom. 11 pag. 143, hom. 15 pag. 180, hom. 26 pag. 345 et 347, et hom. 29 pag. 388; sed  cooperantem ad excudendum consensum liberum, quem Deus nobiscum non facit nisi quia uolumus. Itaque recte concludit S. Macarius quod quamuis nos quidem non preueniamus Deum in uirtutis opere, perfectio tamen operis spiritus  in uoluntate hominis sita est. A Deo namque prestatur ea operis perfectio, iuxta S. Macarium, sed ad uoluntatis humane diuinitus preuente exigentiam, quamuis ad preuentionem Deus non exspectauerit exigentiam uoluntatis. Potuit sanctus Macarius a magistro suo Antonio Magno eam doctrinam hausisse. Siquidem, referente sancto Athanasio, c. 15 uite n. 33, B. Antonius nostram tantummodo uoluntatem in hoc negotio exspectari confirmabat. 70 Nihil illis, ut putabatur, apud ualerianum salebris accommodatius proferri potest.

4. S. Optatus Mileuitanus lib. II aduersus Parmenianum, post medium: uos ipsi qui sancti et innocentes  uideri ab hominibus uultis, dicite unde est ista sanctitas quam uobis licentius usurpatis. Quam Ioannes apostolus profiteri non audet, qui ait: Si dixerimus quia peccatum non habemus, nos ipsos decipimus, et ueritas in nobis non est. Hoc qui dixit, sapienter se ad Dei gratiam reseruauit. Est enim Christiani hominis quod bonum est uelle, et in Deo quod bene uoluerit currere; sed homini non est datum perficere, ut post spatia que debet homo implere, restet aliquid Deo, ubi deficienti succurrat, quia ipse solus est perfectio, et perfectus solus Dei Filius Christus; ceteri omnes semiperfecti sumus, quia nostrum est uelle, nostrum est currere, Dei perficere. Unde B. Paulus apostolus ait: Neque uolentis, neque currentis, sed ad Dei gratiam pertinentis. Nam et a Christo Saluatore nostro perfecta sanctitas non est data, sed promissa. Denique sic ait: Sancti eritis, quia et ego sanctus sum, qui solus est sanctus et perfectus. Non dixit: Sancti ESTIS, sed Sancti  ERITIS dixit. Unde est ergo quod uobis perfectam sanctitatem de superbia uindicatis? Frustra anniteret demonstrare, quam hec consentiant cum iis que in ualeriano suspecta habebantur. Nec uero potest S. Optati auctoritas declinari, admittendo eius lapsum; nam S. August. lib. I contra Parmen. c. 3, et lib. III de Doctr. Christ. cap. 4, ac Fulgent. lib. II ad Monim., eum cum laude allegant, tamquam scriptorem usquequaque catholicum.

5. S. Cyrillus Hierosol. in calce prefationis ad Catecheses: Meum est dicere, tuum uero agere, Dei autem perficere. Et catech. 1, cum premisisset apparuisse mysticarum plantarum flores, ac desiderium suum subiunxisset, ut et fructus perficiatur  subdit: Liberalis namque est Deus, et pronus ad beneficentiam; exspectat tantum cuiuslibet propriam uoluntatem. Propterea subiecit Apostolus, Secundum propositum uocatis sanctis. Propositum cum adest proprium, uocatum te facit. Quod exspectari a Deo ait propositum nostrum, et uoluntatem, illud ipsum est  quod ualerianus dixit, nostrum est uelle. Quod autem Cyrillus a Dei liberalitate et beneficentia, posito assensu nostro atque proposito, perfici desiderat initia nostra, et fructus ex floribus consequi, agnoscit quod ualerianus affirmauit. Dei esse perficere. Exspectari porro uoluntatem ait Cyrillus, non nudam aut ex se initium dantem humane saluti, sed preuentam, et cum gratia preoperante cooperantem. Ei enim sic subsequenti diuinam preuentionem, uberiora auxilia et perfectio, et omnia bona rependuntur a muneratore liberalissimo, a quo esse humane uoluntatis preuentionem splendidissime tradit idem Cyrillus, catech. 16, agens de Spiritu sancto, quem Magnum Presulem et gratiarum parochum  nostris uoluntatibus afflantem, et ad omnia pietatis opera preuenientem elegantissime describit.

6. S. Basilius, in cap. uI Isaie, ad illud: Quem  mittam, ita loquitur: Obserua et exactam disciplinam et circumspectam prudentiam dicendi, que ueridicum prophetam addecet. Duobus enim propositis sermonibus, unica satisfacit responsione. Quem mittam, et quis ibit? Ecce ego sum, mitte me. Non iam adiecit, ET EGO IBO. Siquidem susceptio istius apostolice legationis penes nos sita est, et a nostro pendet arbitrio; confirmare autem ad perfectionem, eius est qui infusione gratie nos corroborat Dei. Itaque Isaias per id quod libere et electiue erat uoluntatis, respondit: Ecce ego sum, mitte me. Quod autem erat gratie, reliquit Domino, ut qui proprie conscius infirmitatis non est ausus polliceri se iturum. Hoc quid aliud, quam quod ualerianus dixit, nostrum est uelle, Dei perficere?

7. Gregorius Nyss., Basilii Magni frater, is quem omnes Patrum patrem uocant , libello de scopo Christiani, libere uoluntatis et gratie necessarium nexum egregie tradens, nostrum esse uelle, Dei perficere, preclare docet. Multis enim adhortans ad  crescendum in sanctitate, et collaborandum spiritui gratie adiuuanti, hec habet preter cetera: Corporis certe augmentum ad increscendum non in nobis situm est; haudquaquam natura ex hominis sententia et libidine staturam metitur, sed suo ipsiusmet impetu et necessitate: animi uero in ortus renouatione modus et decus, que spiritus gratia largitur, per eius qui acceptus est studium, a consilio nostro pendent. Nam quanto magis labores pro pietate extendit, tanto etiam magis animi magnitudo simul extenditur; et sempiternam uitam atque ineffabilem que in celis est letitiam, eiusdem spiritus gratia concedit: accipiendi uero munera et dignitatem gratia fruendi, amor per fidem laboribus obtinet. Iam uero ad idem progresse, operum iustitia et spiritus gratia, in qua anima concurrerunt, eam beata uita certatim complent, sed a se inuicem disiuncta, nullum anime emolumentum exhibent. Etenim Dei gratia in animis qui salutem fugiunt non potest  frequenter adesse: homines uero uirtutis uis per se non sufficit ad uite formam absolutam extollendos. Nisi Dominus edificauerit domum et custodierit ciuitatem, in uanum laborauerunt qui edificant eam. Hic edocemur non esse in mentem inducendum, in humano studio totam sitam esse coronam; uerum ad Dei uoluntatem referendam spem de fine obtinendo. Hec Nyssenus, admodum consentanee ualeriano. Nam et a nobis premotis pendere agnoscit aduocationem Dei ad nos adiuuandos, et perfectionem a Deo esse, diserte statuit.

8. S. Gregorius Nazianzenus, cuius ea est in doctrina Christiana auctoritas, ut nullus umquam eius dictis calumniam inferre presumpserit , et quem nominatim Semipelagianis quoad salutis initium opponit S. August., l. de Dono Perseu. c. 19, ita scribit, orat. 31, tractans illud Christi, sed quibus datum est, multiplicemque hereticum affectum uerbis illis praue detortis subiacentem depellens: Aptitudinem quidem alios aliis  uel maiorem uel minorem habere ipse quoque concedo: ceterum ad perfectionem adipiscendam, aptitudinem solam minime sufficere contendo. Rationem enim esse que eam excitet, ut natura in opus prodeat; quemadmodum silex ferro pulsatus, atque ita ferrum fiat. Cum audieris Quibus datum est, adde uolentibus datum est, atque iis qui ea animi propensione sunt; etenim cum illud audis, non est uolentis neque currentis, sed miserentis Dei, idem tibi existimandum censeo. Quod salutis adeptionem ait dari a Deo uolentibus, idem est ac si diceret, nostrum esse uelle. Dei autem perficere. Et tamen quam hec non pugnent cum initio salutis ex Deo, liquet ex illis que statim subiungit, probans, et ex Apostolo Rom. IX, eruens ipsum quoque uelle nostrum ex Deo esse.

9. S. Ambrosius cui in sincera gratie assertione 71 testimonium sepe perhibet S. August. ut epist. 107. et l. de Grat. Christi c. 44, et l. de Dono Perseu. cap. 8 et 13, et 19, et 23, accommodatissime in rem  nostram loquitur serm. 10 in psal. CXuIII, ad u. 4: Moysi dicit Deus: Miserebor cuius misertus fuero, et misericordiam prestabo, cui misericordiam prestitero. Igitur non est uolentis, neque currentis, sed miserentis Dei est. Forte dicas, Ergo non debemus uel uelle uel currere. Atqui negligentes Deus deserere consueuit. Non ergo hoc dicit, sed quid dicat consideremus. Non uolentis, neque currentis hominis perseuerantia est. Non est enim in hominis potestate, sed miserentis Dei est ut possit complere que ceperit. uides ab Ambrosio uelle tribui potestati hominis, complere autem siue perficere et perseuerare, ascribi Deo. Non plus, aut aliter dicit ualerianus. Est et alius apud S. Ambrosium egregius locus in calce epistole ad Iustum : Incrementa, inquit, per naturam que diuini habet gratiam muneris, consummationem et perfectionem Deus dat, id est illa prestantissima et diuina Trinitatis natura et substantia. Non sumit incrementa pro augmento aut profectu rei iam condite, sed pro initio et prima productione,  et in eum sensum usurpauit paulo ante illud Apostoli I Cor. III: Neque qui plantat est aliquid, neque qui rigat, sed qui incrementum dat Deus. Huiusmodi ergo incrementa sanctorum operum fatetur S. Ambros. esse per naturam, diuini habentem gratiam muneris. Ipsa enim libertas qua agere uolumus, et Deum sequi, est magnum plane munus Dei, tametsi nobis compertum a natura; consummationem autem et perfectionem Deus dat. Quia supra illud quod natura spontaneo ingenio operatur, ut surgant semina diuinitus indita  id est supra id quod potest de suo conferre natura exigitur Dei gratia preueniens, ratione cuius Deus consummat et perficit imperfectum nostrum: nos, inquam, promouet ad fruges operum supernaturalium, quas ne inchoaremus quidem per naturam nudam. Hoc ipsum est quod ualerianus dixit, nostrum est uelle, Dei perficere. Non est ouum ouo similius.


10. S. Chrys., hom. 1 in Epist. ad Hebr., in mor., ita loquitur: Oportet nos eligere primum que bona sunt, et tunc Deus que sua sunt introducit. Non antecedit nostras uoluntates, ne nostrum ledatur arbitrium liberum. Cum autem nos elegerimus, multam tunc nobis affert auxiliationem. Et mox: Nostrum eligere tantum est et uelle, Dei autem efficere, et ad perfectionem perducere. Idem sonant que habet hom. 17 in Ioan., ad illud, Conuersus iehsu et uidens eos sequentes, etc. Sic enim scribit: Hinc admoneri possumus, Deum suis in nos beneficiis nostras non preuenire uoluntates, sed a nobis incipiendum esse. At cum nos prompto paratoque animo ad suscipiendam gratiam exhibemus, tunc multas nobis offert salutis occasiones. Et hom. 42 ad pop., tractans illud: Ne des  in commotionem pedem tuum. Non dixit, Ne commouearis, sed Ne des. Igitur in nobis est dare, non in ullo altero. Nam si stare uelimus stabiles et immoti, non commouebimur. Quid igitur? In Deo nichil est? Omnia quidem in Deo, sed non ita ut liberum in nobis arbitrium uioletur.  Si igitur in Deo sunt iniqui, cur non accusat? Propterea dixi, ne liberum in nobis arbitrium uioletur. In nobis igitur et in Deo sunt. Oportet enim nos prius eligere bona, et ille sua tunc inducit. Nostras non preuenit uoluntates, ne nostram temeret libertatem. Cum uero nos elegerimus, tunc magnum nobis affert subsidium. Et hinc extricat dubium ex istis Apostoli uerbis Rom. IX: Non est uolentis, etc., que uidentur falsa, si et in nobis est salus nostra. Preter primam enim illorum uerborum explicationem, quod scilicet Apostolus ea uerba ex persona aduersarii protulerit obiiciendo ac interrogando, non asserendo, subdit hanc secundam: Dici et illud potest, quod cuius est amplius, totum esse dicit. Nostrum enim est eligere et uelle, Dei uero expedire et ad exitum adducere. Quoniam illius itaque plus est, totum illius esse testatur, secundum humanam locutus consuetudinem. Nam et nos ita faciamus. Quale quod dico. Domum edificatam bene uidemus, et dicimus totum est artificis, licet non totum ipsius sit, uerum et operariorum et Domini qui  materiam suppeditauit, aliorumque multorum. Attamen quoniam plus contulit, illius totum esse dicimus; ita profecto et hic. Et rursum in multitudine, ubi multi sunt, omnes esse dicimus; ubi pauci, neminem. Ita et Paulus ait: Non uolentis, neque currentis, sed miserentis est Dei. Dei uero magna hic facit. Unum quidem ne extollamur. Siue curras, siue festines, inquit, ne tuum esse putes meritum. Nisi namque supernum assequaris fauorem, omnia nequidquam. Tamen clarum est, quod optatum assequeris, quandiu curres, quandiu uoles. Non hoc itaque dixit, quod in uanum currimus, sed quod in uanum currimus, si totum nostrum esse putemus, nisi Deo plus assignemus. Nec enim totum Deus suum esse uoluit, ne sine causa nos coronare uideatur; neque rursus nostrum, ne in arrogantiam dilaberemur. Nam si minorem habentes partem altum sapimus, quid si totius auctores essemus? Tandem post multa, tractans illud: Lauamini, mundi estote, et si fuerint peccata uestra sicut purpura, sicut niuem dealbabo, ita enim legit,  subdit: uides quod priores nosipsos oportet mundare, et tum Deus emundat. Cum enim dixisset prius: Lauamini, mundi estote, tunc subdidit: Ego dealbabo.

Locum ex hom. 32 Operis Imperfecti, a DD. Thoma et Bonauent. allegatum tamquam Chrysost., supra iam protuli c. 7. Est et alius pulcherrimus locus hom. de septem Machabeis; est n. 44 tom. I Grecol. Ibi Deus ita loquens inducitur: Non talis agonotheta ego sum, ut certaminis exitum in aliqua certantium uirtute constituam, sed ipse assisto luctantibus, et auxilium prebeo, et manum prebeo athletis meis. Et quod est proprii arbitrii libertate suscipiunt de bone uoluntatis affectu, ut pro legibus meis et nomine meo dimicent, id in uictoriam ipsis procedere, mei est auxilii. Similia alibi apud Chrysostomum non semel leguntur, que plane similia sunt iis que in ualeriano insimulantur erroris.


uereor autem ne alicui minus prouide fecisse uidear, qui ad ualerianum expurgandum, eiusque doctrinam liberam Semipelagianismo prestandam, adducam Chrysostomum, quem tetra hac fuligine oblitum, immo Cassiano discipulo erroris auctorem fuisse, tentauit iam olim Thomas Braduardinus lib. II de Causa Dei cap. 11, et recentiorum non nemo, ut Anianus prefat. in homil. Chrysost. in Matth. quem refert et approbat Sixtus Senens. lib. u Bibl. annot. 101 ; Mol. I p. q. 14 art. 13 d. 41; Tol. in cap. uI. Ioan. annot. 20; et qui ad omnes pro Chrysostomo excusationes obsurdescit uasq. I p. d. 89 c. 4 et d. 91 c. 8 et 9.

Mirabile tamen mihi semper uisum est, quod quam calumniam Chrysostomus ab ipsis 72 Pelagianis non est passus, eam a catholicis post tot secula sustineat; ita ut cum Pelagiani loca Chrysostomi pro suo errore de peccato originis tam studiose colligerent, et catholicis  opponerent, ut D. Augustinus contra Iulianum testatur in hac tamen parte ita cecutiuerint, ut non agnouerint errorem, qui apud eum tam creber est, iuxta doctores allegatos. Quid quod exstant apud Chrysostomum tam crebre, tamque ingeminate ac perspicue assertiones initii salutis plane gratuiti, ut omnem plane huius in eo erroris uel suspicionem abstergant? Omitto homiliam de Adam et Eua, que explicatissime continet catholicam de gratia doctrinam, contra Pelagianos eorumque reliquias. Eam, inquam, homiliam omitto, quia est dubius Chrysostomi partus et  supposititius.

Disertissime uero et conceptis uerbis expressam apud Chrysostomum preuentionem gratuitam, legere licet in plerisque indubitatis eius fetibus, ac nominatim hom. 19, et 22, et 23, et 28, et 38, in Genes., quibus locis preuiam et nostras preces anteuertentem gratiam aperte admittit; et pulchre hom. 12 in I Cor.  ad illud: Quid habes quod non accepisti? et hom. 13 ac 44, et 71, in Ioan., et hom. 4 de Laud. Pauli, et hom. 5 in II ad Thessal., ac hom. 1 et 8 in Epist. ad Philip. et luculenter in ps. CXLIII, ad illud: Domine, quid est homo quia innotuisti ei? et homil. 70 in Matth., ad illud: Exi cito in plateas, ubi ad diligentiam nostram pertinere statuit tantum que subsequuntur uocationem ex gratia factam et mere liberaliter collatam. Homilia quoque 24 in epist. ad Hebr., cum dixisset obseruationem mandatorum pluris esse debere Christiano quam miracula, rationem reddit, quod miracula quidem sint pura Dei munera, obseruatio autem mandatorum, post Dei donum, etiam nostri sit studii. En post Dei donum, id est post preuentionem diuinam. Nam de gratia comitante, eo ipso quod comitans est, non diceretur proprie ac uere, quod post Dei donum nostri sit studii bene agere. Egregie item hom. 28 in Ep. ad Heb. ad illud: Aspicientes in auctorem fidei. Plane uero diuinam preuentionem tradit illustrissime ac explicatissime, hom. 83 in Matth., ad illud: Antequam  gallus cantet.

Quare merito pro Chrysostomo a calumnia hac in parte purgando certant Hierem. Constantinop. in Cens. Orient. Eccl. 18; Driedo c. 4 Concord., in medio; Bellarm. lib. uI de Grat. et Lib. Arbit. c. 6; Fons. uI Metaph. c. 2, q. 5, sect. 10; Suar. l. II de Predest. c. 8; Iustin., in c. II ad Philip., ad illud: Deus est qui operatur, et alii plerique. Immo Dominicus Soto, in c. I ad Rom., ad illud, Qui predestinatus est, Chrysostomi in hoc puncto criminatores, impietatis, Driedo autem, loco notato, magne impudentie, damnat. Itaque de sana hac in parte Chrysostomi doctrina, non uidetur dubitandum. Ac proinde quam explicationem adductis ex eo locis concedimus, eamdem uni simili loco apud ualerianum negare non est equum.

11. S. Isidorus Pelus. Chrysostomi discipulus, lib. Iu, epist. 171, ita scribit: Non solum ea que non  sunt in nostra potestate, ut tu uir sapiens arbitraris; sed ea quoque quorum nos sumus domini, si non magna auxilii copia nobis a diuina Prouidentia adueniat, non poterimus ad perfectum finem exitumque perducere. Aderit autem id presto omnino iis hominibus qui absque tergiuersatione ac pretextu ullo ea que penes se sunt in ferunt, nichilque eorum que ad illud impetrandum conducere uidentur pretermittunt. Priora uerba aperte ferunt, Dei esse perficere; posteriora autem, nostrum esse uelle. At ne hec uolitio uiribus nature ab eo ascribi censeatur, audi que subiicit: Nam diuina Prouidentia que non uolentes excitat, et hortatur ut uelint; profecto eos qui uolunt, omniaque faciunt et sollicite agunt, omnino in ipsum preclare factorum subuehet fastigium. Et apertissime lib. II, epist. 72: Cognita preeuntis diuini auxilii facultate quisquis uult, et laborat, atque omnia mouet , tum addiscit, tum fructum edit, tum salutem assequitur. uidesis preterea ibid., epist. 266, et l. III, epist. 271.

12. Hilarius diaconus, is quem S. Hieronymus dialog.  aduersus Lucifer. orbis Deucalionem, ob inductum anabaptismum nominauit, in Commentariis in Paulum  perspicue preiuit ualeriano ad illud Philip. II: Deus est qui operatur in uobis uelle et operari pro bona uoluntate, sic enim habet: Apostolus Deum bonos conatus adiuuare testatur. Omnem enim gratiam semper reportat ad Deum, ut nostrum sit uelle, perficere uero Dei. Nec potest opponi schisma aut etiam heresis huius Hilarii. Nam quoad negotium gratie, et que ad Pelagianos spectant, catholice sensit; alioqui S. Augustinus, lib. Iu contra duas Epist. c. item 4, non protulisset contra Pelagianos locum ex his Commentariis in c. u ad Rom., in explicatione uerborum illorum: In quo omnes peccauerunt. Et cum alleget hos Commentarios nomine S. Hilarii, non inanis inde desumitur coniectura de Hilarii huius resipiscentia et reuocatione ad Ecclesiam et usquequaque ueram  fidem. Quod enim S. Augustinus communitate nominis deceptus, ascripserit Hilario Pictauiensi hos Commentarios, et idcirco eorum auctorem uocauerit sanctum Hilarium, nimis pingue est, et Augustini nare ac solertia indignum, in tanto styli et scriptionis discrimine, presertimque cum S. Augustinus non ignoraret ipsummet Commentariorum illorum auctorem in cap. 3 prioris Epistole ad Timoth. se Damasi pontificis, hoc est ipsius prope Augustini equalem prodere, quod belle cum Hilarii diaconi etate consentit, non item cum etate Hilarii Pictauiensis.

13. S. Hieronymus, cuius de gratia doctrinam contra Rufinum de Semipelagianismo suspectum, approbat Gelas. c. Sancta Romana, et epistola 7, que est ad episcopos Piceni; item qui dialog. 3 aduersus Pelag. profitetur se doctrine diui Augustini de gratia adherere, et uicissim a D. Augustino pro catholica doctrina contra Pelagianos profertur lib. I contra Iul. c. 2, et lib. II, sub finem, ubi de falsis rumoribus a Pelagio  iactatis aduersus S. Hieronymum, quasi ei tamquam emulo inuidisset; sanctus, inquam, Hieronymus ita scribit dialog. 3 contra Pelag.: Hoc esto, baptismum preterita donare peccata, non futuram seruare iustitiam, que labore et industria ac diligentia, et semper super omnia Dei clementia custoditur, ut nostrum sit rogare, illius tribuere quod rogatur; nostrum incipere, illius perficere; nostrum offerre quod possumus, illius implere quod non possumus. Rursus infra in eodem dialogo: Ubi misericordia et gratia est, liberum ex parte cessat arbitrium, quod in eo tantum est, ut uelimus atque cupiamus, et placitis tribuamus assensum. Iam in Domini potestate est, ut id quod cupimus, 73 quod laboramus, ac nitimur, illius ope et auxilio implere ualeamus. Idem in c. III Ezech. ad illud: Et aperui os meum, hec habet: Ego, inquit propheta, aperui os meum, quia mihi dictum est, Aperi os tuum et comede. Aperto ore Dominus largitus est cibos,  ut initia uoluntatis in nobis sint, et perfectionem a Domino consequamur. Non est enim uolentis, neque currentis, sed miserentis Dei. Attamen et uelle et currere, nostri arbitrii est. Et lib. II in Iouin.: Sicut in bonis operibus perfector est Deus, non est enim uolentis, neque currentis, sed miserentis Dei et adiuuantis ut peruenire ualeamus ad calcem; sic in malis atque peccatis, semina nostra sunt incentiua et perfectio diaboli. Idem in epistola ad Theodosium et alios anachoretas, agens de studio euadendi e seculi tenebris per supernaturales actus, ait: Et ante dixeram presens, et nunc per litteras uotum indicare non cesso, quod mens mea omni ad id studium cupiditate rapiatur. Nunc uestrum est, ut uoluntatem sequatur effectus: Meum est, uelim; obsecrationum uestrarum est, ut quod uelim et possim. Nempe quia exorabitis mihi auxilium Dei, cuius est perficere. Quid loco ualeriani magis genuinum? Idem, epist. 8: Non est uolentis, neque currentis, sed Dei miserentis. Et tamen uelle et nolle nostrum est; ipsumque quod nostrum est, sine Dei miseratione nostrum non est.  Nemo umquam calumniatus est catholico dogmati de initio salutis plane gratuito aduersari, cum tam constanter D. Hieronym. pro gratia pugnet aduersus eius hostes, perspicueque epist. 8, sub medium, Demetriadem doceat quomodo accipienda sint hec quibus dicit nostrum esse uelle, Dei uero perficere: uelle, inquit, et nolle, nostrum est; ipsum quoque quod nostrum est, sine Dei miseratione nostrum non est. Et in epist. ad Ctesiphon.: uelle et currere meum est, sed ipsum meum, sine Dei semper auxilio, non erit meum. Dicit enim idem Apostolus, Deus est qui operatur in nobis et uelle et perficere.

14. S. August., lib. I Retract. cap. 23, et lib. de Predest. SS. cap. 3, utrobique, excutiens locum ex ea quam iunior ediderat expositione quarumdam propositionum Epistole ad Romanos, diserte admittit uere et catholice dici nostrum esse uelle, Dei uero perficere; quamuis corrigat quod insuper in illis propositionibus dixerat nostrum esse credere; quia, nondum   bene discussis gratie arcanis, existimabat cum eas propositiones exponeret, actum fidei non esse ex gratia, sed esse nature fetum. Itaque absolute retractat quod in ea expositione dixerat prop. 61, nostrum esse quod credimus; quod autem bonum operamur illius est qui credentibus dat Spiritum sanctum. Admittit autem tamquam catholicum, quod ibidem addiderat: Nostrum est credere et uelle, Dei autem dare credentibus et uolentibus facultatem bene operandi; quia de uolitione, tametsi supernaturali  recte dicitur quod nostra sit, propter arbitrium uoluntatis, ut ibidem addit: quamuis etiam Dei sit, ratione gratie diuine uoluntatem preparantis et roborantis. Quatenus autem credere, substernitur uolitioni nostre, per quam inducitur; sic etiam ipsum credere, nostrum est, quia non fit nisi uolentibus nobis. Hoc sensu et, ut ait, hac regula seruata, agnoscit Augustinus locis allegatis uerissime dici nostrum esse uelle, Dei uero facultatem perficiendi siue operandi tribuere.


Iisdem locis ratum habet ualdeque commendat, quod in iisdem propositionibus in 62 dixerat: Cum post uocationem uoluerimus, non sufficit uoluntas nostra et cursus noster, nisi et Deus uires currentibus prebeat, et perducat quo uocat. Ac deinde subiunxit: Manifestum est ergo non uolentis, neque currentis, sed miserentis Dei esse, quod bene operamur. Omnino uerissimum est. At hoc idem plane est cum sententia que apud ualerianum insimulabatur erroris. Nam et uoluntatem nostram agnoscit Augustinus siue uelle nostrum in negotio salutis, et huic uolitioni accedere insuper uult perfectionem a Deo gratie auctore et consummatore; quod unum dixit ualerianus. Proindeque si ualeriani criminatio subsistat, D. Augustinus, si Deo placet, Semipelagianismi damnandus erit in eo suo iudicio, in Retractationibus prodito, circa propositionem ei plane genuinam que apud ualerianum arguitur et confirmatur in lib. de Predest. SS., ubi maxime feruebat  exagitatio Semipelagianorum, contra quos liber ille extrema D. August. etate ex instituto scriptus est.

Eiusdem D. Augustini locus, in q. 68 et 83, luculentus admodum est. Si quis, inquit, magno gemitu et dolore penitendi misericordia Dei dignus fuerit, non ipsius est, qui si relinqueretur, interiret; sed miserentis Dei, qui eius precibus doloribusque subuenit. Parum est enim uelle, nisi Deus misereatur; sed Deus non miseretur qui ad pacem uocat, nisi uoluntas precesserit ad pacem. Hanc precessionem uoluntatis ad pacem Dei, non excludere misericordiam Dei preuenientem, declarat ipse S. Augustinus lib. I Retract. cap. 26, locum propositum recognoscens. Igitur cum uoluntatem ad perfectam anime pacem diuinitus concedendam precedere, pacem autem illam subsequi, idem plane sit ac dicere, nostrum esse uelle, Dei uero perficere, intelligit omnino S. Augustinus, uelle illi nostro preire diuinum donum gratuitum, idque non negari, cum dicitur a nobis sumi exordium libere uolendi, aut nostrum  esse uelle.

Suppetit preterea insignis locus ex D. Augustino quest. 9 in Exod., ubi tractans illud Dei ad Moysem: Sed nunc uade, tu, et ego aperiam os tuum, et instruam te que locuturus es, eumque locum componens cum loco psalmi LXXX, quo Deus hominem inuitat ut os dilatet et aperiat, Deo ipso os dilatatum impleturo, ita disserit: Satis hic apparet, non tantum instructionem oris, sed ipsam etiam apertionem, ad Dei uoluntatem et gratiam pertinere. Non enim ait: Tu aperi os tuum et ego instruam te, sed utrumque ipse promisit, aperiam et instruam. Alibi autem dicit in psalmo: Dilata os tuum, et adimplebo illud. Ubi significat in homine uoluntatem accipiendi quod Deus donat uolenti; at ad uoluntatis exordium pertineat, Dilata os tuum, ad Dei autem gratiam, et adimplebo illud. En diserte assignatum uoluntati  exordium consensus liberi, Deo autem adimpletionem. Quod enim ea preuentio illudque adiutorium non proponatur expresse eo  psalmi loco, sicut proponitur in aliis uerbis ex Iu Exodi, parum refert, quia quod subticetur, non idcirco negatur. Itaque uoluntas, asserente per Psaltem Spiritu sancto, et interprete D. August., suppositis diuinis auxiliis antecedentibus et comitantibus ad manum positis, prebet exordium cudendi liberi consensus, quo uult accipere quod Deus donat uolenti. Eo sensus autem exordio posito, factaque per hominem ea apertione et dilatatione oris, Deus adimplens siue perficiens non deest. uidesis in eamdem sententiam, philosophantem egregie Augustinum 74 serm. 7 de uerb. Apost., sub initium, ubi, ad accipiendam gratiam diuine bonitatis, uult aperiri ab homine sinum uoluntatis, et hominem monet ut Deus uelit ei quod petit dare, accommodandam ipsi homini esse uoluntatem ad accipiendum. Et libro contra Epistolam Fundamenti, cap. 1, in ipso fine: Nostrum fuit uelle has partes expetere, Dei est uolentibus et petentibus donare quod bonum est. Hec tam genuina sunt iis que apud  ualerianum calumnie patent, ut non uideam sitne gutta gutte similior.

15. Eucherius Lugdunensis, aut quisquis alius auctor homil. 11 de Paschate, perperam Eusebio Emisseno inscripte, respondens percontanti cur Deus salutem hominis, eo quo perficitur modo sanxerit exsequendam, non autem iure supremi dominii hominem liberando et obstipum iacentemque subuehendo ad gloriam, hec habet preter cetera: Iniquissimum uidetur ut qui ceciderat uoluntarius erigeretur inuitus. uides quia dignantissimi medici studium infirmi sui requirit assensum? Per liberum arbitrium est excepta captiuitas; per liberum rursus arbitrium erat restituenda libertas. Dominus enim qui ianuam reserat, etiam sollicitudinem pulsantis exspectat. Pulsantis, inquam; nam ubi labore studuerit reparare quod perdidit, nec damnum rei perdite, nec fructum sentiet restitute. Beneficium non potest custodire qui nescit desiderare. Periclitatur munerantis  donum, si non inueniat suscipientis effectum. Et mox: Hoc elaborat diuina Prouidentia, ut quia consensus crimen intulit perdito, uoluntas meritum conferat acquisito, et deuotio reparati iustitiam reparatoris ostendat; utique dum homini pro bona sua uoluntate benigne facit, perficitque et consummat quod homo adhibito dumtaxat affectu inchoauerat, conferens quod suum est. Ita enim ferunt que retulimus, suntque, sin minus uerbis, at saltem sensu, eadem cum illis que apud ualerianum purgamus. Et utrorumque sensus est quem toties iam profero: nempe hominem diuinitus inuitatum, prebere prius ratione assensum, pulsare, et uelle; idque contuentem Deum cooperari homini, et opus perficere ad quod uoluntatem illexit, ac ne per ingruentia discrimina auertatur a recto, prouidere celestes suppetias, quibus uoluntas roboretur atque fulciatur aduersus hostiles impetus et intestinum dissidium.

Ne uero quis Eucherio , ob affinitatem cum Hilario Arelatensi, Semipelagianismum  impingat, expendat illa ex hom. 9 quibus breuius eamdem doctrinam proponens, ait hominem non fuisse compellendum, sed ducendum ad salutem: ut sua uoluntate repararetur, qui sua uoluntate ceciderat, essetque locus et uirtuti et remunerationi, et idcirco hominem a Deo non abripi per uiolentiam, sed per beneuolentiam sollicitari et erudiri in uitam: Quia benignitas prouocantis etiam meritum desiderat acquiescentis, et dignantissimi medici studium infirmi sui requirit assensum. Non poterat concinnius et apertius diuinam preuentionem testatam dare, seque Semipelagianismi tunc maxime uigentis labe eximere.

Alius ex Eucherio locus in hanc rem expensione dignus habetur homil. 3, ad Monachos, sub finem; sic enim scribit preter cetera: Ubi uiderit Deus deuotionem animi, ardentiorem insinuabit affectum, et quantum nos addiderimus ad studium, tantum ille apponet ad adiutorium; quantum nos apposuerimus ad diligentiam, et tantum ille addet ad gloriam. Qui habet  dabitur illi, et superabundabit. Et alio loco dicit: Posui adiutorium supra potentem. Hec eidem reprehensioni patere uideri possunt, cui uerba apud ualerianum suspecta. Nam Deum adiuuare potentem, et appetere adiutorium ad studium, et affectum insinuare, ubi deuotionem uiderit, idem sonare uidetur quod illa ualeriani: nostrum est uelle, Dei perficere. Sensus tamen Eucherii est omnino catholicus, et probe coheret cum gratuita preuentione. Nam scopus eius est, docere quo plus homo collaborat gratie Dei, eo ampliorem questum facere, magisque semper ac magis ditescere. Ita tamen, ut uelit initium laboris a Deo preueniente factum, cui propterea totum laboris fructum ac questum hominis uult ascribi. Sic enim paulo ante uerba proposita loquitur: Sanctus adhuc sanctificetur, quotidie addamus ad merita, nec de nobis aliquid presumamus, quia Dei est omne quod possumus. Et statim post uerba que antea retulimus tamquam suspecta, ita concludit, aperte eluens omnem in uerbis illis suspicionem: Gratia ergo de gratia nascitur, et  profectus profectibus seruiunt, lucra lucris, et merita meritis lucrum faciunt; ut quanto quis plus acquirere ceperit, tanto plus conetur et delectetur acquirere, ut acquisitionis lucrum acquirendi nutriat appetitum. Quem ergo catholicum sensum posteriora et anteriora Eucherii uerba, intermediis illis que ualeriani loco affinia diximus, aperte ferunt, quidni uerbis quoque ualeriani, cum nichil apud eum obstet, aptare liceat?

16. S. Dorotheus diuine gratie frequens assertor, cui S. Theodorus Studita, uir et sanctissimus et doctissimus, ac suo tempore fidei in Oriente columen, in Testamento, num. 4, testimonium perhibet sincerissime ac catholicissime doctrine in omnibus scriptis, ita loquitur doctr. 10 n. 2: Deus illum respicit et libenter adiuuat, datque illi quietem, qui uiriliter decertat, et sibi ipsi uim facit. Itaque nos ipsos, fratres, cogamus, compellamusque, ac stabile fundamentum iaciamus, uelimusque tandem quod bonum est Nam etsi perfecti  nondum sumus, perfectionem tamen ipsam uelle, et quod bonum est appetere, principium et fundamentum est nostre salutis. Simul ac enim uelle ceperimus, cepimus auxiliante Deo et pugnare. Non deerit qui nos ad parandas uirtutes adiuuet, modo ipsi decertemus. Proinde quidam ex Patribus frequenter dicere solebat: Da sanguinem et accipe spiritum. Hoc est, certa, contende, enitere, et habitum procul dubio uirtutis acquires. In his uerbis, sententia que in ualeriano male audiebat, multipliciter continetur. Ut enim Deus hominem respiciat, ut Dei adiutorium accedat, ut Deus quietem det, et ad perfectionem pertingere contingat; uult Dorotheus hominem fundamentum sue salutis iacere, et uelle ac appetere quod bonum est, cui uolitioni spondet non defuturum Deum, et prestito per nos sanguine, hoc est sudore et conatu nostro, ut ipsemet interpretatur doctr. 11, contestatur non defore diuinam gratiam ac spiritum, et subsecuturam perfectionem ad quam connitebamur. Similiterque doctr. 14: Incipe, inquit, forti animo et fide constanti erga Deum.  Ostende illi animi tui propositum ac studium, et adesse ibi procul dubio senties auxilium illius ad recte agendum et cum uirtute.

Hec si apud S. Dorotheum eadem seueritate acciperentur, qua criminator accipi uult apud ualerianum, et sensus esset, conatui ex mera libertatis ui naturali humanisque uiribus concepto subiungi Deum opitulatorem, ea dispositione pellectum, adducentemque ad perfectum; male omnino S. Theodorus Studita 75 testatum Ecclesie moriens reliquisset, nichil in S. Dorothei doctrinis contineri contra rectam et sanam fidem. Est enim error exploratus et iam compertus S. Dorothei euo , multoque magis tempore S. Theodori Studite , asserere gratiam diuinam subiungi humano labori tamquam dispositioni. Itaque sensus Dorothei is est quem ualeriano similiter loquenti dedimus: nempe homini ex gratia et per gratiam diuinitus premissam operanti, ac fundamentum ulteriorum  et uberiorum auxiliorum per bonum usum priorum iacienti, rependi a Deo spiritum; et Deum accedere consummatorem operis suppeditatione gratie largioris ac concessione perseuerantie, que homini a Deo exspectanda est ultra uocationem.

S. Gregorius papa, referente S. Zacaria Romano pontif., epistola 6, ad S. Bonifacium Moguntinum , hec uerba habet: Bonum opus sit in uoluntate, et cum Dei adiutorio erit in perfectione. Non alium S. Gregorium quam Romanum, allegari ibi a S. Zacaria, persuasissimum habeo. Neque enim Pont. Rom. scribens, alium Gregorium, sine addito aliquo discriminante adduceret. Preterquam quod fuit ille pontifex S. Gregorio addictissimus, eiusque Dialogos Grece uertit, ut refert Photius. Ubi is locus apud S. Gregorium Magnum legeretur, hesi alias ambiguus. Nam loca duo S. Gregorii quibus ea uerba contineri notat Serarius in scholiis ad S. Bonifacii Epistolas, nichil tale reuera continent. Sed postea  deprehendi eum locum haberi hom. 21 in Euang., sub initium. Et quamuis is locus nullibi apud S. Gregorium occurreret, indubie tamen habendus esset germanus S. Gregorii, quia de fide S. Zacarie pontificis in allegando S. Gregorii loco, dubitare non licet. Et quamuis aliquis perfricte auderet diffiteri ea uerba esse S. Gregorii, sola S. Zacarie pontificis auctoritas ad plenam eorum indemnitatem satis superque esse posset. Itaque locus allegatus duorum sanctissimorum pontificum auctoritate communitur. Hinc quanta tutela accedat ualeriano, qui non aliud dixit quam hi fidei magistri, nichil attinet exponere. In epistola 40 Hormisde pape, que est ad Anastasiam et Palmatiam , in huius Pontificis epistolarum serie, habentur uerba, loco proxime citato ualde affinia. Hec nimirum: Bone uoluntatis studium diuine semper comitatur prosperitatis effectus.


S. Ildephonsus, serm. 1 de Assumpt. initio: Sit nobis bona uoluntas in affectu, erit pro certo Dei adiutorium in prouentu. Quid clarius? Quid ualeriani dicto similius?

Beda in negotio gratie uersatissimus, et D. Augustini studiosissimus, tantum abest ut uitium ullum in ualeriani uerbis que excutimus subolfecerit, ut potius q. 13, ex uariis que habentur tom. uIII, ea proferat ex libro Sapientie. Sic enim scribit: Deus hominem fecit perfectum, et talem scilicet qui posset uelle bonum et non uelle. Et hoc est liberum arbitrium, uelle scilicet et nolle absolutum. Hoc est, uelle suum hominis per naturam sic dicitur in Sapientia, Nostrum est uelle, Dei autem perficere. Nostrum scilicet per naturam. Et Apostolus: uelle quidem adiacet mihi per naturam; sed hoc uelle et hoc bonum deprauauit homo peccando, et quasi exstinxit; non tamen omnino, quia semper remansit in eo aliqua scintilla boni. Et quando Apostolus dixit, Deus operatur uelle, sic non intelligimus, quo modo primum ponat in eo uelle, sed uoluntatem, que in eo est per naturam deprauatam  et quasi exstinctam suscitet et reuiuiscere faciat. Sic facimus conuenire ista duo, quod Scriptura dicit: Nostrum est uelle, et quod Apostolus: Deus operatur uelle cum libero arbitrio. Horum quidem uerborum cortex, nostrum est uelle, Dei autem perficere, in libro Sapientie non comparet. Itaque expressum esse a Beda sensum necesse est; fortassis loci illius ex cap. XII, quo pronuntiatur Deum cum magna reuerentia nos disponere. Nempe quatenus antecedenter preuentos atque pulsatos cogitatione et suauitate non libera dimittit nobis ipsis, nostrumque liberum uelle, siue nostram ad actum elicitum consensus determinationem prestolatur, perfecturus quod illa tulerit. Fortassis expressit locum illustrissimum de Libero Arbitrio, ex cap. Xu Ecclesiastici, qui liber cum sit sapientialis, interdum appellatur Sapientia. Quidquid uero sit de Scripture loco, quo Beda propositam sententiam expressam censuit, sufficit in presentia eam Bede fuisse certam et plane catholicam, cum etiam a Spiritu  sancto dictatam existimarit. Diserte enim quod prius dixerat haberi in Sapientia, mox subdit haberi in Scriptura; ut proinde non possit quis existimare Sapientiam a Beda primum memoratum esse librum sapientis alicuius scriptoris non canonici.

17. S. Damascenus, orat. 3 de Imag., tradens primum genus eorum, quibus potest adoratio deferri, ait eo contineri sanctos: Qui pro uirili conformes se reddiderunt Deo, suamet uoluntate et destinato proposito per cohabitantem et cooperantem Deum; qui et uere dii nuncupantur, sed adoptione, non natura, etc. Hoc primum a libertate pendet propositi et uoluntatis. Deinde omni qui certa deliberatione et animi destinatione proponit bonum, Deus cooperatur in bonum. Idem, l. II Fid. Orthod. c. 29: Nosse oportet electionem agendorum in nostra esse potestate, finem autem bonum in Dei cooperationem iuste cooperante iis qui recta conscientia bonum eligunt, secundum prescientiam eius. Quem interpres uertit finem bonorum, eque uertere poterat, aut etiam debebat perfectionem.  Neque enim eo Damasc. loco potest sermo esse de causa finali, ut per se patet. uox autem Greca quam ibi adhibet Damascenus, non causam tantum finalem, sed alia etiam multa significat; interque ea perfectionem, ut notauit, qui de uocis illius polyonymia agit, Stobeus in Eclogis ethicis capite 3, initio. Idcirco addens nuptias Dorice dici , uel quod iuuentutem perficiant, uel quod uirum mulieri sociatum perficiant; qua ratione pronubam Iunonem perfectam dictam obseruat. Itaque aperte Damascenus idipsum ait quod ualerianus, nostrum esse uelle et eligere, Dei perficere.

Marcus eremita, tractatu de Paradiso, interrogatione ultima: Iubet Deus ut homo imprimis cognoscat, et, cum cognouerit, amet ac uoluntatem depromat. Ut autem mens exerceatur, laborem perferat, aut opus aliquod perficiat, gratia Domini largitur uolenti et credenti. Quare uoluntas hominis est uelut auxilium a natura  insitum, qua absente ne Deus quidem quidpiam operatur, tametsi facultate non careat, quod fit ob arbitrii humani libertatem. Igitur operis perfectio, Dei: uoluntas autem, hominis. Non est opus Marci et ualeriani uerba conferre, tam genuina sunt, immo tam eadem. Tantum opponi potest hunc quoque Marcum admodum morbosum censeri. Hoc ego quoad alia nunc non excutio. In hoc tamen puncto plane sanus est. Nam ubi S. Macarium homil. 37 fere exscripsit, in uerbis que 76 ante postremam hanc interrogationem habentur, aperte tradidit gloriam preuenientem. Numquam, inquit, existimes te preuenisse Dominum in uirtute, ex eius sententia qui dicit: Ipse est qui operatur in nobis et uelle et perficere pro bona uoluntate.

18. Strabus Fuldensis, in Glossa ordinaria in capite III Ezech. ad illud: Et aperui os meum, describens eo loco S. Hieronymum, ita scribit: Aperto ore Dominus cibos largitur: ut initia uoluntatis in nobis sint, et perfectionem beatitudinis a Domino consequamur. Non est enim uolentis, neque currentis, sed Dei miserentis.  uelle tamen et currere, nostri est arbitrii. Hec aperte sunt eadem cum illis que leguntur apud ualerianum; et cum Strabus ea apud Hieronymum lecta sua fecerit, satis monstrauit nullum se in eis errorem subodoratum.

Theophylactus, qui, ut liquet ex prefatione in Euangelium Matthei, et ex Comment. in caput XXII, ad illud: Multi sunt uocati, catholicissime de salutis initio et gratia preueniente sensit. Tamen in capite IX ad Romanos, ad illud: Non est uolentis, hec uerba habet: uidetur hic liberum arbitrium tollere Apostolus. At illud non agit: Non quemadmodum de domo dicimus: Totum est artificis, cum interim opus habeat materia, et cooperatoribus ipsum adiuuantibus; attamen quia rei consummatio ab illo pendet, dicimus: Totum hoc illius, nimirum fabri est, uel eam domum iste faber condidit. Non dissimili ratione et nostra uoluntate indiget Deus. Attamen quia ille consummat et perficit, dicimus, Totum hoc Dei est. En Deus, iuxta  Theophylactum, in negotio salutis consummat et perficit: non accedit tamen consummator quin interueniat nostra uoluntas, qua non presupposita, non cooperaretur nobis, neque consummaret aut perficeret salutem nostram. Quid aliud dicit ualerianus? Recolatur locus supra, num. 9, adductus ex Chrysostomi hom. 42, ad pop., quam Theophylactus aperte deflorauit, et esse quam proposui eius mentem erit extra dubium.

19. Philotheus Constantinopol., orat. in tertiam ieiuniorum Dominicam, de crucis Adorat., expendens illud Christi: Si quis uult uenire, satis fuse aperit diuinum consilium in relinquenda homini potestate sue uoluntatis in negotio salutis sue, tandemque concludit: summam dignitatem ac pretiositatem bonorum, que nobis Deo obaudientibus parata sunt, in causa esse cur ui trahendi non simus, presertim cum ea que accipiuntur cum necessitate ac ui non diu perseuerent. Tum subdit: Hac de causa non cogit Christus, sed si quis uult sequi, eum uocat, eumque admittit. Si  uolueritis, inquit, et audieritis me. Prius est uelle, et tum demum audire. Si non uoluerimus, neque audire poterimus: omnes enim uirtutis et uitii functiones in uoluntate nostra site sunt. Nec aliter Ioannes Xiphilinus item Constantinopol. patriarcha, orat. de eodem argumento, iisdem prope uerbis locum illum Isaie adducens ad propositorum Christi consiliorum illustrationem: Per Isaiam, inquit, dicit, Si uolueritis et audieritis me. Prius enim uelle oportet ac tum audire, ut pro nostra parte tiberi simus. Ibi enim ex eo quod nolimus, fit ut non audiamus. Sic omnis beatitudo et pena dolorumque perpessio a nostra libera potestate proficiscitur. Uterque aperte profecit ex Chrysostomo, orat. de eodem argumento.

In horum auctorum dictis que retuli, non modo primo loco statuitur uelle liberum, quod in ualeriano uocatur in suspicionem, sed etiam, quod durius est, uocatio uidetur subiungi libere uolitioni, quatenus  auditio que uocationem assectari uidetur postposita ab illis est uolitioni. Quasi uolitio uocationem aduocet aut impetret, ut dixit etiam S. Ambros. lib. I de Cain cap. 8, agens de uocatione Zachei, quem ait impetrasse ut uocaretur. Que multo duriora sunt iis ex parte aliqua similibus que tam seuere accipiuntur apud ualerianum. In horum ergo auctorum locutionibus, uelle, quod iacitur tamquam fundamentum primum totius substructionis ulterioris, non est ita primum, quin diuine motioni anteriori ex qua productum est inedificetur; sed tantum dicitur prius respectu diuine gratie cooperantis, et reliqui progressus consequentis: est autem plane posterius diuina gratia excitante ad uolendum, siue uocatione que non impetratur prout omnino prima, sed tantum prout expressior uel uberior; aut prout sollicitat ad ulteriora opera bona, connexa cum primo, ex diuina gratia mere liberaliter concessa, et nullis bonis operibus impetrata, preelicito. Ei autem eatenus prime uolitioni Deus adiungit quod suum est, et perfectionem  nostri illius initii, nempe gratiam cooperantem ac subsequentem, quibus nostrum illud rudimentum ex diuina preuentione excitatum confouetur, et ad perfectum adducitur. Quidni longe mollius locutum ualerianum eodem modo accipere liceat, equidem non uideo.

20. S. Bernardus, lib. de Interiori Domo cap. 68: Potestatis nostre est diuine inspirationi acquiescere, et que ad salutem nostram pertinent, eligere et sequi. Diuini uero muneris est ut possimus adipisci quod sequendo cupimus consequi. Hec cum sententia quam apud ualerianum male audire uolunt tam genuina sunt, ut non sit facienda contentio. Nec refert quod eodem capite Bernardus tam diserte astruat necessitatem gratie preuenientis, doceatque nullam esse humanam industriam sine Dei gratia; et esse in nobis libertatem ut uel eligamus uel sequamur, sed admonente prius Deo et inuitante ad salutem. Nam quod D. Bernardus explicite dixit, hoc alii Patres eodem modo locuti  quoad posteriora illa uerba non excluserunt, sed subintellexerunt, ut sepe ostendimus.

Hugo uictorinus, l. de Spiritu et Anima , cap. 48, eadem uerba que nunc ex Bernardo descripsimus adhibet ac proinde in eamdem rem urgeri potest. Ante utrumque eodem modo locutus est Rabanus lib. Iu de Uniuerso, c. 10. Omnes, ut supra etiam, cap. 7 num. 5, notabam, profecerunt ex lib. de Eccles. Dogmat. c. 21, cuius auctor fuit Gennadius, qui proinde eque potuisset adduci, si constaret illud caput non esse alicuius catholici scriptoris additamentum ad Gennadium, uel corrigendum , uel explendum. uideo me a peritis ridendum, si admoneam hunc Gennadium esse illum Massiliensem qui sub annum Christi 490 floruit, non autem illum Gennadium Scholarium, qui Constantinopoli sedit ante annos plus minus ducentos, sub annum scilicet Christi 1440, et pro Ecclesie Romane ac Grece concordia strenue egit in concilio Florentino.  Quominus tamen id obiter monere superuacuum non sit, facit peritia criminatoris, apud quem mille anni tamquam 77 dies unus; et idcirco Gennadium libri de Ecclesiasticis Dogmatibus auctorem, uocat Gennadium Scholarium.

Rupertus, libro in Iosue capite X, tractans exploratores a Iosue missos, sic habet: Non ergo quisquam ullo in negotio tantum de celestibus presumat presidiis, ut non etiam ipse sibi prior adsit uigilando pro facultate ingenii, laborando pro portione uirili. Nam sicut minime fidei est de diuinis dubitare promissis, sic nimie temeritatis uel presumptionis est celestem per miracula prestolari opem, otiose sedendo manibus compositis. Hominis namque est incipere, Dei autem perficere. Quid clarius? quid ualeriani dictis que in suspicionem uocantur affinius? Neque tamen Rupertus umquam Semipelagianismi notatus, uel utcumque insimulatus est. Immo explicatissime ac  creberrime catholicum dogma de perpetua gratie diuine auxiliatricis preuentione apud eum est reperire. Locum uero in hanc rem totam ipsis solis radiis scriptum legere est libro eius x de Officiis c. 8, ubi quomodo et preuentio Dei sit necessaria, et tamen nostrum sit uelle, Dei perficere, egregie aperit.

21. Laurentius Iustinianus, lib de Contemp. mundi c. 3, cum premisisset noscendum esse tantum liberum arbitrium esse nostrum proprium, cetera autem siue naturalia, siue gratuita, esse Dei munera, concludit in hunc modum: uirtutes et meritorum cumulo, et liberi arbitrii assensu creantur, Dei nichilominus cooperante uirtute, que liberum arbitrium iuuat. En liberum arbitrium eiusque partum, electionem, beatus hic doctor ait esse nostrum proprium; Deo autem tribuit perfectionem per cooperationem gratiam adiuuantem, quod plane idem est ac si cum ualeriano dixisset, nostrum esse uelle, Dei uero perficere. Et tamen fuisse Laurentium Iustinianum in negotio gratie usquequaque sanum et catholicum, patet ex illo ipso  capite quod adductum est. Et optime etiam ex Fasciculo Amoris c. 8, sub finem, et ex lib. de Discipl. et Perfect. cap. 23.

Non pigebit tot sanctis doctoribus sanctam uirginem a Deo eruditam subtexere; cum apud Deum, ut non Iudeus aut Grecus, seruus aut liber, ita neque mas aut femina sit. B. Hildegardis, quam sanctus Bernardus, et multi magni presules, ipsique etiam summi pontifices, propter celestem sapientiam, datis ad eam litteris coluerunt, respondens ad questiones Wiberti monachi Gemblacensis, aperte agnoscit Dei esse perficere bona opera que nos uoluerimus. Sic enim habet ad questionem, Quid proprium, quid commune habeant gratia et liberum arbitrium: Gratia Dei et liberum arbitrium hoc commune habent, quod homo in scientia boni et mali, utrumque et bonum et malum ad operandum eligere potest: et quod per proprietatem liberi arbitrii secundum gustum et desiderium carnis que numquam coactus dimittere potest, elegerit,  hoc diabolo adiuuante perficit, et quod secundum uoluntatem anime elegerit, hoc gratia Spiritus sancti adiuuante perficit. En, liberum arbitrium potest eligere que Deo adiuuante perficit; quod ipsum est a ualeriano dictum, nostrum est uelle, Dei perficere.

Hec que retulimus, et similia que apud Patres occurrunt, ita omnes accipiunt ut grauissimos Patres, hoc est florem ecclesiastice eruditionis, Semipelagianismi non damnent: sed pro argumento de quo agunt uariis uiis benigne exponant. u. g., ita ut uoluerint nostrum esse uelle, Dei uero perficere, quatenus diuinitus uocati atque preuenti libere assentimur, cum possemus non assentiri, eo quod etiam post uocationem, ut expresse dixit Chrysost. hom. 4 de Laud. Pauli, simus domini consensus nostri; quamuis ad perficiendum et exsecutioni plane mandandum bonum propositum, necessaria sit gratia diuinitus conferenda. uel certe ita ut noluerint hominem diuinitus preuentum prestare libere Deo consensum, et sic, eius esse uelle; Deum autem homini libere uolenti  cooperando perficere effectum prime uocationis. uel preterea ita ut tantum concedant homini ex se et ex nudis nature uiribus operanti, imperfectam boni uolitionem, que ne remote quidem disponat ad iustitiam; et idcirco Dei sit egestatem nostram honestando perficere in nobis per gratiam, quod numquam ex se prestaret natura. Qui omnes sensus, et si qui sunt alii supra tacti, eximunt Patres e calumnia, quamuis semper non meminerint gratuite preuentionis, eo quod non id agerent, ut de seipso dixit D. Augustinus I Retract. cap. 9, excusans suum silentium, aut certe parcitatem memorandi gratiam in libris de Libero Arbitrio, quos ante exortam heresim Pelagianam conscripserat. Non, inquam, id agunt Patres, ut ubiuis omnia dicant, sed pro subiecta materia quod ad lectoris uel auditoris edificationem confert, hoc proponunt. Reliqua quamuis taceant, non tamen concludunt. Ad hanc normam exigenda  sunt Patrum scripta, quoties Patres intenti in argumentum quod tractant, adiunctum aliquod minus explicare proponunt; quod esse illis admodum frequens, notauit S. Anselmus lib. de Sacram. altaris cap. 13. Nec potest sine grauissima in uiros eque doctissimos et sanctissimos iniuria et Ecclesie probro negari illis hec siue reuerentia siue benignitas.

22. Quod ergo in aliis Patribus necessario facimus, quidni in ualeriano eque fiat? Non enim aduersus eum militat quod contra Cassianum et Faustum esse uidimus: ut scilicet reclamarint aduersus eum Patres qui per ea tempora uiuebant, erantque probe conscii mentis ac sensus quo dictum aliquatenus lubricum, et in bonam malamue partem flexile, fuerat prolatum. Itaque idem de ualeriano, quod de tam multis aliis Patribus, similiter uel etiam durius locutis, pronuntiandum est. Immo quamuis ualerianus non uersaretur in eadem naui cum tam multis aliis Patribus, equum foret sententiam que in uerum eque ac falsum sensum potest accipi, interpretari in bonum ac catholicum  sensum. Ita enim postulat Christiana caritas, et mititas. Et ut Nazianzenus, orat. 8, recte censuit: Non facile de alio malum suspicatur, qui non facile ad malum impellitur. Ita neque alienis dictis, presertim que annositate incanuerint, subiacere falsitatem facile persuadebitur, qui ueritatis et sinceritatis ipse sit amans, nec minus cum aliis agere, quam agi secum candide uelit.



CAPUT X. An ualerianus, Sancti titulo, quo iam olim in mss. potitur, exuendus.

1. Quod olim in sua causa Madaurensis philosophus, hoc in ualeriani negotio, unius et alterius uocule immutatione dicere licet. Ecquandone uidisti flammam, stipula exortam, claro crepitu, largo fulgore, cito incremento? Sed enim 78 materia leui, caduco incendio, nullis reliquiis. Hem tibi illa accusatio iurgiis inita, uerbis aucta, argumentis defecta, rebus flaccens,  strepitu uigens, nullis post equorum arbitrorum sententiam reliquiis calumnie permansura. Nihil a me exaggeratum, nichil oratorie aut cum ueritatis uel caritatis parcitate dictum, intelligunt qui criminationis ualeriano quoad doctrinam impacte ortum et progressionem edocti, ius eius et euentum, inanitatem, inquam, et infirmitatem, ex hac lucubratiuncula estimabunt. Nunc tractandum superest alterum criminationis caput supra propositum, spectans ad Sancti prenomen. Quamquam poterimus hac in parte esse breuiores, non modo quia criminator unicum eius fundamentum profert, corruptam ualeriani doctrinam, quod satis hactenus disiecimus; sed etiam quia hec criminationis pars, non tam ipsum impetit ualerianum, in quem tuendum et purgandum incumbimus, quam alios qui ei titulum illum detulerunt. Seueritas tamen criminatoris, eiusque in re quam accipere benigne licuerat caritatis parcitas, hoc quoque criminationis caput obiter et in transcursu attingere suadet.


2. Inde ergo infert criminator, ualerianum perperam et cum fidei catholice iniuria Sancti titulum preferre, quod Semipelagianus cum fuerit, uere sanctitatis, que extra catholicam fidem nulla est, expertem fuisse fatendum sit. Quod enim de sui temporis hereticis a sancto Ireneo scriptum est, lib. Iu c. 60, eque in omnes quoad pietatem et sanctimoniam intorquere licet. Putatiuum est, et non ueritas, omne apud eos. Notauit quidem Origen., homil. 7 in Ezech., nichil esse hereticis familiarius quam ut per umbram sanctitatis simplicibus fucum faciant, idque Augustinus, l. II aduers. Litter. Petil. c. 18, diaboli et electorum eius organorum proprium esse confirmauit; tamen qui iuxta ueram definitionem datam ab Epicteto, c. 36 Enchiridii, probitatis et sanctimonie simii dumtaxat sunt, et reipsa eo nomine a Patribus insigniuntur, nominatimque a sancto Ignatio, epist. 9, et a sancto Cypriano epist. ad Iubaianum, facile produnt,  que tandem sit illa sanctitas, cuius laruam deformosissime et omnibus modis fedissime uite obtendunt. Non secus ac ille Alexandrinus simius, apud Nyss. lib. ad Harmonium de Christian. Nomine, obiectis nucibus posuit personam, seque quod erat exhibuit. Quare cadit haud dubie hac causa ualerianus, si extra fidem catholicam, que unica est uera et Christiana fides, uitam et animam egit.

Qua ratione sanctus Maximus monachus et martyr, epistola ad Petrum Illustrem, contendit titulum sancti Pyrrho in heresim prolapso esse denegandum. A cuncta enim, ut ait, cecidit sanctitate, qui ab Ecclesia catholica sponte prosiliit. Et addit: Non nisi per piam confessionem et orthodoxam fidem, sanctificationem recipit, sanctumque uocabulum. Liceat hic profecto dicere, quod Fredericus imperator, apud Tagemonem, in expeditione Asiatica legatis imperatoris Constantinopolitani ingessit.  Dicere, inquam, similiter liceat, ualeriani Semipelagianismo supposito, Apage sanctitatem feda heresi contaminatam! apage sanctum hereticum!

3. Non est tamen operosum demonstrare quantopere hec accusatio frigeat. Absque uera enim fide nullum esse sanctitati locum, extra controuersiam est, ut non sit opus in locum communem excurrere, quo sanctam Ecclesiam catholicam, unam et solam; hereticorum autem spelea, improbitatis et nequitie latibula esse, planum fiat. Illud ergo demonstrandum fuerat, abfuisse ualerianum a uera fide, que illi, ut euici, non nisi per calumniam et inanem plane suspicionem abrogata est. Et ut cum parcissimo caritatis criminatore ualeriani agam liberaliter, demus sane conuictum ab eo fuisse ualerianum Semipelagianismi,  ita ut labis illius indeclinabiliter et inexcusabiliter compertus habeatur. Equidem quod de Fausto et Cassiano quoad gratie negotium supra retuli; deque sancto Cypriano quoad hereticorum anabaptismum; de sancto Chrysostomo quoad Deipare leues culpas; de sancto Ireneo quoad Millenarium; deque aliis plerisque uiris sanctissimis quoad alias materias in confesso est; de ualeriano quoque dici queat errasse nimirum materialiter et absque pertinacia, nondum re tunc aperte per Ecclesiam definita; cum tamen hereticum uereque fidei exsortem non faciat assertio falsa, sed contumacia et obfirmatio aduersus Ecclesiam fidei magistram, iuxta insignem Augustini doctrinam ad uincentium uictorem, cuius multos et pingues errores retulerat l. III de Origine Anime c. 15. Absit, inquit, ut te arbitreris hec opinando a fide catholica recessisse, quamuis ea fidei sint aduersa catholice, si coram Deo, cuius in nullius corde oculus fallitur, ueraciter te dixisse resipiscis, non te tibi ipsi esse credulum; probari ea que dixeris posse, ac studere  te semper etiam propriam sententiam non tueri, si improbabilis detegatur: eo quod tibi sit cordi, proprio damnato iudicio, meliora magis, et que sint ueriora sectari. Iste quippe animus etiam in dictis per ignorantiam non catholicis, ipsa est correctionis premeditatione ac preparatione catholicus. Et l. de Dono Perseu. c. 21, idem Augustinus rationem reddens consilii quo ad retractanda que ad illud usque tempus scripserat animum appulerat, sibique inter scribendum errores aliquos excidere potuisse professus, cuiusmodi sane erat hic ipse, in quo uersamur de actu fidei et salutis initio ex nature uiribus, quem errorem iunior et rerum gratie rudis docuerat; Sed interest, inquit, quantum et in quibus rebus erretur; et quam facile quisque corrigat, uel quanta pertinacia suum defendere conetur errorem. Bone quippe spei est homo, si eum sic proficientem dies ultimus uite huius inuenerit, ut adiiciantur ei que proficienti defuerunt, et perficiendus  quam puniendus potius iudicetur. Hanc pro eo decore quod ualeriano saluum uolumus, excusationem nemo inidoneam censuerit, qui equus estimator esse uelit humane ad labendum fragilitatis, diuineque in nos benignitatis, cum abest obduratio animi in errore quem imprudens adieris, non etiam sciens uolensque retineas.

4. At rigidum censorem cane uetustatis, et qui parcus caritatis, summo iure cum ea agere obfirmauerit in re de qua agimus, monitum uelim, consideret diligenter, ne cum ea benignitatis parcitate iniuria, nec qualicumque, sed irreligiosa et ipsi celo infesta adiungatur. Quam in rem, recoli uelim ex c. 1 quam non uanis coniecturis admodum uerisimile effecerimus, 79 hunc esse ualerianum illum, qui ex abbate in episcopum promotus, ad omnem sanctimoniam  commissum sibi populum informauit, et communicatoriis cum sancto Leone litteris frequenter usus, plerisque conciliis catholicis subscripsit, famamque suam ad posteros sin minus splendidam,  et quod negari non potest aliquatenus obscuram, at nullo saltem sinistro rumore aspersam transmisit. Nec enim proditur, uel per coniecturam, qui ab omni retro euo locutus sit de eo uerbum malum. Quin etiam sancto fine quieuisse, et tabulis lyrinensibus ac Martyrologio monastico stata die 24 Iulii insertum tamquam celitem, iis indiciis astruximus, quibus potiora et clariora non sunt, que ueterum plerisque pacificam seruant possessionem tituli ac decoris, de quo recens ualeriano iis mouetur. Sed quid perantiquum longeque firmissimum pro ualeriani sanctitate suffragium diutius premo? ueteres mss. codices, ex Sancti Galli aliisque illustribus bibliothecis deprompti, ualerianum Cemeliensem harum homiliarum auctorem, Sanctum diserte indigitant. An non igitur exemplo non bono, nec absque temeritatis periculo, tentatum uideri potest a ualeriani criminatore, de antiqua possessione deiicere eum, cuius sanctitatem nullo firmo argumento, nulla  uel probabili ratione infirmauerit, sola caligine rerum illius, quam euum aliis tam multis et sanctissimis et eruditissimis uiris offudit, iniurie pretenta?

5. uidet lector quam nullo negotio, ut Mamerti uerbis utar, ueritatis calor frigentium uerborum pruinas liquefaciat; nec necessarium hoc loco esse ad illam aliam in ualerianum machine declinationem confugere, que uideri cuipiam posset non intuta. Nempe antiquam prenominis huius communicationem, non esse ad presentem Ecclesie usum admittendam. Nunc enim non nisi plane uindicati, ut cum sancto Cypriano loquar, hoc titulo decorantur: ita ut ne illi ipsi quidem, quos Ecclesia celestibus honoribus cum aliqua restrictione prosequitur, Sancti nominentur, sed Beati dumtaxat, quamdiu ea restrictio non amouetur, eaque comperendinatione plene ac omnimode sanctitatis eorum illustrationi procluditur.

Alium uero olim ad usum eam appellationem impertiendi uiguisse, nemo tam hospes est in Patrum libris aut in ecclesiastica historia ut ignoret. In ipsis  enim Ecclesie cunabulis, Christiani omnes hoc nomine condecorabantur, ut ex Apostolo sepe liquet, et ex cap. IX Actorum, ac ex illius eui scriptoribus, Ignatio presertim, qui epist. ad Magnesianos grauissime adhortatus Christianos ut se dignos exhibeant cognomento quod acceperunt, adducit in eam rem illud Isaie LXII, quod de Christiano populo accipit, uocabitur nomine nouo, quo Dominus nuncupabit eum, et erit populus sanctus. Immo Philo Iudeus apostolorum equalis, communem Sanctorum nomenclaturam Christianis omnibus aptatam eo tempore uulgo fuisse, confirmare uidetur, describens Christianorum instituta ac mores sub nomine Essenorum, lib. de uita Supplicum, ut Eusebius, ac Hieronymus auctores, aliique permulti apud Baronium, anno Christi 64, contendunt. Atque Esseni nomen cum Sancti nomine idem esse, habetur ex ipsomet Philone lib. Quod omnis probus liber, et ex Chrysost. homil. 44 in Acta,  Itaque omnes olim Christiani, sancti audiebant; quippe institutis, professione, ac capite Christo, sancti, et ad omnem sanctitatem aspirare obstricti, et diuino obsequio ac cultui tam multis nominibus mancipati; hoc enim proprie est sanctum esse, iuxta modum loquendi in Scripturis frequentissimum, ut aduertit Origenes homil. 11 in Leuit., qui notat: Eam ob rem, etiam muta animalia et uasa ministerii sancta uocitata, et uestimenta sancta dici, et loca item que in urbibus uel sub urbibus posita sunt, et sacerdotibus deputata. Ex multis quidem animalibus, primogenita boum uel pecorum sanctificari per legem Domino iubentur, et dicitur, Ne faciatis in eis opus ullum quia Domino sancta sunt. Super uasis uero, cum in tabernaculo testimonii, uasa ministerii thuribula, uel phiale, uel cetera huiusmodi uasa, sancta appellantur. Super uestimentis etiam, stola pontificis Aaron, et tunica linea, et cetera huiusmodi uestimenta, sancta dicuntur. Hec et alia bene multa eo loco Origenes, late inferens, totidem modis Christianum posse dici Sanctum, et teneri ad sanctitatem  aspirare, quot sunt genera rerum inanimatarum, quibus ob specialem aliquem nexum cum diuino cultu, nomen Sancte tribuitur. Ut plane uideas longe altius repetendam esse eam Sanctorum appellationem, omnibus olim Christianis tributam, quam unde eam duxit Pamelius ad lib. II Tertulliani ad Uxorem cap. 1 num. 3, qui censet eam primum petitam ex loco Apostoli I Corinth. uII, quo filii Christianorum dicuntur Sancti. Omnes ergo Christiani Sancti audiebant: quamuis certum sit, non omnes tunc uitam exegisse ad solide sanctitatis amussim. Neque tamen idcirco quisquam iure contendat nunc expungendam, quod seuerius in ea appellatione tribuenda agatur hoc tempore.

Quin etiam nemo sanctos Patres criminatur, aut inducta spongia delendam contendit delatam quandoque apud eos hereticis aut suspecte fidei hominibus Sancti appellationem, siue ratione muneris quod obibant, siue ob gloriam confessionis, tametsi labe subsequente  uelut infuscatam. Certe diuus Augustinus Hilarium diaconum, Luciferianum, nominat Sanctum Hilarium, quamuis non constet resipuisse, et ad Ecclesiam reuenisse. Frequentissime item Sanctitatis titulum, honoris ergo, impendit alloquens episcopos fidei oblese, aut uitiate, quamdiu eorum causa desperata non erat. Sanctus Gregorius, libro uI Regist., epist. 6, Ioannem Ieiunatorem, quem Baron. anno 596, in peccatis suis mortuum opinatur, uocat sancte memorie Ioannem. Titulus imperatoris apud Luitprandum, lib. I cap. 3, est dominatio tua sancta. S. Cyrillus, l. II in Nestorium cap. 4, agnoscit quod Nestorius ibi adductus dixerat Medos ac Persas Isaie XIII Sanctos appellari, tametsi impios et idololatras. Nihilominus enim agnoscit dici sanctos, quia sicut segregatum Deo sacrificium, siue ille uitulus esset fortasse, siue ouis, sanctum appellabatur; ea ratione etiam prophetica uoce, ipsi quoque sancti sunt uocati, quod diuino numine segregati dicatique essent ad Babyloniam capiendam. Constat etiam Alexandrum III,  in rescripto ad regem Aethiopum hereticum, quod refert Baron. anno Christi 1177, in inscriptione, impendisse ei titulum Sanctissimi, quo insigniri ab omnibus ex regionis usu solebat. In quibusdam manuscriptis codicibus sexti concilii Constantinopolitani testatur Alemanius ad Photii Historiam Arcanam, p. 73, legi Iustinianum . Sicut in prefatione ad Canones Trullanos 80 dicitur, : id quod etiam de Theodora Augusta habent PP. sexti conc. CP. Propudiosam tamen huius Alectus uitam, et Iustiniani enormia probra a uera sanctitate remotiora, quam celum a terra distet, Procopius prodidit in ea historia. Item concilium Romanum Palmare dictum, Theodorico Gothorum regi Ariano, titulum Sancti   tribuisse, non adulandi studio, sed pro more honestandi eo magnifico titulo eui illius principes. Auctius etiam Dionysius Alexandrinus, apud Euseb. l. uII Histor. cap. 10, ualerianum et Gallienum, ethnicos imperatores Christiano nomini infensissimos, nominauit Sanctissimos. Apostoli haud dubie exemplo, qui hominem pessimum quod prefectura fungeretur, uulgari titulo appellauit Optimum. Contra quam hereticos iam olim factitasse habetur ex sancto Chrysostomo ad illud psalmi XIII: Non est Deus. Sic enim scribit. Quilibet hereticus uehementissimus in tempore persecutionis, loquens cum pontifice, nec eum uocat pontificem, nec archiepiscopum, nec religiosissimum, nec Sanctum. Sed quid? Reuerentia tua, sapientia tua, prudentia tua, iustitia tua, et nomina illi addicit communia, eius negans auctoritatem. Nimirum quia cum aliis, tum ea maxime que nunc ad episcopum episcoporum restricta est Sanctitatis appellatione, auctoritas ecclesiastica hereticis inuisa designabatur. Tandem defunctos quoque, Sanctos ueteribus  dictos, docet illud Martialis lib. XI, epigr. 30, alias 54:

Dic bene quod sancto peperit fecunda marito.
Ubi Raderus: sancti erant ueteribus defuncti. uirgilius:

Salue, sancte parens, cineres saluete recepti.
Et duodecim. Tabule: Hos letho datos, diuos habento.

6. Hanc igitur defensionem pro retinendo Sancti titulo, ualeriani nomini prefixo, ex usu antiquo qui fuit episcopos ea appellatione cohonestandi, qui usurparet, non esset profecto quod a spongia criminatoris metueret. Nam si criminator de presenti Ecclesie usu rem estimans, obduci omnes illos quos dixi titulos in Patrum scriptis, uel conciliorum actis contenderet, quoties non perspicue uindicatis hominibus tribuuntur; ne ille ridendum se ac exsibilandum prudentibus  propinaret, non etiam intentum assequeretur. Atque ita non incommode aliquis tituli de quo agitur indemnitati a se prospectum arbitretur.

Non habent sane potiora pro titulis Sanctorum et Beatorum quibus plerosque non uidicatos condecorarunt, nomine obstrepente, Ioannes abbas Cisterciensis, in compendio SS. sui instituti, Chrysostomos uander Sterre in Natalibus SS. Premonstratensium, Molanus in Indiculo SS. Belgii, et in eius auctario Arnoldus de Raisse, Augustinus de Witte in Genealogia sancti Francisci, Hiacynthus Coquetus libro de SS. Belgii, ordinis predicatorum, Chrysostomus Henriquez in Menologio Cisterciensi.

Ego, ut premisi, eam defensionem tamquam non necessariam dimitto: satis superque factum equo cuiuis ac prudenti existimans, si nulla nouandi occasione suppetente, cum non agatur de eo in tabulas Ecclesiasticas referendo, nec de ullo nouo honore eidem decernendo, sed de rebus eo quo iampridem sunt loco permittendis, qualem antiquiores uoluerunt esse  ac nominari, quam auctorem illum, quem nulla accusatio noxium probauit, et pro quo faciunt urgentes coniecture, quas initio dedi, frequens presertim communicatio cum Ecclesie capite; in plerisque conciliis catholicis subscriptio; tabularum Lirinensium et monastici Martyrologii fuffragium; inolita in codicum uetustissimorum epigraphis, tituli nunc recens controuersi possessio; cui nullus longissimi temporis prescriptionem reueritus, negotium hactenus facessiuit post tam multas, tam uariis locis factas ualeriani editiones, preter unicum ualeriano in doctrina tam parum equum, et caritatis in eum adeo parcum. Quare quamdiu per Ecclesiam et sapientes licebit. Qui tenet teneat, possessio ualet.



SANCTUS NICETAS, AQUILEIENSIS EPISCOPUS.





MONITUM EDITORIS.

Quamuis ex ueterum, que supersunt, de S. Niceta testimoniis certo certius eruatur diuum episcopum scriptorum aliquot auctorem exstitisse, diu tamen illorum editionem quam sic appellari aliquatenus deceret incassum exoptauerat litteratorum respublica; nec aliud a tota retro antiquitate ad annum 1833, rimari potuerant eruditi preter breuissima quedam fragmenta necnon opusculum cui titulus Expositio fidei: libellus enim ad uirginem lapsam, S. Nicete lipsanis litterariis accensitus a Petro Braida anno 1810, equali immo et potiori iure ad S. Ambrosium pertinet, eaque de causa inter huius Patris opera locum a nobis obtinuit  . Tredecim uero circiter abhinc annis eminentissimo studiosissimoque cardinali Maii quod tamdiu eruditorum inuestigationes effugerat sese quasi sponte dedit obuium, siquidem doctissimo uiro in nonnullos tractatus incidere contigerit, quos in bibliotheca uaticana, cui felicissime preest, asseruatos, non solum firmissima manuscripti fides, sed etiam ratio scribendi simul et thematis anologia S. Nicete apertissime uindicant. Maiano igitur textui in huius Patris operibus edendis herebimus, quem illustrabunt Braide aliunde elucidationes, precedetque notitia in S. Nicetam ex Bibliotheca historico-litteraria Schenemanni deprompta.





PETRI BRAIDAE PRAEFATIO IN SUAM RECENSIONEM OPUSCULORUM S. NICETAE.

 Quinti Ecclesie seculi scriptorem et Patrem, uix nomine tenus, immo ne nomine quidem satis hactenus exploratum, sistimus tibi, optime lector. Hic est Niceas seu Nicetas Ecclesie Aquileiensis episcopus, qui ab anno 454 usque ad annum 485, ut meliores ferunt note, celeberrimam illam Ecclesiam administrauit, et qui pastoralis sue sollicitudinis, pietatis simul atque ingenii monumenta reliquit, nonnullis scriptis opusculis, quorum scriptores ecclesiastici meminere; sed quorum nonnisi unum et alterum, quod sciamus, ad nos usque peruenit, paucis demptis Fragmentis, que ueluti ex aliorum naufragio superfuerunt. Unum tantummodo ex his opusculis innotuerat eruditis superioris eui, quod etiam simul prebuerat disputandi materiam de uero illius auctore, quodque  propterea modo huic, modo alteri ex precipuis Latine Ecclesie Patribus tributum fuit; licet Niceam seu Nicetam quemdam, de quo tamen dubii semper herebant, auctorem illius esse suspicarentur. Nostra hac demum suprema etate innotuit alterum sub Nicete Aquileiensis episcopi nomine, quod Rome in Ghisiana bibliotheca delituerat, quodque opera eminentissimi Ecclesie principis atque litterarum omnium ornamenti, Stephani cardinalis Borgie , in uulgus elatum fuit: nec ita multo post fragmenta quoque deperditorum prodierunt, que in quodam uetusto codice Palatine uindobonensis bibliothece continebantur, queque studio clarissimi uiri Michelis Denis eiusdem bibliothece prefecti, atque itidem paulo pridem litteris  omnibus erepti, edita fuerunt. Pergratum igitur tibi erit, hec que supersunt omnia Nicee seu Nicete huius uno comprehensa uolumine habere, ut series minorum, ut ita loquamur, ueterum Patrum, huius etiam nostri accessione augeatur; maxime uero cum sperandum nostra hac etate haud sit, ut, post ultimam uenetam Andree Gallandii, noue edantur ueterum Patrum Bibliothece, aut ut iam edite nouis tam cito additionum uoluminibus crescant.

Miraberis sane quicumque uel prima fronte uolumen hoc nostrum inspexeris, non exigue molis librum a nobis conditum pro duobus tantummodo opusculis paucisque fragmentis, que ueluti opera omnia Nicete huius nostri exhibemus. Quid uero, inquies, si dare penitus omnia atque integra licuisset?  uerum cum primum subiit animum cogitatio huius edendi exornandique Nicete, rem comperimus non uno ex capite alee plenam; que propterea multum operis atque laboris exigeret. Nullus in primis Aquileiensis episcopus, Niceas seu Nicetas dictus, auctor operum quorumcumque ab eruditis admittebatur: et cum Baronius in suis ad Martyrologium Romanum notationibus Niceam seu Nicetam illum a Gennadio aliisque appellatum Romatiane ciuitatis episcopum, et uariorum opusculorum auctorem, habendum esse dixit pro Nicea seu Niceta episcopo Aquileiensi, eruditi pene omnes, paucis exceptis, ueluti agmine facto, in eumdem Baronium insurrexerunt, atque cum eo expostularunt de ui aperte illata historicis monumentis. Opuscula deinde illa,  que Gennadius tribuit Nicee seu Nicete episcopo ciuitatis Romatiane, ab eruditis communi prope calculo tributa fuerunt Nicee seu Nicete alteri, qui quarto desinente et quinto ineunte seculo inter Dacorum barbaram gentem episcopus fuit, quique nobis precipue ex Paulini Nolani, cuius erat amicissimus, testimoniis innotuit: et Romatiana Gennadii aliorumque ciuitas ab iis habita illa fuit, que in noua Dacia mediterranea cis Danubium sita ab antiquis geographis atque scriptoribus, uoce parum ab ea dissimili quam Gennadius usurpauit, Remesiana, aut Romesiana, siue Remissiana appellatur. Quid plura? Ut prodiit Patauini seminarii typis anno 1799 nouiter detectum Nicete opusculum, et ab ipso Gennadio in Romatiano suo episcopo memoratum, quod est de  Symbolo, seu Explanatio symboli habita ad Competentes; ut prodiit, inquam, hoc opusculum sub nomine beati Nicete, episcopi Aquileiensis, prout Ghisianus ferebat codex, clarissimus Michel Denis, qui tunc Nicete fragmenta ex alio uindobonensi codice eruebat, scribere non dubitauit se consentire non posse in Aquileiensis, illudque in Ghisiano, Codice certo esse, scribendumque fuisse aut Dacie, aut ciuitatis Romatiane cum Gennadio, aut Romessiane cum Tabula Peutingeriana, aut cum actione prima concilii Chalcedonensis tomo Iu Conciliorum Labbei editionis uenete col. 892, ut uidere est uol. II, parte III, pag. 2041, operis illius, cui titulus: Codices mss. theologici bibliothece Palatine uindobonensis  Latini, aliarumque Occidentis linguarum. Recensuit Michel Denis. uindobone anno 1802. Neque id satis. Paulo namque post uir preclarus inter nostrates Ioannes Prosdocimus Zabeus sacre theologie doctor, et in regio tunc uenetiarum gymnasio nunc uero in regio ibidem lyceo professor, quin adhuc quidquam resciuisset de iudicio Michelis Denis, sponte sua in eiusdem sententiam iuit, pro qua etiam dissertationem eruditissimam exarauit, ac uenetis typis Antonii Rosa anno 1803 publici iuris fecit, hoc eidem apposito titulo: Explanationem Symboli, que prodiit Patauii anno MDCCXCIX, tribuendam probabilius esse sancto Nicee Dacorum episcopo, quam beato Nicete episcopo Aquileiensi, Dissertatio. uides igitur, optime lector, quantam rem aggressi fuerimus;  uides quot qualesque aduersarios, tum nostre, tum superioris etatis, impetere necessario opus fuerit, dum propositum esset pro Nicea seu Niceta nostro Aquileiensi scribere, et ita in eodem nouum quodammodo statuere quinti seculi scriptorem et Patrem ex operibus que alteri, longeque ab his regionibus posito,  communiter tribuebantur. Multa propterea dicere necesse erat, siue que nouam opinionem tuerentur, siue que ueterem infirmarent, multis occurrere tenebamur difficultatibus ueterum eruditorum, atque iis maxime, que nuperrime, una simul cum suis de nouo excogitatis, ueluti momenta solidissima opinionis quam tuebatur, congessit Zabeus in citata dissertatione paginarum LI in forma quarti, uti aiunt; neque interim peculiaris aliqua Michelis Denis animaduersio deserenda erat, que solidissima uideri facile potuisset. Quid uero si perpendamus, argumentum hoc, ex inopia ueterum monumentorum, atque ex defectu enuntiationum que clare sint atque dilucide, ueluti suapte natura patere potissimum coniecturis; de quibus cum sermo est, prolixa oratio sit oportet?  Atque hec de causa precipua cur opus hoc nostrum discrete breuitatis modum quodammodo superauerit.

Sunt tamen et alia, que nos ad laxandas ueluti habenas currenti calamo impulerunt. Nonnulla namque uarie eruditionis capita occurrebant, que etsi non penitus noua, nouam tamen, ratione rei nostre, non respuerent illustrationem, quam legentibus putaremus fortasse non iniucundam. Noua etiam quedam sese obtulere, que merebantur ex integro pertractari, ut proposito fieret satis. Res ipse Aquileienses, tum que Ecclesiam respicerent, tum que ciuitatem et agrum, non uno in loco diligentiam nostram excitabant; utpote que alie ad rem nostram spectarent, alie eamdem proxime attingerent, alie demum aut nouam aut uberiorem requirerent disquisitionem.  Preterea Nicee seu Nicete nostri opuscula atque fragmenta, locuples sunt Thesaurus Eruditionis Ecclesiastice, quo dogmata religionis precipua asseruntur, quo morum precepta traduntur atque inculcantur, quo pleraque discipline capita illustrantur. Quis autem hec in quinti seculi scriptore ac Patre non perpendenda singillatim susciperet, dum de eo agere ex instituto deberet, atque ea edere que scripta reliquit? Neque minoris profecto habenda erant que Nicetam ipsum respiciunt, nomen, genus, patria, etas, res geste, scripta que exstant, queque desiderantur, et alia que ipsum attingunt; sanctitas quoque, ac cultus; necnon et Doctrine integritas in quibusdam dicendi modis, qui fortasse mouere aliquem possent. Habes igitur, optime lector, unde uoluminis  molem, etiam in exiguo sacro penu quod exhibet, non molesto animo feras: habes etiam unde Dissertationis nostre grauitatem simul et materiam ueluti ex limine intuearis: nunc singula, pro humanitate tua, benigne lustrato.





NOTITIA HISTORICO-LITTERARIA IN S. NICETAM, AUCTORE SCHeNEMANNO.




§ I. uita.

Ita recte scribi uidetur nomen episcopi illius Romatiani, qui Niceas audit a Gennadio  . Gente Dacus fuit et in patria Romatiane ciuitatis episcopus.  Ex Paulino Nolano nouimus, eum, cum in itinere in Italiam facto Romam transiisset, multorum in se ibi admirationem traxisse. Tum uero etiam  Nolam accessit et ad sepulcrum S. Felicis se contulit, inuisitque Paulinum et in eius animum sane candidissimum adeo sese insinuauit, ut ille reditum eius in Daciam singulari pemate nunc quoque superstite prosequeretur, quod late insignes mentis atque animi ipsius dotes explicat imprimisque eum ab ardore in predicando per barbaras, que Daciam obtinebant, gentes Euangelio extollit. Neque poterat Nicetas non concedere amici precibus, quo minus in secundo suo ad istas terras accessu  apud ipsum iterum subsisteret. Ex Innocentii I epistolis patet, eum a. 414 adhuc in uiuis fuisse  . Ceterum  memoriam eius ualde conturbauit Baronius, diuersum censens Nicetam Dacum, cuius mentio fit in Martyrologio Romano ad diem 7 Ianuarii, a Nicea Gennadii Romatiane ciuitatis episcopo, cuius depositio notatur ad diem 22 iunii, hunc uero eumdem esse ratus cum Nicea Hypodiacono Aquileiensi, qui a. 458 litteras a Leone M. accepit, per grande temporis interuallum scilicet ab isto officio ad episcopi dignitatem euecto. Quam in rem mirifice se torsit, ut Romatiane ciuitatis nomine Aquileiam appellatam esse demonstraret. Sed hec omnia uana esse dudum uiri docti animaduerterunt, quorum accurata exploratione tantum iam effectum est, ut Romatianam ciuitatem in Dacia Mediterranea seu Mesia, inter Naissum et Sardicam querendam, et Nicetam Romatianum  in Dacia natum, non, que fuerat media Tillemontii sententia, ex Aquileiensi clero ad illius ciuitatis episcopatum euocatum fuisse, teneamus  .



§ II. Scripta.

Composuit teste Gennadio simplici et nitido sermone competentibus ad Baptismum instructionis libellos sex et ad lapsam uirginem libellum, pene omnibus labentibus incentiuum. Illi deperditi sunt et solummodo ex argumentis a Gennadio indicatis noscuntur. Hunc superesse putant inter Ambrosii et Hieronymi opera. Nimirum inter epistolas Hieronymi una occurrit titulo Obiurgationis ad Susannam lapsam, manifesto spuria; nam ab episcopo compositam esse apparet, quam dignitatem Hieronymus numquam assecutus est. Eadem uero inter Ambrosiana reperitur  sub nomine Tractatus ad uirginem lapsam, eique cum propter orationis discrepantiam, tum ob sensus, rigore suo prope ad Nouatianam heresim, quam ille  in libris de Penitentia impugnauit, accedentes, non maiori iure competere dudum inter eruditos operum eius censores creditum est. His quoque Bellarminus, Posseuinus, Riuerus et sequiores huius generis scriptores concinunt. Nicete primus, ni fallor, tribuit Ioannes Baptista Cotelerius  , a quo nemo deinceps preter laudatos Maurinos Patres dissensit. Hi uero, ut Ambrosio uindicarent, argumenta hec in medium adduxerunt: scilicet, ut heresis notam auerterent, locutiones, que in illo occurrunt duriores, non alio consilio aiunt esse adhibitas, quam ut maiorem commissi propudii horrorem incutientes, acrius ad penitentie opera fontem excitarent, efficerentque ne uel propria mollitie, uel remissioris cuiuspiam doctoris indulgentia, quandoque ab austeritate  semel suscepta reuocaretur. Ita uero auctorem ipsam ad penitentiam publicam stimulasse, ut simul eternas penas euitandi spe subleuaret. Quibus addunt, fuisse quondam Ecclesie morem, ut atrocium quorumdam criminum reis ne in morte quidem ueniam et reconciliationem concederent, proindeque Auctorem inter ea crimina et hoc Susanne flagitium sine ulla erroris nota referre potuisse. Stylum concedunt non omnino Ambrosianum esse, nam sanctum presulem etiam ubi orationem adhibeat maxime concitatam, minus densis ac breuibus incisis uti. Tum iudicant sententiam quamdam, quam Rob. Cocus in Censura sua tamquam doctrine Christiane e diametro aduersam obiecerat, iisdem pene uerbis in libro I de uirginitate legi. Porro, quod Nicete tribuatur  similis argumenti epistola, nichil referre putant; potuisse enim pereque Ambrosio occasionem illius scribendi nasci, sicut et Basilii exstet epistola eiusdem materie et epigraphes, et si apud ipsum Ambrosium uirgo Indicia falsi criminis accusari potuerit, iuxta epistolam ad Syagrium, potuisse et aliam ueri: denique omnes in Ambrosii nomine conuenire libros mss. preter unum recentiorem, qui Ioanni Chrysostomo tribuerit. Hisce igitur rationibus inducti inter genuinos Ambrosii fetus reliquerunt, et licet improbauerint Tillemontius et uallarsius, non uideo tamen, noui quidquam momenti ab iis contra allatum esse.



§ III. Editiones.

Dictum est a nobis, inter Hieronymiana eque ac  Ambrosii opera hoc opusculum legi. Sed quoniam in diuersis sepe diuersarum editionum tomis deprehenditur, lectoribus eius curiosis indicio aliquo subuenire  studebimus. Id uero ante omnia animaduerti uelim, in Hieronymi editionibus initium esse a uerbis Puto leuius esse crimen, que cum sequentibus usque ad illa, euaporans prestat refrigerium passioni, in Ambrosianis deficiunt, ubi principium sonare solet, Audite qui prope estis. In editione HIERONYMI Erasmiana Bas. 1516 exstat tomo II, fol. 81-85. »Dictu mirum est, scribit Erasmus, quam hic liber diuersus habebatur in exemplaribus. Nec idem erat initium, et alia in aliis supererant aut deerant, tum pleraque diuersa habebantur. Stylus palam arguit non esse Hieronymi, etiamsi non indignum censeam, qui legatur. Gustus phrasis non abhorret ab oratione diui Augustini.« In editione secunda Frobeniana a. 1537 exst. tomo Iu, pagg. 139-143; in edit. Mariani uictorii  Antuerpiensis impressionis a. 1579, tomo IX, pagg. 104-107; Parisini exemplaris, a. 1609, tomo Iu, pagg. 865-871; item a. 1643, tomo IX, pagg. 88-91; in his omissa est censura Erasmi. In ed. Francofurtana a. 1643 legitur tomo Iu, pagg. 92-96; in ed. Benedictinorum Parisiis 1706, tomo u, pagg. 176-182; in ed. uallarsii, uerone 1742, tomo XI, pagg. 178-192, et uenetiis 1771, tomo XI, part. II, pagg. 245-263. uallarsius auctorem scribi iubet Niceam et eumdem putat  cum Hypodiacono Aquileiensi, qui cum familiaris Hieronymi fuerit, facile accidere potuisse ut liber eius locum inter Hieronymianas scriptiones inueniret, sicuti Ambrosio ob argumenti similitudinem, quod sepius de uirginitate et uirginum institutione disputet, uideatur ascripta. Sed prior ratio, quam leuis sit, nemo non intelligit, posterior eque in Hieronymum ac Ambrosium cadit. Ceterum in uallarsiana editione diligentissime hic liber tractatus est, diiudicatis etiam Benedictinorum, Ambrosii editorum, uariis lectionibus et obseruationibus.

In AMBROSII operum ed. Basileensi, a. 1527, exstat tomo I, pagg. 178-186. Typographi errore caput ultimum, quod consolationem lapse continet, quasi nouus libellus singulari titulo exscriptus est. Erasmus in  breui ad lectorem admonitione in auersa tituli pagina impressa declamationem esse, inquit, qualis illa Hieronymi de matre et filia reconciliandis, et inter Hieronymiana scribe dolo, ne scilicet deprehenderetur, ab initio, iuxta quam in medio et fine esse interpolatam. In Sixtine editionis exemplari Parisiensi a. 1603 legitur tomo Iu, pagg. 449-456; in Benedictina, Parisiis 1690, tomo II, pagg. 301-320, titulo libri de Lapsu uirginis consecrate.





DE S. NICETA uETERUM TESTIMONIA.


S. LEONIS MAGNI epistola ad Nicetam.

Regressus ad nos, etc. 


GENNADIUS MASSILIENSIS, de uiris Illustribus cap. 22.

 Niceas, Romaciane  ciuitatis episcopus, composuit simplici et nitido sermone competentibus ad baptismum instructionis libellos sex. In quibus continet primus, qualiter se debeant habere competentes qui ad baptismi gratiam cupiunt peruenire. Secundus est de gentilitatis erroribus: in quo dicit suo pene tempore Melodium  quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos. Tertius liber de fide unice Maiestatis; quartus aduersus Genethlologiam  ; quintus de Symbolo; sextus de agni Paschalis uictima. Edidit et ad lapsam uirginem libellum  , pene omnibus labentibus emendationis incentiuum.


HONORIUS AUGUSTODUNENSIS de Scriptoribus Ecclesiasticis lib. II, cap. 22.

 Niceas, Romaciane ciuitatis episcopus, composuit simplici et nitido sermone sex competentibus ad baptismum instructionis libellos. Ex quibus primus est de competentibus baptismi; secundus de gentilitatis erroribus; tertius de fide unice Maiestatis; quartus aduersus Genealogiam  ; quintus de Symbolo; sextus de agni Paschalis uictima. Condidit et ad lapsam uirginem libellum pene omnibus labentibus emendationis  incentiuum.


IOANNES TRITHEMIUS de Scriptoribus Ecclesiasticis § 118.

Niceas, Romaciane urbis episcopus, uir in diuinis Scripturis studiosus et eruditus, ingenio acutus, sermone apertus et nitidus, scripsit ad edificationem legentium non contemnende lectionis opuscula, de quibus subiecta feruntur: Ad Competentes qui ad Baptismum disponuntur Preparatorium, lib. I; de Erroribus Gentilitatis lib. I; de Fide unice Maiestatis lib. I; aduersus Genealogiam  lib. I; de Symbolo quoque lib. I; de uictima Agni Paschalis lib. I; ad uirginem lapsam lib. I  .


CASSIODORIUS de Institutione diuinarum Scripturarum cap. 16.

 Si quis uero de Patre, et Filio, et Spiritu sancto aliquid summatim preoptat attingere, nec se mauult longa lectione fatigare, legat Niceti  episcopi librum  quem de Fide conscripsit, et doctrine celestis claritate completus, in contemplationem diuinam compendiosa breuitate perducetur. Qui uoluminibus sancti Ambrosii sociatus est, quos ad Gratianum principem destinauit.

Ex Martyrologio ms. membranaceo, uenerande antiquitatis, monasterii Sancti Galli Mosacensis, diecesis olim Aquileiensis dein Utinensis, ex Notkero et Usuardo probabiliter conflato; cuius apographum, ex originali eductum et illustratum manu et studio clarissimi uiri Iosephi Binii archipresbyteri Glemonensis ac eiusdem monasterii et abbatie uicarii in Spiritualibus Generalis, exstat in Tabulario penitiori Metropolitani Capituli Utinensis. Ad. X kal. Iulii.

Sancti Nicee Romane Ciuitatis episcopi.

Ex Martyrologio uetustissimo sancti Hieronymi presbyteri nomine insignito, quod ex codice ms. monasterii  Corbeiensis sexcentorum circiter annorum Dacherius primum edidit Spicilegii tomo II, pag. 1, editionis in-fol., deinde uallarsius in sua diui Hieronymi Operum editione inseruit tomo XI, pag. 457.---Ad X kal. Iulii.

Depositio sancte memorie Niceti episcopi.

Ex uetustiori Occidentalis Ecclesie Martyrologio diuo Hieronymo tributo, quod Franciscus Maria Florenlinius Lucensis ex suo presertim, ac Patrie Maioris Ecclesie, pluribusque aliis probate fidei codicibus integre uulgauit; quodque nuncupandum esse Romanum a Magno Gregorio descriptum, ab Adone laudatum, proximioribus seculis preteritum et expetitum, non leuiora argumenta suadere in ipso uoluminis titulo pronuntiauit. Luce 1668.---Ad X kal. Iulii.

Depositio sancte memorie Nicei episcopi.

Ex Martyrologio Gellonensi, siue monasterii Sancti  Guillelmi de Deserto, O. B. diecesis Luteuensis; quod exstat in Spicilegio Dacherii tomo II, pag. 25, precitate editionis in-folio, et conscriptum creditur anno circiter 804, ut ex Monito precedenti.---Ad X kal. Iulii.

Nice episcopi.

Ex antiquo Martyrologio Gallicano, quod ex ms. domini Chauuelin regiorum sigillorum custodis, publici iuris fecerunt Martenius et Durandus ueterum Scriptorum et Monumentorum, etc. tomo uI, col. 658, et ab annis circiter septingentis conscriptum ab eisdem dicitur in Obseruatione preuia.---Ad X kal. Iulii.

Sancti Niceti episcopi.

Ex Martyrologio insignis Ecclesie Antissiodorensis, quod ex ms. Colbertino publici iuris fecerunt iidem Martenius et Durandus ueterum Scriptorum et Monumentorum, etc. tomo uI, col. 685.---Ad X kal. Iulii.

Beati Nicei Romatiane ciuitatis episcopi.

 ADO in Martyrologio, opera et studio Dominici Georgii. Rome 1745.---Ad X kal. Iulii.

Depositio Beati Nicete Romatiane ciuitatis episcopi.


USUARDUS in Martyrologio, etc., opera Ioannis Molani. Louanii. Anno 1568.---Ad X kal. Iulii.

Depositio sancti Nicee, Romatiane ciuitatis episcopi.


 USUARDUS in Martyrologio apud Bollandianos, Socios tom. uI. Iunii parte I, pag. 353, editionis Antuerpiensis. ---Ad X kal. Iulii.

Depositio sancti Nicee, Romatiane ciuitatis episcopi.


USUARDUS in Martyrologio sincero, ad autographi, in San-Germanensi abbatia seruati, fidem edito, etc.; opera et studio (D. Iacobi Bouillart presbyteri et monachi Benedictini e congregatione Sancti Mauri. Parisiis. 1718.---Ad X kal. Iulii.

Depositio sancti Nicee, Romatiane ciuitatis episcopi.


NOTKERUS in Martyrologio, apud Canisium Thesaurus Monumentorum, etc., seu Lectiones Antique, etc., ex editione Antuerpiensi Iacobi Basnage, to. H, parte III, pag. 89.---Ad X kal. Iulii.

 Depositio beati Nicetii, Romane urbis episcopi.

Ex Martyrologio ad usum Romane curie, uenetiis impresso per Fratres de Sabio, anno 1522.---Ad X kal. Iulii.

Depositio sancti Nicee, Romacianensis episcopi.

Ex Martyrologio, multo quam antea purgato et locupletato a Francisco Maurolyco, etc.; uenetiis, apud Iuntas 1568.---Ad X kal. Iulii.

Depositio sancti Nicee, episcopi Romacianensis, doctrina et pietate conspicui.

Ex Martyrologio, sacre Romane Ecclesie usui in singulos anni dies accommodato a Petro Galesinio. Mediolani, apud Pontium, 1578.---Ad X kal. Iulii.

In Romatiana ciuitate sancti Nicee episcopi et confessoris; qui multis libris conscriptis, ac uita religiose acta, sanctimonie et doctrine laude florens, abiit  ad Dominum.

Ex Martyrologio Romano, ad nouam Kalendarii rationem, et Ecclesiastice Historie ueritatem restituto, et Gregorii XIII pontificis maximi iussu edito. uenetiis, apud Iuntas, 1601.---Ad X kal. Iulii.

Sancti Nicee Romatiane ciuitatis episcopi, doctrina sanctisque moribus clari.

Ex Martyrologio Romano, Gregorii XIII pontificis maximi iussu edito, et Urbani uIII auctoritate recognito, etc. uenetiis, apud Iuntas, 1630.---Ad X kal. Iulii.

Sancti Nicee Romatiane ciuitatis episcopi, doctrina sanctisque moribus clari.

Ex Martyrologio Romano, Innocentii XI pontificis maximi auctoritate recognito, etc. Rome, 1681. Typis  reuerende camere apostolice.---Ad X kal. Iulii.

Sancti Nicee Romatiane ciuitatis episcopi, doctrina sanctisque moribus clari.

Ex Martyrologii Romani Editione nouissima, a Benedicto XIu pontifice maximo aucta et castigata, etc.---Ad X kal. Iulii.

Sancti Nicee Romatiane ciuitatis episcopi, doctrina sanctisque moribus clari.





LECTIONES PROPRIAE Ad usum archiepiscopalis Utinensis diecesis, a S. Rituum congregatione approbate die 23 Augusti 1794, pro officio sancti Nicete Aquileiensis episcopi, ad diem 22 Iunii.

LECTIO Iu.---Niceas, seu Nicetas episcopus ciuitatis Romatiane, quo nomine Aquileiam, aut non longe dissitum Portum Romatinum significari putant; idem ille perhibetur esse Aquileiensis Nicetas, ad  quem sancti Leonis Magni exstat epistola. Hic cum episcopatum cepisset, postquam Hunni, Attila duce, eam regionem uastauerant, uix statu rerum ad meliora conuerso, nonnulli ciues a barbaris in captiuitatem abducti, liberi ad patriam remearunt, illico deprehendit ex occasione hostilis incursus plura gregi suo illata fuisse uulnera, que magnam curationis difficultatem uidebantur afferre. Aliorum enim, qui interempti putabantur, mulieres nouis erant coniugiis irretite; alii immolatis cibis asserebantur esse polluti; aliis iterato, uel semel quidem, sed ab hereticis fuerat baptisma collatum. Itaque hec omnia, per Adeodatum Romane Ecclesie diaconum, ad sanctum Leonem Magnum retulit, ut auctoritate nutuque eius quid facto opus esset doceretur: qua in re et  eximie erga populum suum caritatis, et maturi iudicii, et debiti in primam sedem obsequii preclarum exhibuit argumentum.

LECTIO u.---Ad singulas solliciti presulis consultationes respondit sanctus pontifex peculiari epistola Nicete Aquileiensi inscripta, quam et ad omnes fratres et comprouinciales episcopos eius per ipsum uoluit peruenire. Ac de feminis quidem, que aliis nupserant uiris, legitimarum federa nuptiarum redintegranda constituit, et idolothitis usos penitentie satisfactione purgari; que tamen non tam temporis longitudine, quam cordis esset compunctione pensanda. Eos autem, qui ad iterandum baptisma uel metu coacti, uel errore traducti fuerant, per penitentie itidem remedium, habita moderatione, et iudicio  episcopi, communionis uoluit recipere unitatem: ac demum uel semel tantum, sed ab hereticis baptizatos,  sola inuocatione sancti Spiritus per impositionem manuum statuit confirmandos. Nicetas itaque hac instructus ex ueteri more a Romana sede doctrina, pro suo, quo exarserat, instaurande discipline studio, necnon et pro ea, qua erat affectus erga cathedram Petri reuerentia, ad preteritorum errorum maculas abstergendas, quos bellica clades intulerat, totus incubuisse merito creditur, ut Ecclesie sue faciem ad pristine obseruantie dignitatem restitueret.

LECTIO uI.---Que uero magis magisque illius uigilantiam in cura commissi sibi gregis ostendunt, ac simul ipsius cum Euangelice predicationis laude doctrinam commendant, ea sunt ingenii monumenta, que, Gennadio Massiliensi et Honorio Augustodunensi testibus, nitido ac simplici sermone exarata reliquit:  quorum tamen uix unum aut alterum non interiit. Ediderat autem competentibus ad baptismum instructionis libellos, iam tum plurimi factos, et aliis huiusmodi prestantiorum Patrum lucubrationibus sociatos, in quibus et de competentium ratione, qui ad baptismi gratiam cupiunt peruenire, et de gentilitatis erroribus, et de fide unice Maiestatis, et contra Genethlialogiam, et de Symbolo, et de agni Paschalis uictima disserebat. Libellum insuper ad lapsam uirginem condidit, qui pene omnibus lapsis emendationis incentiuum ab iisdem scriptoribus uocatur. Has inter pastoralis officii sollicitudines, cum triginta circiter annos Aquileiensem episcopatum administrasset, doctrina sanctisque moribus clarus ad pastorum principem euolauit, anno quadringentesimo octogesimo  quinto.





SANCTI NICETAE EPISCOPI AQUILEIENSIS DE RATIONE FIDEI. 

1. Renatis hominibus per fidem, et sanctificatis secundum Euangelii formam in nomine Patris, et Filii, et Spiritus sancti, et per hanc confessionem regnum celeste sperantibus, nichil magis utile esse dixit Apostolus, quam ut his bonorum sit operum cura. Sic  enim scribit ad Titum: Et de his uolo te confirmare, [a 1Kb] ut curam habeant bonorum qui credunt in Deo. Hec sunt, inquit, bona et utilia hominibus. Stultas autem questiones et genealogias et rixas et pugnas legis deuita; sunt enim inutiles et uane . Hec scribens beatus Apostolus, iam tunc preuidebat futuros homines qui per curiositatem et questiones inutiles curam bonorum operum pretermissuri erant; et pacem, quam Dominus Ecclesie sue reliquerat, perdituri. Namque homines, qui dum alta sapere conantur, nec humilia intelligere permittuntur, obliti dictum Apostoli, Noli alta sapere sed time , sic dum illicita presumunt, etiam licita perdiderunt. Isti sunt qui cum nec fabricam celi et terre sensu  colligere et capere ualeant, ipsum conditorem et fabricatorem Deum capere et mensurare contendunt; et quem debent per operum magnitudinem et tantarum rerum immensitatem solummodo et simpliciter adorare, in questionem mittunt; et de qualitate mysterii eius ac de quantitate disputant, dicentes: Quantus Pater? qualis Filius? cuiusmodi Spiritus sanctus? O homo, nondum te ipsum cognoscens, audes diuina metiri?

 2. Et quidem taceo de Sabellio Patripassiano, qui stulta presumptione ausus est dicere ipsum esse Patrem qui est Filius; ipsum etiam esse Spiritum sanctum: et nomine tantum esse Trinitatem, non etiam ueritate; nec personis subsistere, sed sola nuncupatione: ac sic totum confundit, cum ipsum Patrem corpus suscepisse et passum esse confingit. Taceo de [a 1Kb] Photino, qui audiens unigeniti Filii Dei incarnationem, humilitatem, passionem quoque illam salutiferam nobis, hominem tantum eum putauit; Deum autem, quem debuit ex ipsis operibus agnoscere, denegauit: oblitus dictum Apostoli dicentis: [b 1Kb] Quia cum in forma Dei esset Christus, formam serui accepit; ut nobis, uti seruis peccati daret uerissimam libertatem . Et ad Corinthios: Scitis,  ait, gratiam Domini nostri Iesu Chrisiti, quia propter nos pauper factus est, cum esset diues, ut eius paupertate diuites essetis . Taceo ergo tam de Sabellio quam de Photino, quia ab omnibus fere ecclesiis dignam errori suo sententiam detulerunt.

3. De hac heresi, que nunc fidei catholice calumniatur, pauca dicere postulastis; de hac utique [c 1Kb] heresi, que ab Ario auctore exorta est. Hic namque non fuit contentus Euangelicis uocibus, apostolorum predicationibus, que utique Patrem, et Filium, et Spiritum sanctum sonant: nec dignatus est ita, ut dignum est, credere, quia Pater habet Filium, et Filius uere habet Patrem: sed cum se extendit infelix, et uult inquirere quomodo et qualiter Deus potuit generare, modum non apprehendens, [d 1Kb] quia nec comprehendi  potest, cecidit in errorem, ut et Patrem denegaret et Filium. Sic autem negat Patrem, quia dicit eum non potuisse de se proprium et uerum Filium generare: Filium uero sic negat, dum eum aliunde et de nullis exstantibus dicit factum esse potius quam genitum; et creaturam esse quamdam, que meruit propter caritatem Filius appellari; non autem uere esse Filium qui de Patre sit genitus: et inde est quod alterius eum substantie commentatus est, ne omnino Patris uerus Filius esse credatur. Contra hanc ergo eius peruersitatem et nouam doctrinam facta est [e 1Kb] Nicena synodus, ubi omnibus collatis et decursis scripturis, ueritas manifestata est, scripta est. Nam denique Filium, quem Arius dixerat aliunde esse et non de Patre, neque de substantia Patris, id est de  eo ipso quod Deus est, sancti patres nostri professi sunt natum de Patre, hoc est de substantia Patris, [f 1Kb] Deum de Deo, lumen de lumine, Deum uerum de Deo uero, natum non factum, unius substantie cum Patre; ut nulla utique diuersitas credatur in Filio. Reuera  utique si uerus est Dei Filius, et uere de Deo Patre est genitus, non utique alterius substantie est credendus, nisi eius cuius est filius: ut sicut Pater Deus est, ita Deus sit Filius: et sicut lumen Pater est, ita lumen sit Filius.

4. Sed offendit aliquantos hec ipsa professio, qua creditur Filium eiusdem esse substantie, et per calumnias professio sancta torquetur. Nam sic interpretantur unius substantie dictum, quasi nos diuisum dicamus Patrem; et pars Patris sit Filius; et Deus Pater sit imminutus in Filio: uel certe per fluxum et deriuationem Filius paterne substantie retineat unitatem. Quod absit non solum a sensibus, sed etiam ab auribus Christianis, ut tale aliquid in mentem nostram ueniat. Nos autem sic unius substantie credimus Filium,  ut Patrem credamus in sua eternitate perfetum, in sua quoque [g 1Kb] impassibilitate manentem, ita Filium generasse, ut non passionem aliquam uel diminutionem senserit sue nature sueque maiestatis, sed perfectus ipse perfectum de se genuerit ante omnia secula uerum Filium omnipotentem, per quem scilicet omnia facta sunt, sine quo factum est nichil: ut uerus Pater unigeniti Filii sui, et uerus Filius Patris esse credatur, non confusus, sed distinctus; omnia tamen habens in se Filius que sunt Patris, sicut ipse ait in Euangelio: Omnia, que habet Pater, mea sunt . Que illa omnia? utique uirtutem, utique potentiam, bonitatem, incorruptelam, gloriam et eternitatem, sicut habet Pater. Ceterum si hec non erunt in Filio, uereor dicere, Pater  in Filio degenerasse uideatur. Et si hoc ita est ut degener Filius estimetur, quomodo idem honor ipso dicente Domino, ut omnes honorificent Filium sicut honorificant Patrem ? Hoc exigit Dominus, hoc exhibent fideles: nec scandalizantur de humilitate Filii Saluatoris, nec de uerbis eius que secundum hominem locutus est; neque de passionibus, quas propter mundi salutem implere dignatus est: sed per hec ipsa plus se gratie, plus honoris debere sentiunt Christo: ut et si non esset preceptum in Euangelio ut omnes honorificent Filium sicut honorificant Patrem, ultro hoc facerent fideliores: quia ille qui se humiliare dignatus est, exaltari debuerat, sicut scriptum est, Qui se humiliat, exaltabitur .

 5. At cum Pater dicat, Hic est Filius meus, [h 1Kb] hunc audite , Filius dicat, Ut omnes honorificent Filium sicut honorificant Patrem ; que cecitas mentium est, intermissa honorificentia, contumelias concinnare? que obliuio spei est, infirmum  et minorem et contemptibilem [a 1Kb] estimare Christum, qui nobis fortitudinem et magnitudinem et gloriam secundum Patris sui contulit uoluntatem? Crede mihi; Filii honor dignitas Patris est: quantum detuleris unigenito, tanto magis amplificabis gloriam Patris. Bonus Pater non inuidet gloriam Filio; quia omnis gloria Filii recurrit in Patrem. Hic est catholicus sensus, hec deuotio fidelium, hoc studium sanctorum. Secundum hec, omnia dicta et facta Saluatoris intelligunt, et intelligentes loquuntur. Nec omnino impediuntur ad hanc deuotionem per illa que Domini uoluntatem uidentur ostendere: ut puta, Pater maior me est ; et, Non ueni facere uoluntatem meam ; et, Filius a se nichil potest facere ; et alia multa huiuscemodi: que omnia  non infirmant Filium, neque depretiant, sed a Patre [b 1Kb] distinguunt. Siquidem et hec ideo sunt posita, ut uera eius diuinitas non negetur: Ego deDeo Patre exiui ; et, Ego in Patre, et Pater in me ; Ego et Pater unum sumus ; et, Qui me uidet, [c 1Kb] uidit et Patrem ; et Sicut Pater suscitat mortuos et uiuificat, ita et Filius quos uult uiuificat .

6. Sed nec illa fidelem animam scandalizant, quibus Dominus esurisse, dormisse, lacrymasse refertur; tunc, tristis usque ad mortem, crux, passio, sepultura: siquidem ad hoc sunt scripta et facta, ut et tolerantie exempla preberentur, et uera eius incarnatio nosceretur. Nam in eo quod esurisse Dominus dicitur, ueri corporis assumptionem intellige. In eo  autem cum quinque panibus et piscibus duobus, quinque [d 1Kb] millia hominum satiat, ueram eius diuinitatem cognosce. Certe cum dicit: Ego sum panis uiuus qui de celo descendi , non cadit in sensum nostrum ut panis esurire credatur. Sic et de somno intelligendum est: quoniam sicut per [e 1Kb] somnum corporis ueritas cognoscitur, sic per illud quod statim uentis et fluctibus imperat, uera eius diuinitas approbatur. Nam quod lacrymas super Lazarum fudit, fantasmatis suspicio tollitur; lacryme enim ueri corporis sunt humores. Quod autem dicit, Lazare, ueni foras , et statim ille qui iam fetebat, aperiente se terra, uiuus emersit, magnum eius diuinitatis indicium est. Nam et illud quod ait, Tristis est anima mea usque ad mortem , ex  hac ipsa Lazari resurrectione intelligi potest, qualiter debeat accipi: nec enim diuinitas mortem metuebat, sed [f 1Kb] humanum affectum per tristitiam animi indicabat. Crux eque, passio et sepultura, [g 1Kb] uno uel altero dicto Domini discutiuntur, quominus ei impotentia uel infirmitas ascribatur. Cum dicit ad Iudeos,  Soluite templum hoc, utique corpus suum dicebat: et ego in triduo suscitabo illud . Et iterum ait, Potestatem habeo ponere animam meam, et potestatem habeo iterum sumere illam . [h 1Kb] Si corporis sui suscitat templum, si potestas est ponende anime per passionem et resumende per resurrectionem, cessat in Christo infirmitatis opinio, ubi tante potestatis sublimitas declaratur.

7. Omnia ergo pie intelligenda sunt; omnia honorifice sunt tractanda; utrumque in Domino [i 1Kb] confitendum est; et forma in qua semper fuit, et forma serui, que accepta est propter seruos, credenda est; et passio secundum carnem, et impassibilitas secundum diuinitatem; ne aut impii [i 1Kb] aut ingrati iudicemur. Nam qui Filium Dei, secundum id quod est, impassibilem  negat, et Deo Patri dicit esse dissimilem; hic impius est. Et qui passiones eius secundum carnem confiteri dedignatur, ingratus est. Gloriemur ergo in cruce Christi, sicut Paulus gloriari consueuit: Mihi, inquit, absit gloriari nisi in cruce Domini nostri Iesu Christi . Confiteamur unitatem, ut non separemur: Si [k 1Kb] enim mortui sumus, ut ait Apostolus, et conuiuemus: si sustinemus, et conregnabimus. Si negamus, et ille negabit nos . Si non credimus quod ipse dicit, Ego et Pater unum sumus, ille fidelis permanet, negare se ipsum non potest; quia in gloria Dei Patris est; quia uiuit cum Patre; quia regnat cum Patre uno eodemque imperio. Sicut ait Apostolus, cum de omni impudico et immundo et auaro loqueretur, Non erit, inquit, heres  in regno Christi et Dei ; unum regnum tam Christi dixit quam Dei; quia una uoluntas Patris et Filii; una cooperatio; una denique gratia, eademque gubernatio est: sicut idem magister gentium docet scribens: Gratia uobis et pax a Deo Patre et Domino nostro Iesu Christo. Et iterum: Ipse autem Deus et Pater noster et Dominus iehsu dirigat uiam nostram ad uos . Non dixit dirigant, ne Patris et Filii diuersitatem aut uoluntatis, aut potestatis induceret; sed dixit dirigat, ut unitatem potius demonstraret. Hac igitur fide hisdem uerbis et nos oremus ut Patris, Filii et Spiritus sancti una gratia, una pax, una etiam gubernatio semper nos et tueatur et dirigat.

Hec pauca ad uicem commentarioli, quia uobis  scribi postulastis, negare non potui. Confido quia fidelibus animis, etsi breuia sunt, plenam poterunt prestare letitiam Dei.

Explicit liber Nicete [l 1Kb] episcopi de Ratione fidei.

Incipit eiusdem de sancti Spiritus Potentia.





SANCTI NICETAE EPISCOPI AQUILEIENSIS DE SPIRITUS SANCTI [a 1Kb] POTENTIA.

 1. Sequitur, ut quid de tertia persona, id est Spiritus sancti, sentiam, pro captu mentis exponam: siquidem de hoc uel maxime [b 1Kb] dubitare multos intelligo. Et licet temerarium sit de hoc disputare qui Patri et Filio in confessione sociatur, secundum Domini traditionem et nostram in baptismo confessionem, tamen quia multi diuersa sentiunt, et ratio a nobis inquiritur, necessario reddenda est; nec aliunde reddenda, nisi ex diuinarum fontibus Scripturarum. Certus autem sum, preoccupatas aures et sensus alia opinione grauatos, difficile posse placari: perniciosa est enim preuentio. Nam hoc in natura humana est, ut si de aliquo uiro bono male nobis fuerit susurratum, et preuenerit cognitionem ueri nuntius mendax, difficile et laboriose susceptam deponamus  opinionem, etiamsi idoneis assertoribus doceamur. Quod nunc multis suspicor euenturum, qui praua doctorum interpretatione anticipati, Spiritum sanctum creaturam crediderunt, et tamquam ministrum despexerunt. Ad propositum igitur redeamus.

2. In Niceno tractatu positum est secundum symboli formam, Credimus et Spiritum sanctum. Quod utique sufficiebat fidelibus, quia in illo conuentu de Filio questio fuerat, non de Spiritu sancto. Atque utinam ut fuerat traditum, cum Patre et Filio Spiritum sanctum simpliciter credidissent illi qui postmodum questionem de Spiritu induxerunt! ut puta, Macedoniani uel eorum in hac curiositate participes. Dum enim querunt et isti, qualis est Spiritus sanctus?  unde est? quantus est? natus est? an factus est? sic iterum sciderunt populum, et uere, secundum Apostoli dictum , interminabilem questionem Ecclesiis induxerunt. Nonne oportuerat quem semel sanctum et [c 1Kb] natum sanctum crediderant; eum cum Patre magis et Filio honorificarent, quam creaturis sociarent? Sed adhuc inducunt questiones, et tortuosis interrogationibus simplices quosque fide spoliare contendunt. Nulli autem dubium puto esse, quia mala interrogatio eum qui interrogatur, nisi  cautus fuerit, nescium precipitat in blasphemiam. Et inde est quod premonet Paulus: uidete ne quis uos spoliet per philosophiam et inanem deceptionem . Interrogant enim rebelles Spiritus sancti: natus est Spiritus sanctus, an innatus? Ecce laquei duo dextra leuaque protensi: in quam enim partem uolueris pedem responsionis extendere, capieris. Si dixeris, natus est; dicet et iam non esse unigenitum Filium Dei, eo quod sit et alter natus. Si dixeris, non est natus; dicet tibi, ergo et alter erit Pater ingenitus: et iam non est unus Deus Pater, ex quo omnia. Postquam uero utrimque uiam responsionis obstruxerit, iam te quasi recto cursu deducit in foueam ut dicat: Si ergo neque natus est de Patre Spiritus, neque ingenitus, superest ut creatura dicatur.

 3. Quid faciet inter has clausulas fides Ecclesie? acquiescat tortuose philosophie, et contra omnium opinionem scripturarum tam ueteris quam noui Testamenti [d 1Kb] credat esse creatum Spiritum Dei sanctum, quem nusquam creaturam legere potuit? Ab sit. Melius plane faciet, si spretis huiusmodi humanis conclusionibus et uinculis interrogationum, ad Domini sui se uerba conuertat. Ipse enim in Euangelio dicit unde sit Spiritus sanctus, ipse finem statuit questioni qui finem non habet. Dicit ergo ad apostolos: Mittam uobis a Patre Paraclitum Spiritum ueritatis . Sed unde sit? nescitis. Si uis scire, audi ipsum dicentem: Hic de Patre procedit. Quid nunc oportet, fratres? Christum audire, an homines? Christus neque factum dixit Spiritum sanctum, sed hoc solum  quia de Patre procedit [e 1Kb] . Contrarii dicunt, quia factus est, et creatus. Puto melius esset ista credere, ut Christus Dominus reuelauit, quam ut humana presumptio concinnauit. Si autem interrogemus eos unde possint probare Spiritum sanctum [f 1Kb] factum; cum non habeant de Scripturis certum euidens testimonium, [g 1Kb] assumant illud quod dictum est in Euangelio: Omnia per ipsum facta sunt, et sine ipso factum est nichil . Dicunt ergo: Si omnia per ipsum facta sunt, et Spiritus sanctus factus inter omnia credendus  est. Hec non est apta probatio, sed potius scrupulosa collectio. Quero igitur; os Ioannis, qui hec dicebat, in quo Spiritu loquebatur? nonne in Spiritu sancto? si ergo in Spiritu loquebatur, ipse utique Spiritus loquebatur. De his autem dicebat, quia per ipsum facta sunt omnia que utique in multitudine et ordine creaturarum sunt constituta; non [a 1Kb] de semet ipso dicebat Spiritus sanctus, ut ipse quoque inter ceteras creaturas factus ex nichilo crederetur.

4. Testis autem est huius rei beatus apostolus Paulus, qui nominatim illa, que per Christum facta sunt, exsequitur. In ipso, inquit, condita sunt omnia que in celis et que in terra, uisibilia et inuisibilia; siue [b 1Kb] sedes, siue dominationes, siue principatus, siue potestates: omnia per ipsum et in ipso [c 1Kb] creata sunt .  Numquid inter omnia celestia et terrestria etiam Spiritum sanctum nominauit? Et utique principaliter nominasset, si eum creatum uel factum, sicut cetera, cognouisset. Si autem tam dure uis intelligere illud quod dictum est, omnia per ipsum facta sunt, [d 1Kb] ut non excipias Spiritum sanctum; quero quid sentias de eo quod dicit propheta Dauid ad [e 1Kb] Deum Dominum, omnia seruiunt tibi ; numquid Spiritum sanctum inter omnia seruire dicis, aut seruum appellaris, qui utique non est seruus, sed Dominus liberans a seruitute creaturam? Quod autem sit Dominus Spiritus sanctus, ad Thessalonicenses scribens Paulus sic dicit: Dominus dirigat corda uestra in dilectione Domini et tolerantia Christi . Spiritum sine dubio Dominum dixit, de quo et ipse Saluator  ad apostolos dixerat, quia ipse uos diriget in omnem ueritatem . Adhuc euidentius docet Paulus dicens: Dominus est Spiritus; ubi autem Spiritus Domini, ibi libertas . Et ad Romanos: Non, inquit, accepistis Spiritum seruitutis iterum in timore, sed accepistis Spiritum adoptionis . Si Spiritus adoptionis est, et facit homines filios Dei, quomodo ipse in seruili conditione ponitur, cum seruus non possit legitime liberare? Quoniam, inquit, estis filii, misit Deus Spiritum Filii sui in corda uestra declamantem: Abba, Pater. Si autem Filius, et heres per Deum; ergo iam non est seruus, sed Filius [f 1Kb] . Si me Christus liberum facit et Filium et proprii nominis diuinitatis sue heredem, impius ero si eum seruum dixero qui me liberum facit.  Libertas autem Spiritus in hoc etiam manifestatur, quod dixit Apostolus: Omnia operatur unus atque idem Spiritus, diuidens singulis prout uult . Ubi uoluntaria distributio predicatur, non  potest uideri conditio seruitutis. In creatura enim seruitus intelligenda est; in [g 1Kb] Trinitate uero dominatio et libertas. Ergo si illud quod dictum est in psalmo omnia seruiunt tibi ad creaturas pertinet et non ad Spiritum sanctum, hoc quoque dictum, omnia per ipsum facta sunl [h 1Kb] , non Spiritum sanctum inter omnia concludit; quia nec ex aliqua materia aut ex nichilo factus legitur, qui [i 1Kb] de Patre procedit.

5. Sufficit itaque fidelibus hoc scire quia Filius quidem genitus est, Spiritus autem de Patre procedens est: et ipsis utamur uerbis quibus uti diuina Scriptura nos uoluit. Qui autem diligit uitam, et uite nouit auctorem, et trium nominum socio honore suscepit in baptismi sacramento, nec iam illic terminum querit, ubi certum erat non fuisse principium, in  quo credidit. Credimus ergo Spiritum sanctum Paraclitum de Patre procedere: esse autem non Filium, neque Filium Filii, quod solent [i 1Kb] stulte conquirere; sed Spiritum ueritatis, cuius processio aut qualis aut quanta sit, nulli conceditur scire. Nam de incomprehensibilitate ipsius Spiritus Dominus quoque in Euangelio dixit: Quia Spiritus ubi uult spirat, et uocem eius audis, sed nescis unde ueniat aut quo uadat . Hunc Spiritum nouimus in persona esse propria et uera; fontem sanctificationis, lumen animarum, diuisorem gratiarum. Hic Spiritus sanctificat, non sanctificatur; illuminat, non illuminatur: nec ulla creatura sine hoc Spiritu aut ad eternitatem peruenire, aut uere sancta poterit nominari. Audeo dicere; templum ipsum Domini, id est corpus quod accepit  ex uirgine, certe ipso Spiritu instructum est. Et dixit Gabriel angelus ad Mariam: Spiritus sanctus ueniet in te, et uirtus Altissimi obumbrabit te; ideoque quod nascetur ex te, de Spiritu sancto est . Ecce ipsum templum, in quo uerbum Domini habitauit, inuenimus ab Spiritu sanctificatum. Et licet dicat ipse Dominus de se, Quem Pater sanctificauit et misit in hunc mundum ; et iterum, Potest enim Filius Dei et suum corpus et omnia sanctificare : tamen ut uirtutem et proprietatem sancti Spiritus seculo manifestaret, tempore baptismatis in specie columbe ipse in suum corpus recepit Spiritum sanctum, ut uere secundum Apostoli dictum omnis in eo habitaret plenitudo diuinitatis corporaliter: de qua plenitudine postmodum accipiunt  apostoli gratiam pro gratia, ipso inspirante Domino in faciem apostolorum, et dicente: Accipite Spiritum sanctum; si cuius peccata dimiseritis, dimissa erunt; si cuius tenueritis, tenebuntur .  Et cum scriptum sit, Quis poterit peccata dimittere nisi solus Deus ; ecce apostoli in Christi potestate peccata dimittere, perhibentur. Cognita est itaque quanta sit sanctificatio Spiritus, ubi Dominico ipsi corpori accommodata monstratur: cognita est et potestas Spiritus, cum peccata dimittit.

6. ueniamus ergo ad ceteras eius uirtutes et opera, ut quid et quantus sit Spiritus sanctus possit agnosci. Sicut enim Pater et Filius nisi per opera agnoscuntur, ut ipse Dominus ait, uel operibus meis credite ; ita et Spiritus sanctus nisi per operum insignia, quid sit non potest plenius sciri. Nemo itaque [a 1Kb] anxiet cum de Spiritus sancti uirtute capitula proferimus; nemo aures claudat cum diuina uerba recitantur: plus debent credere celestia testimonia, quam  terrena figmenta. Quid ergo est quod uolumus? ad signa Dominica sine dubio traditionem. Si enim in nomine Patris et Filii non sine Spiritu sancto renascimur, non sine Spiritu sancto sanctificamur, atque ad eternitatem proficiscimur, cupimus ostendere quia non solum in baptismo, sed etiam in aliis omnibus cum Patre et Filio Spiritus sanctus operatus est et semper operetur.

7. Quamquam sufficeret hoc solum, quod in baptismi sacramento cooperatus inuenitur; quia ex hoc et alia intelliguntur non sine Spiritu esse creata. Quale est reuera, renouatio quidem et reparatio hominis cum Spiritu fiat, figuratio autem hominis et creatio, sine Spiritu esse credatur? An dubium est alicui, plus esse baptismi sacramentum, quam ipsa  exordia creature? quia in baptismo eternitas perficitur, in exordio autem mors regnauit ab Adam. Audiamus ergo Dauid de creatione prophetantem: uerbo Domini celi firmati sunt, et Spiritu oris eius omnis uirtus eorum . uerbum hoc utique Filius intelligendus est, secundum Ioannis preconium per quem omnia facta sunt. Spiritus autem oris non alius est, nisi iste qui creditur sanctus. Habes utique in uno uersiculo Dominum, et uerbum Domini, et Spiritum sanctum Trinitatis adimpleturum mysterium. Quod si uerbum hoc, per quod celi firmati sunt, aliquis impudenter iussionem interpretari uoluerit; [b 1Kb] Spiritum eque era solubilem dixerit; paulatim in Iudaismum cadat necesse est: quia nec Photinus nec Iudei per uerbum substantiuum et Spiritum concedunt  esse aliquid procreatum.

8. Sed dices: De uerbo quidem manifestum est quod creauerit; quid de Spiritu? Accipe aliud testimonium iustissimi illius et antiquissimi Iob. Spiritus, inquit, diuinus qui fecit me . Et Dauid psallens dicit ad Deum: Emitte Spiritum tuum et creabuntur, et renouabis faciem terre . Si  creatio et renouatio per Spiritum erit, sine dubio et principium creationis sine Spiritu non fuit. Sed solent hi, qui ueritati resistunt, argute Spiritus uocabulum et personam ad Filium conuertere, sicubi creator Spiritus inuenitur; quia et Filius Spiritus est, sicut et Pater Spiritus. Quod utique non est credendum praue argumentationi, uel ex hoc ipso quia Dauid et uerbum Domini dixit, quod est Filius; et Spiritum nichilominus predicauit, qui est sanctus: uerbum quidem firmans celos, Spiritum autem omnem uirtutem eorum, hoc est [c 1Kb] ornatum. Aut credant ergo qui hec legunt; aut si nolunt credere, quid et legunt? Ne quis autem putet hanc [d 1Kb] credulitatem ad Dei Patris contumeliam pertinere, cum potius ad gloriam [e 1Kb] exspectet, si eius uerbum cuius ipse Pater, aut eius Spiritus cuius  ipse auctor est, creasse omnia referatur: ipse enim [f 1Kb] creat omnia, cum uerbum eius creant et Spiritus.

9. Post creationem igitur ostendamus quia uiuificat Trinitas. Et quidem de persona refert Apostolus: Testor coram Deo qui uiuificat omnia . uitam uero dat Christus: Oues, inquit, mee uocem meam audiunt; et ego dabo eis uitam eternam . uiuificamur uero per Spiritum, ipso Domino dicente, Spiritus est qui uiuificat . Similiter et Paulus ad Romanos: Qui suscitauit Christum a mortuis, [g 1Kb] uiuificabit et mortalia corpora uestra, propter inhabitantem Spiritum eius in uobis . Ecce una uiuificatio Patris, et Filii, et Spiritus sancti aperte monstrata est.

 10. Prescientia omnium rerum in Deo est, et occultorum cognitor est. Licet nemo Christianus ignoret, tamen ex Danielis libro monstrandum est. Deus, inquit, qui occultorum cognitor es, qui prospicis omnia ante quam nascantur . Hec eadem prescientia in Christo est, dicente euangelista: Ab initio, inquit, sciebat iehsu quis esset eum traditurus, uel qui essent non credentes . Quod sit autem occultorum cognitor, ex hoc manifestatum est, cum obscura consilia Iudeorum manifestans dicebat: Quid cogitatis nequam in cordibus uestris ?

11. Similiter prescire omnia Spiritum, Deus manifestauit dicens ad apostolos: Cum uenerit Spiritus ueritatis, docebit uos omnia, et uentura annuntiabit uobis  . Qui uentura annuntiare perhibetur, puto prescire omnia non dubitabitur, quia ipse [h 1Kb] scrutatur altitudines Dei, et nouit omnia que sunt Dei. Nec non et sacramenta reuelat Dei; testatur Daniel dicens: Ipse est Deus deorum, et rex regum, qui sacramenta reuelat . Reuelantur omnia per Christum, sicut ipse ait: Nemo nouit Patrem  nisi Filius et cui uoluerit Filius reuelare . Omnis uero in Spiritu reuelatio est; testatur Paulus: Nobis, inquit, reuelauit Deus per Spiritum sanctum suum . Ecce est reuelatio unius Trinitatis Deus.

12. Quod ubique sit presens, et impleat omnia, dicente Esaia: Ego, inquit, Deus approximans. Et Deus de longinquo . Si absconditus fuerit homo in absconditis, numquid non uidebo eum? nonne celum et terram ego impleo ? Quid autem de sua presentia, qui ubique? Et Saluator Christus in Euangelio dicit: Ubicumque fuerint duo uel tres [a 1Kb] in nomine meo, ibi et ego sum in medio ipsorum . De plenitudine autem eius apostolus refert: Qui descendit, ipse est et qui ascendit  super omnes celos ut adimpleret omnia . De Spiritu eque sancto quod [b 1Kb] adsit ubique, dicit propheta ex persona Domini: Ego in uobis, et Spiritus meus stat in medio uestrum . Et Salomon ait: Spiritus Domini repleuit orbem terrarum . Habitat Deus in sanctis suis, secundum promissionem quam dixerat, Habitabo in illis et inambulabo . Quid uero Dominus in Euangelio dicit? Manete in me et ego uobis . Probat autem hoc Paulus: Nescitis quia iehsu Christus in uobis est ? Hoc autem totum in Spiritus habitatione adimpletur, sicut memorat Ioannes: Ex hoc, inquit, scimus quia in nobis est, de Spiritu suo, quem dedit nobis . Similite et idem Paulus: Nescitis quia templum Dei estis, et Spiritus  Dei habitat in uobis ? Et mox dicit: Glorificate et portate Deum in corpore uestro .

13. Nam quod arguat Pater, arguat et Filius, arguat etiam et Spiritus sanctus, ita probandum est. In Psalmo XLIX legitur: Peccatori autem dixit Deus, quare tu enarras iustitias meas ? Et infra: Arguam te et statuam [c 1Kb] illam contra faciem tuam . Dauid eque orans dicit ad Deum: Domine, ne in ira tua arguas me . Et quia ipse uenturus est arguere omnem carnem . Quid uero de Spiritu sancto Saluator in Euangelio? Cum uenerit, inquit, Paraclitus ille, arguet mundum de peccato et de iustitia et de iudicio . Hoc prouidens Dauid clamabat ad Deum: Quo ibo a Spiritu  tuo, et a facie tua quo fugiam ? Quod sit autem unum iudicium [d 1Kb] a Deo per Christum futurum, beatus Paulus ostendit: Cum iudicabit, inquit, Deus occulta hominum per Iesum Christum Dominum nostrum . Et quia Spiritus sanctus iudicaturus est Antichristum, dicente Paulo, cum de persona eius loqueretur: Quem interficiet, ait, Dominus iehsu Spiritu oris sui . Si Antichristus Spiritu oris Domini interficitur, ergo et omnis creatura Spiritu iudicabitur, dicente Salomone:  Contra illos statuet Spiritus uirtutis, et tamquam turbo uenti diuidet eos .

14. Nam et quod bonus Pater, bonus Filius, bonus Spiritus sanctus, sic probatur. De Patre quidem dixit Unigenitus in Euangelio: Nemo bonus nisi unus Deus . De se autem: Ego sum pastor bonus . De Spiritu eque Dauid psallens dicit: Spiritus tuus bonus deducet me in uiam rectam . Et sicut dicitur de Filio, Rectum est uerbum Domini , sic et de Spiritu dicitur Spiritum rectum innoua in uisceribus meis .

15. Quis autem illam dignitatem Spiritus sancti possit tacere? Antiqui enim prophete clamabant Hec dicit Dominus. Hanc uocem Christus adueniens in suam reuocauit personam dicens: Et ego dico uobis.  Noui autem prophete quid clamant? sicut Agabus prophetans in Actibus apostolorum ait: Hec dicit Spiritus sanctus . Et iterum se a Deo Patre et a Christo uocatum et missum Paulus apostolus , non ab hominibus neque per hominem, sed per Iesum Christum et Deum Patrem. In Actis uero apostolorum legitur quod a Spiritu sancto segregatus et missus. Sic enim scriptum est: Et dicit Spiritus sanctus, segregate mihi Barnabam et Paulum in opus quo uocaui eos . Et paulo post: Ipsi autem missi a Spiritu sancto descenderunt Seleuciam .

16. Nequis autem Spiritum sanctum quia Paraclitus dicitur [e 1Kb] contemptibile quid estimet; Paraclitus enim aduocatus siue consolator est secundum Latinam  linguam; que appellatio etiam Filio Dei communis est, sicut docet Ioannes: Hec, inquit, scribo uobis ne peccetis. Quod si quis peccauerit, Paraclitum habemus apud Patrem Iesum Christum iustum . Nam et ipse Dominus cum dicit ad apostolos alterum aduocatum mittet uobis Pater, sine dubio cum alium Paraclitum nominat, sic quoque Paraclitum manifestat. Sed nec a Patre hoc nomen Paracliti alienum est: beneficentie enim nomen est, non nature. Paulus denique ad Corinthios scribit: Benedictus Deus et Pater Domini nostri Iesu Christi; Pater misericordiarum et Deus totius consolationis, qui consolatur nos ; quod Grece dicitur, [f 1Kb] . Et cum consolator dicitur Pater, consolator et Filius, consolator et Spiritus  sanctus, una tamen nobis consolatio Trinitatis prestatur. Sed abluti, inquit, estis et sanctificati et iustificati estis in nomine Domini Iesu Christi et in Spiritu Dei nostri .

17. Sed forsitan hec mitia et bona non excitant animum ad intelligendam potentiam Spiritus sancti; pauca de terribilibus proferamus. uendiderat possessionem Ananias, sicut scriptum est in Actibus apostolorum, suppressamque partem pecunie discipulus sibi reseruauerat; reliquam pro tota ante pedes deposuit  apostolorum. Offendit Spiritum sanctum, quem putauerat se latere. Sed quid ad eum continuo beatissimus Petrus? Anania, quare Satanas impleuit cor tuum, mentiri te Spiritui sancto ? Et statim ait: Non es mentitus hominibus, sed Deo. Atque ita percussus uirtute eius, cui mentiri uoluerat, expirauit. Quid hic uult [a 1Kb] beatus Petrus intelligi Spiritum sanctum? Et utique clarum est cum dicit: Non es mentitus hominibus, sed Deo. Manifestum est ergo quoniam qui mentitur Spiritui sancto, Deo mentitur; ei qui credit in Spiritum sanctum, credit in Deum. Sic etiam uxor Ananie, que in mendacio fuerat conscia et in morte facta est socia. Tale aliquid, immo fortius in Euangelio ostendit Dominus dicens: Omne peccatum et blasphemie remittentur hominibus; qui autem dixerit blasphemiam in Spiritum sanctum, non  remittetur ei neque in hoc seculo neque in futuro . Terribilis sententia! [b 1Kb] irremissibile dicit esse peccatum ei qui in Spiritum sanctum blasphemauerit. Compara huic sententie illud quod scriptum est in Regnorum libro: Si peccando peccauerit uir in uirum, orabunt pro eo; si autem in Deum peccauerit, quis orabit pro eo ? Ergo quia peccare in Spiritum sanctum et peccare in Deum, idem [c 1Kb] inexpiabile crimen est; iam aduertere poterunt quanta sit Spiritus sancti maiestas; in quem si quis rebellis exstiterit, in perpetuas penas trudetur.

18. Possem plura de diuinis Scripturis proferre testimonia que, secundum Baptismi sacramentum, Trinitatem  unius operationis ac potentie manifestarent. Sed quia et in his plenus est sapientibus intellectus, multa pretereo. Faciam itaque recapitulationem dicturus: si de Patre procedit Spiritus sanctus; si liberat; si sanctificat; si Dominus est, ut dixit Apostolus; si creat cum Patre et Filio; si uiuificat; si prescientiam habet, sicut habet Pater et Filius; si reuelat; si ubique est; si adimplet orbem terrarum; si habitat in [d 1Kb] electis; si arguet mundum; si iudicat; si bonus est; si rectus est; si de eo clamatur, hec dicit Spiritus sanctus; si prophetas constituit; si apostolos mittit; si consolator est; si abluit et iustificat; si [e 1Kb] tentatores suos interficit; si is qui [f 1Kb] in eum blasphemauerit, non habet remissionem neque in hoc seculo neque in futuro, quod utique Deo  proprium est; si hec ita sint, immo quia uera sunt, quid a me queritur ut dicam quid sit Spiritus sanctus, cum per operum magnitudinem, quod est ipse se manifestat? Non utique alienus est Patris et Filii sanctitate, qui non est ab operum uirtute alienus: frustra illi nomen diuinitatis negatur, cuius potestas non potest abnegari: frustra prohibeor eum cum Patre et Filio uenerari, quem confiteri cum Patre et Filio ipsa ueritate compellor. Si ille mihi cum Patre et Filio confert remissionem peccatorum, confert sanctificationem et uitam eternam, ingratus ero nimis et impius si non ei cum Patre et Filio referam gloriam. Aut si non est colendus cum Patre et Filio, ergo nec confitendus est in baptismate. Si autem omni modo confitendus est, secundum dictum Domini et traditionem  apostolorum, ne semiplena sit fides et imperfecta; quis me poterit ab eius religione et ueneratione cohibere? [g 1Kb] In quem enim credere iubeor, ei etiam deuote supplicabo.

19. Adorabo ergo Patrem, adorabo Filium, adorabo Spiritum sanctum, una eademque ueneratione. Quod si quis durum hoc putat, audiant quomodo Dauid ad [h 1Kb] culturam Dei fideles hortetur: Adorate, inquit, scabellum pedum eius, quoniam sanctum est . Si scabellum pedum Domini religionis est adorari; quanto magis religiosum erit, si eius Spiritus adoretur? ille utique Spiritus quem beatus Petrus in tanta sublimitate predicauit dicens: [i 24Kb] Euangelizauerunt uobis Spiritum sanctum missum de celo, in quem concupiscunt angeli prospicere . Si angeli eum cupiunt aspicere, quanto magis  nos homines mortales [i 1Kb] contemnere non debemus? ne forte et de nobis dicatur sicut dictum est ad Iudeos: uos semper [k 1Kb] Spiritui sancto restitistis, sicut et patres uestri .

20. Quod si hec tanta ac talia non inclinant animum ad uenerandum Spiritum sanctum, accipe adhuc aliquid fortius. Sic enim Paulus instruit prophetas Ecclesie, in quibus utique et per quos ipse Spiritus loquebatur: Si, inquit, omnes prophetent, intret aliquis infidelis aut idiota, conuincitur ab omnibus, examinatur ab omnibus, occulta etiam cordis eius manifesta fiunt. Et tunc cadens in faciem adorabit Deum, pronuntians quia uere Deus est in nobis . Utique Spiritum sanctum intelligi uoluit, qui in prophetis loquebatur.  Si ergo infideles cadunt in faciem et adorant Spiritum sanctum, adorant perterriti, et confitentur inuiti ex operum magnitudine, id est abundantia gratie spiritualis; quanto magis fidelibus expedit uoluntarie et ex affectu adorare Spiritum sanctum!

21. Adoratur autem Spiritus non quasi separatim more gentilium; sicut nec Filius separatim adoratur, quia in dextera Patris est; sed cum adoramus Patrem, credimus nos fideliter et Filium et Spiritum sanctum pariter adorare: quia et cum Filium inuocamus, Patrem nos credimus inuocare: et cum Patrem rogamus, a Filio nos credimus exaudiri, sicut ipse Dominus pollicetur, Quidquid petieritis a Patre in nomine meo, ego faciam; ut honorificetur Pater in Filio. Sic et cum Spiritus adoratur, ille utique adoratur  cuius est Spiritus.

22. Illud autem nullus ignorat, quod diuine maiestati nec addi quidpiam nec minui, humanis supplicationibus potest: sed unusquisque secundum propositum uoluntatis sue aut gloriam sibi acquirit fideliter uenerando, aut confusionem pertinaciter resistendo. Certum est enim quia et contentio et superbia damnationem generant; honorificentia fructum deuotionis exspectat. Quare autem fideles non honorificent integre Trinitatem, ad quam pertinere confidunt, cuius nomine se renatos, cuius uocabulo se nominari gloriantur? Nam sicut [a 1Kb] , a nomine Dei Patris homines Dei appellantur, ut Helias homo Dei  dictus est, et Moyses homo Dei, ut Timotheus homo Dei a Paulo appellatus est; sic a Christo Christiani nuncupantur; sic etiam ab Spiritu spirituales appellantur. Si igitur uoceris homo Dei, et non fueris Christianus, nichil es. Aeque si Christianus dicaris, et non fueris spiritualis, ne tibi satis de salute confidas. Sit ergo nobis secundum baptisma Saluatoris confessio, fides [b 1Kb] integre Trinitatis, una deuotio pietatis: nec more gentilium, potestatum diuersitates opinemur, aut creaturam in Trinitate suspicemur. Sed nec Iudeorum scandalo succumbamus, qui Filium Dei negant, qui Spiritum non adorant; sed potius perfectam Trinitatem adorantes et magnificantes, sicut in mysteriis ore nostro dicimus, Sanctus, sanctus sanctus Dominus Deus Sabaoth, ita conscientiam teneamus. Et illud  unus sanctus, utique Spiritus; unus Deus, iehsu Christus in gloria Dei Patris; una omnipotentia, quia una est religio Trinitatis. Et deinceps pacem et dilectionem sectantes bonis semper operibus abundemus; et audiamus ab Apostolo, sicut audierunt Corinthii in [c 1Kb] prima Epistola: Gratia Domini nostri Iesu Christi, et dilectio, et communicatio sancti Spiritus erit cum omnibus uobis. Amen.

Explicit sancti Nicete episcopi de Spiritus sancti Potentia.

Incipit tractatus eiusdem de diuersis appellationibus Domino nostro Iesu Christo conuenientibus.





SANCTI NICETAE EPISCOPI AQUILEIENSIS [a 1Kb] DE DIuERSIS APPELLATIONIBUS D. N. IESU CHRISTO CONuENIENTIBUS. *

 1. Multa nomina multeque appellationes in Scripturis sanctis inueniuntur, que Domino Iesu et Saluatori nostro conueniunt. Dicitur uerbum, dicitur sapientia, lux, uirtus, dextera, brachium, angelus, appellatur homo; dicitur agnus, ouis, sacerdos, uia, ueritas, uita; dicitur uitis, iustitia, redemptio: panis, lapis, medicus, fons aque uiue, pax, iudex, ianua appellatur. Hec omnia dicitur; et alia multa uocabula in Scripturis sanctis [b 1Kb] de Christo inuenies; cum unus atque idem sit Dei Filius Deus noster, ut uirtutis eius ac dispensationis ratio cognoscatur. Audisti appellationes; quere nunc appellationum  significationes. uerbum dicitur, uel quod impassibiliter  genitus sit a Deo Patre, uel quod sine diminutione patene substantie eius exstiterit generatio. Nam nec homo diminutionem aliquam pati uidetur cum uerbum emittit. uel certe uerbum dicitur, quod per ipsum sit Deus Pater semper et angelis locutus et hominibus. Sapientia dicitur, quia per ipsum sunt in principio sapienter cuncta disposita. Lux dicitur, quia et primas mundi tenebras ipse illuminauit, et noctes mentium humanarum suo aduentu fugauit. uirtus dicitur, quia nulla eum potest superare creatura. Dextera et brachium dicitur, quia per ipsum uniuersa creata sunt, et ab ipso omnia continentur.  Angelus magni consilii appellatur, quia ipse est nuntius  paterne uoluntatis. Dicitur hominis Filius, quia propter nos homines homo nasci dignatus est. Dicitur agnus propter innocentiam singularem. Ouis dicitur, ut eius passio demonstretur. Sacerdos dicitur, uel quia suum corpus oblationem et hostiam obtulit Deo Patri pro nobis; uel quod per nos [a 1Kb] dies singulos offerri dignatur. Dicitur uia, quia per ipsum pergimus ad salutem. uitis appellatur, quia brachiorum palmites extendens in cruce, magnum seculo prestitit dulcedinis fructum. Iustitia dicitur, quia per sui nominis fidem iustificat peccatores. Redemptio dicitur, quia olim perditos sanguinis sui pretio nos redemit. Panis dicitur, quia [b 1Kb] famem gentium per suum refecit Euangelium. Lapis dicitur, quia nec serpens fecit in eo uestigium, et nobis ipse prestitit munimentum.  Medicus dicitur, quia infirmitates nostras et uulnera sua uisitatione curauit. Fons aque uiue dicitur, quia per lauacrum regenerationis et abluit et uiuificat peccatores. Pax dicitur, quia dissidentes in unum collegit, et Deo Patri reconciliauit. Resurrectio dicitur, quia ipse omnia de sepulcris corpora suscitabit. Iudex dicitur, quia ipse est et uiuos iudicaturus et mortuos. Ianua dicitur, quia per ipsum celorum regni fidelibus aperitur introitus.

2. Ergo quia tantis et nominibus et titulis Dominus communis appellatur, habe fiduciam, fidelis, et spem tuam in ipso tota uirtute constitue. Nam ut Patrem scias, ipse tibi uerbum est. Si uis recte sapere, ipsum quere, quia sapientia est. Si tenebras  aliquas sensus tuus patitur, Christum require, quia lumen est. Infirmus es? habes refugium, quia et medicus est et uirtus. uis scire per quem sit mundus creatus, et a quo omnia contineantur? ipsum crede, quia brachium et dextera perhibetur. Pauorem sustines aliquem? in omnibus tibi uelut angelus aderit. Si tibi difficile fuerit uisu accedere ad tantam unigeniti maiestatem, ne desperes, quia et homo factus est, ut ad eum facile accessum haberet humanitas.  Si innocens fueris, tibi ipsi se [c 1Kb] sociabit uelut agnus. Si te persecutio aliqua gentilis contristat, sume fiduciam, quia et ipse tamquam ouis immolatus est; et te tamquam sacerdos Patri suscipiet offerendum. Si uiam salutis ignoras, require Christum, quia ipse est iter animarum. Si uis scire ueritatem, ipsum audi, quia ueritas est. Mortem omnino ne timeas, quia Christus uita credentium est. Dulcedo te seculi delectat? magis ad crucem Christi conuertere, ut eius uitis, que in cruce pependit, dulcedine recreeris. Peccator es perditus? iustitiam debes esurire, redemptorem sitire, quod Christus est: satiat enim quia panis est. Si nutas in aliquo, firma gressum in ipso, quia lapis est, et te munitum prestabit ut murus. Infirmus et debilis es? ab ipso quere remedium,  quia medicus est. Ardorem pateris pecccatorum, uel maxime quicumque es catechumenus? curre ad uite fontem, ut ardor tuus exstinguatur, et eternitatem tua anima consequatur. Si ira discruciat et exagitat dissensio, accede ad Christum, quia pax est, ut et Patri reconcilieris, et omnem diligas hominem tamquam te esse diligendum [d 1Kb] iudicas. Si occasum corporis times, et mortem uite istius perhorrescis, memento quia resurrectio est; potest resuscitare quod cecidit. Si te peccati [e 1Kb] uoluptas sollicitat, et uitia carnis [f 1Kb] irritant, prescius cogita quia iustus iudex est, seuerus examinator est, eterni ignis preparator est; et numquam te peccare delectabit. Ad postremum, frater, si te desperatio aliqua inuaserit de remuneratione iustitie, de celestis glorie expectatione,  [g 1Kb] credibili mente ianuam illum esse presume; quia et per ipsum resuscitatus a mortuis, et celorum secreta penetrabis, et angelorum consortium consequeris: et audies illam desiderabilem uocem: Euge, serue bone et fidelis, [h 1Kb] quia fuisti fidelis, intra in gaudium Domini tui; posside regnum quod tibi [i 1Kb] preparatum est a mundi constitutione: ipso prestante, qui cum Patre et Spiritu sancto uiuit et regnat per omnia secula seculorum . Amen.





SANCTI NICETAE EPISCOPI AQUILEIENSIS [a 1Kb] EXPLANATIO SYMBOLI [b 2Kb] HABITA AD COMPETENTES. 

 1. Qui credit in Christo, et sequitur eum ad ueram ducentem uitam, sicuti Isrelis populus Moysen  secutus terram repromissionis ingressus, hic confidens duce Christo abrenuntiat inimico, et angelis  eius, et uniuerse magice [a 1Kb] curiositati, que constat eius per angelos Satane. Deinde [b 1Kb] renuntiat operibus eius malis, et culture, idolis, sortibus, et auguriis, pompis, et theatris, fornicationibus, [c 1Kb] ebrietatibus, choris, atque mendaciis. Hec sunt et alia serpentina, que stringunt animas hominum, et ad inferni carcerem ducunt. His ergo malis se homo expediens, has catenas post dorsum suum uelut in faciem proiiciens inimici, iam [d 1Kb] sincera uoce pronuntiat.

2. [e 1Kb] Credo in Deum Patrem omnipotentem. Bene incipit a credulitate confessio, quia sic beatus Paulus expressit. Corde, inquit, creditur ad iustitiam, ore autem confessio fit ad salutem . Credis ergo in [f 1Kb] Deum Patrem omnipotentem: Deum ingenitum, qui ortus a nullo est, [g 1Kb] a nullo cepit: Deum  inuisibilem, quem nullus carnis oculus uidere sufficit: Deum incomprehensibilem, qui omnia comprehendit: Deum immutabilem, qui non mutatur temporibus, nec senescit etate, sed semper idem est: qui non in tempore cepit uiuere, sed semper uiuens, nullum patitur successorem: Deum bonum et iustum celi et terre Creatorem. Hunc confiteris Deum, sed eumdem confitearis et Patrem Filii necesse est: nemo enim Pater est sine Filio: Pater ergo per Filium est, habens utique Filium, cuius sit Pater. [h 1Kb] Et hec est pia confessio in Deum; ut eum non solum [i 1Kb] Deum scias, sed cognoscas et Patrem [i 1Kb] , Patrem uiuentis uerbi, uirtutis ac sapientie proprie: [k 1Kb] qui ante omnia secula, ante omnium principium, ante omne omnino tempus ex se genuit Filium, Spiritus Spiritum, Deus  Deum; in quo sunt condita uniuersa [l 1Kb] que in celis, et  que in terra; uisibilia, et inuisibilia, sicut docet Paulus , et consignat Ioannes: [m 1Kb] omnia per ipsum facta sunt, et sine ipso factum est nichil .

3. Credens ergo in Deum Patrem, statim te confiteberis credere et in Filium eius Iesum Christum. Hic est Filius Dei iehsu Christus. iehsu qui Hebreorum lingua interpretatus, Saluator intelligitur: Christus uero regie dignitatis appellatio est: ueluti saluator et rex, unus atque idem Christus iehsu. Hic propter nostram salutem descendit a Patre de celis, et simile nobis corpus accepit. Natus ex Spiritu sancto, et uirgine Maria sine ulla uiri operatione: corpus ex corpore, Spiritus sancti uirtute, generatum est; manens Deus, homo factus est, [n 1Kb] ut hominibus et uisui  et doctrine saluti esse posset: quia aliter diuinitas ab hominibus sustineri non poterat nisi corporis assumptione uisibilis.

4. Natus ergo ex sancta et incontaminata uirgine, ut sancte natiuitatis nobis prestaret initium. Natus est, secundum quod ante dictum fuerat per prophetam: Ecce uirgo in utero concipiet, et pariet Filium, et uocabitur nomen eius [o 1Kb] Emmanuel: quod est interpretatum, Nobiscum Deus ; . Crede ergo, hunc, qui ex uirgine natus est, nobiscum esse Deum; Deum ante secula de Patre; hominem ex uirgine propter homines. uere incarnatum, non putatiue, sicut [p 1Kb] quidam erronei heretici erubescentes mysterium Dei in phantasmate dicunt factam Domini incarnationem: quia non uere fuerit quod uidebatur,  sed oculos fefellerit hominum. Quod [q 1Kb] absit  omnino a Dei ueritate. Si enim falsa incarnatio est, falsa erit et salus hominum. Quod si uere salus in Christo est, uera eque incarnatio est. In ipso utrumque existens; homo, quod uidebatur; Deus, quod non uidebatur. Manducans ut homo, et pascens quinque [a 1Kb] millia hominum quinque panibus, quia Deus. Dormiens ut homo in naui, sed uentis et mari imperans, quia Deus. Manus cruci affigens uelut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro [b 1Kb] suscitans, quia Deus. Utrumque ergo credendus est Christus; Deus, et homo: quia sicut homo ex passionibus agnoscitur, ita Deus ex diuinis operibus manifestatur. Habes ergo unde respuas magistros  fallacie. Si quis tibi hominem tantummodo Christum fuisse in auribus susurrare [c 1Kb] tentauerit, dicito quia homo per predicta factus est; [d 1Kb] quem ex uirtutibus, et professionibus iam cognoui, dicente ipso Saluatore ad Iudeos: Si mihi non uultis credere, uel operibus credite. Et cognoscite, quia ego in Patre, et Pater in me .

5. Sequitur ut credas Dominice passioni; et passum confitearis Christum, crucifixum a Iudeis, secundum predicta prophetarum. Et uide ne erubescas in passione Domini tui. Si forte aliquid infidelitas Iudeorum, uel stultitia gentium de magnifica Christi cruce blasphemare uoluerint, memento semper dicti Domini: Qui me confessus fuerit coram hominibus, et ego confitebor eum coram Patre meo, qui est in celis  . Nec sane est unde confundaris, si in quo sacramento passus est Christus, intelligas. Passus est non diuinitate, sed carne. Deus enim impassibilis semper est. Passus autem est carne, sicut apostolus docet , ut eius uulnere salus humano generi proueniret: sicut etiam propheta predixerat Isaias. Et ipse, inquit, passus est pro peccatis nostris, uel uulnere eius sanati sumus omnes . Nostro enim peccato passus est Christus, ut nobis iustitia donaretur. Sub Pontio ergo Pilato passus est. Tempus designatur, quo Pontius Pilatus fuit preses Syrie et Palestine. Hoc autem ideo caute ponitur, quia aliquanti hereticorum demoniacis fraudibus decepti diuersos garriunt christos. Tu ergo et tempus passionis edoceris; ut eum, qui uere sub Pontio Pilato pro salute mundi passus est Christus,  non passum aliquem alium fatearis. Mortuus est ergo, ut mortis iura dissolueret.

6. Tertia die resurrexit uiuus a mortuis, sicut ait propheta, inter mortuos liber . Neque  poterat Christus a morte detineri, qui et mortis, et uite totam obtinet potestatem. Ascendit in celos, unde et descenderat: quia Nemo, inquit, ascendit in celum nisi qui de celo descendit, Filius hominis qui erat in celo . Sedet ad dexteram Patris, secundum quod dictum est in Dauidicis ex persona Dei Patris ad Filium: Sede a dextris meis, donec ponam inimicos tuos scabellum pedum tuorum . Inde uenturus [e 1Kb] iudicare uiuos et mortuos. Crede quoniam hic ipse Christus Dominus noster ueniet cum angelis et uirtutibus eorum, [f 1Kb] tam uiuos quam olim mortuos iudicare: ut reddat singulis secundum opera eorum: hoc est, iustos ad uitam eternam constituat; impios autem eterne pene subiiciat.

7. Credis et in Spiritum sanctum. Hic Spiritus sanctus  unus est, sanctificans omnia, qui de Patre procedit, solus scrutans mysteria et profunda Dei, qui in specie columbe de celis uenit in Christum. Hic Spiritus sanctus unus quidem est, sed multiplex in uirtutibus et in operationibus. Ipse diuidit gratiarum dona singulis prout uult . Ipse prophetas constituit, apostolos impleuit; et ipse tempore baptismi animas credentium, corporaque sanctificat; [g 1Kb] sine cuius operatione nulla potest creatura ad eternitatem peruenire: in cuius gloriam etiam [h 1Kb] angeli prospicere concupiscunt . Qui et sedes [i 1Kb] et dominationes, et uniuersas celorum uirtutes sua maiestate sanctificat. [i 1Kb] In quem Spiritum sanctum si quis blasphemauerit, non habet remissionem neque in hoc seculo neque in futuro, sicut ipse Dominus pronuntiauit  .

8. Hanc Trinitatis fidem, fratres, in cordibus firmate uestris, credentes in unum Deum Patrem omnipotentem, et in Filium eius Iesum Christum Dominum nostrum, et in Spiritum sanctum, lumen uerum, et sanctificatorem animarum, qui est pignus hereditatis nostre, qui nos, si in eum fuerimus intenti, deducet in omnem ueritatem, et faciet celestibus coherere. Hanc enim regulam fidei apostoli a Domino acceperunt, ut in nomine Patris, et Filii, et Spiritus sancti omnes gentes credulas baptizarent . Hec in uobis maneat fides; hoc depositum custodite, carississimi, deuitantes profanas uocum nouitates et oppositiones fallacis scientie .

9. Si gentiles suadent multos patres iterum colere, tu retine beatam professionem tuam, [k 1Kb] quia unum  confessus es Deum Patrem: nec [l 1Kb] enim natura fert, ut unus homo plures habeat patres. Si Iudeus Christum Dei Filium non credere suadet, sit tibi tamquam hostis; aut impugnandus, si tanta tibi est scientia  Scripturarum; aut certe deuitandus, si exercitatio deest. Si quis hereticus sub nomine Christiano aut Christum tibi creaturam tradit, aut Spiritum sanctum alienum esse a Patris et Filii gloria persuadet, sit tibi tamquam ethnicus et publicanus; quia te ad [a 1Kb] idololatriam [b 1Kb] deducit, cum creaturam colere persuadet. Et cum te questionibus tortuosis nititur implicare, recurre ad murum fidei tue, et dic secundum Apostolum: Ego [c 11Kb] absolutus sum, ego sanctificatus sum, ego iustificatus in nomine Domini nostri Iesu Christi, et in Spiritu Dei mei . Nihil de hac Trinitatis professione [d 1Kb] nuntiabo, ne saluti mee [e 1Kb] damnum, et fidei faciam detrimentum.

10. Post confessionem beate Trinitatis, iam profiteris credere sanctam Ecclesiam catholicam. Ecclesia  quid aliud, quam sanctorum omnium congregatio? Ab exordio enim seculi, siue patriarche, siue Abrabam, Isaac, et Iacob, siue prophete, siue apostoli, siue martyres, siue ceteri iusti qui fuerunt, qui sunt, qui erunt, una Ecclesia sunt, quia una fide et conuersatione sanctificati, uno spiritu signati, unum corpus effecti sunt: cuius corporis caput Christus, sicut perhibetur et scriptum est . Adhuc amplius dico. Etiam angeli, etiam uirtutes et potestates superne in hac una confederantur Ecclesia; Apostolo nos docente, quia in Christo reconciliata [f 1Kb] sint omnia, non solum que in terra sunt, uerum et que in celo . Ergo in hac una Ecclesia crede te communionem consecuturum esse sanctorum. Scito unam hanc esse Ecclesiam catholicam in omni orbe terre constitutam;  cuius communionem debes firmiter retinere. Sunt quidem et alie pseudo-ecclesie; sed nichil tibi commune cum illis; ut puta Manicheorum, Cataphriguarum, Marcionistarum; uel ceterorum hereticorum, siue schismaticorum; quia iam desinunt iste Ecclesie esse sancte: siquidem demoniacis decepte doctrinis, aliter credunt, aliter agunt, quam Christus Dominus mandauit, quam apostoli tradiderunt. Credis deinde in remissionem peccatorum. Hec est enim gratia, qua credentes, [g 1Kb] Deum Christum confitentes, [h 1Kb] consequuntur per baptisma remissionem suorum omnium peccatorum. Unde et regeneratio dicitur; quia plus homo innocens, et purus redditur, quam cum de matris sue utero generatur. Consequenter credis et carnis tue resurrectionem,  et in uitam eternam. Reuera enim si hoc non credis, frustra in Deum credis. Totum enim quod credimus propter nostram credimus resurrectionem. Alioquin si in hac uita tantum speramus in Christo, uere, ut ait Apostolus, miserabiliores sumus omnibus hominibus  ; quando utique ad hoc Christus carnem suscepit humanam, ut communionem uite perpetue mortali nostre substantie impertiret.

11. Multi quidem sunt hereticorum, qui distorquent fidem resurrectionis, uindicantes solius anime salutem, negata carnis resurrectione. Sed tu, qui in Christum credis, carnis tue resurrectionem profiteris. In hoc enim Christus et mortuus est, et resurrexit, ut et uiuentium et mortuorum dominetur . Nec sane superuacue hoc credis. Habes siquidem auctores idoneos. Accipe Isaiam prophetam dilucide predicantem: Exsurgent mortui, et resurgent qui sunt in monumentis, et suscitabuntur qui sunt in terra . Habes et ipsum Dominum prophetarum in Euangelio promittentem: Ego sum resurrectio  et uita; qui credit in me, etiamsi mortuus fuerit, uiuet . Et alio loco: Amen dico uobis, uenit hora cum mortui qui sunt in monumentis, audient uocem Filii Dei; et resurgent, qui bona fecerunt, in resurrectionem uite, qui autem mala gesserunt, in resurrectionem iudicii . Habes apostolum Paulum asseuerantem: Oportet corruptum hoc induere incorruptelam, et mortale hoc induere immortalitatem . Scitote ex duplici nos esse substantia, id est, corpore et anima. Corpus quidem mortale, anima uero immortalis. Cum homo ex hac uita deficit, non anima moritur, sed ea recedente solum corpus emoritur; et putrescente in terra corpore, [i 1Kb] anima pro suo merito aut in loco lucis aut in loco caliginis reseruatur; ut in die aduentus Domini de  celo, cum uenerit cum sanctis angelis suis, resuscitatis omnibus, et anime reuocentur in corpora, et iusta sit bonorum malorumque [i 1Kb] discretio. Tunc iusti fulgebunt sicut sol in regno Patris eorum: impii uero, et iniqui in tenebras inferi, ubi erit fletus oculorum, et stridor dentium, sicut scriptum est.

12. Ut autem de corporis resurrectione non dubites, accipe uel unum exemplum de mundanis rebus, sicut docet Apostolus . Ecce granum tritici, mortuum, aridum, seminatur in terra; et rore celi madefactum, cum putruerit, tunc demum uiuificatur, et surgit. Puto, qui granum tritici resuscitat propter hominem, ipsum hominem seminatum in terra resuscitare poterit: immo et potest et uult. Nam sicut granum pluuia, ita corpus Spiritus rore uiuificandum,  sicut clamat Isaias ad Christum, ros, enim, inquit, qui abs te est, sanitas est illis . uere sanitas, quia resuscitata corpora sanctorum amplius iam mori non metuunt. uiuent enim cum Christo in celo, qui uixerunt secundum precepta  Christi et iustitias in hoc mundo: hec est eterna, et beata uita illa, quam credis: hic fructus totius fidei, et bone conuersationis: hec spes, propter quam nascimur, credimus, et renascimur. Propter hanc et prophete et apostoli et martyres tam labores inextricabiles sustulerunt, quam mortem cum gaudio susceperunt. Hanc uitam nec gentilis habebit, nec Iudeus incredulus possidebit; sed nec uitiis et criminibus seruiens Christianus; quia solis est fidelibus et caste uiuentibus preparata.

13. Quod cum ita sit, karissimi, manete in his que didicistis et tradita sunt uobis. Retinete semper pactum, quod fecistis cum Domino, id est hoc symbolum, quod coram angelis et hominibus confitemini. Pauca quidem sunt uerba; sed omnia continent sacramenta.  [a 1Kb] De totis enim Scripturis hec breuitatis causa collecta sunt, tamquam gemme pretiose in una corona composite, ut quoniam plures credentium litteras nesciunt, uel qui sciunt, per occupationes  seculi Scripturas legere non possunt, habeant sufficientem sibi scientiam salutarem.

14. Ita, karissimi, siue sedetis, siue operamini, siue dormitis, siue uigilatis, hec salutaris confessio uoluatur in pectoribus uestris. Sit animus semper in celo, spes in resurrectione, desiderium in promissione. Crux Christi, et gloriosa passio cum fiducia preferatur; et quotiens inimicus mentem tuam aut timore, aut auaritia, aut ira titillauerit, responde illi minaciter, dicens: Et abrenuntiaui, et abrenuntio tibi, operibus pariter, et angelis tuis; quia credidi Deo uiuo et Christo eius, cuius Spiritu signatus nec mortem didici iam timere. Sic uos tuebitur manus Dei, sic Spiritus Christi sanctum custodiet introitum uestrum, ex hoc nunc et usque in seculum;  cum meditantes Christum dixeritis ad inuicem: fratres, siue uigilemus, siue dormiamus, simul cum Domino uiuamus; cui gloria in secula seculorum. Amen.





EIUSDEM S. NICETAE [a 1Kb] FRAGMENTA SEX. 



I.

Nicetas in libro [b 1Kb] primo ad Competentes. Instructiones igitur necessarias ad fidem currentibus opus est explorare, quas et rustice anime possint aduertere pariter et tenere, non ex proprio ingenio compositas, sed ex diuinarum Scripturarum predicatione collectas, quibus edocentur baptismum electi, ut quid dimiserint sciant, et quid desiderant magis intelligant, et quid accepturi sunt, uel quid obseruare debeant certius recognoscant; quia magnum est quod desiderant, grande est quod inchoant, siue Deus inspirauit, siue homo commonuit et suasit.



II.

Ibidem. Catechumenus, quasi [c 1Kb] hospes et uicinus fidelium, deforis audiens mysteria, nec intelligens; audiens gratiam, nec aduertens; ex [d 1Kb] hoc uero fidelis  incipit appellari.



III.

Ibidem. Non enim ante ad confessionem uenitur, nisi prius fuerit diabalo renuntiatum. Sicut nec [e 1Kb] aurilegus  ante aurum mittit in sacculum, nisi prius terram uel limum lauerit uniuersum. Ideo oportet prius repudium dicere diabolice uanitati, et amara eius studia abrenuntiando proiicere. Abrenuntiare autem oportet non nudo sermone neque solis labiis, sed fide fortissima, et indubitata scientia, id est ut Christo se homo tota animi uirtute committat, confidens, quia Christi factus desinat timere diabolum. Deinde abrenuntiat et operibus eius malignis, id est culturis et idolis, sortibus et auguriis, pompis et theatris, furtis et fraudibus, homicidiis et fornicationibus, superbie et iactantie, ire et auaritie, commessationibus et ebriositatibus, choris atque mendaciis, et his similibus malis. Quid dicimus de his, qui superfluo carnis ornatu iactare se uolunt, et uideri mirabiles? taceo de exquisitis inutiliter uestimentorum subtilitatibus. Oro  uos, quid faciunt in uiris capilli [f 1Kb] acu crispati, come retro quidem ceruicem cooperientes, ante autem frontem penitus abscondentes, ita ut nec signo Christi locus liber relinquatur in fronte; et [g 1Kb] unde se putant  habere aliquam gloriam uel decorem, inde turpitudinem et ignominiam contrahant? [a 1Kb] Similiter et mulieres caput ligantes ut scutum, ut frons tamquam uallis inter duos subsidat colles; ut de auribus pondera lapillorum auro ligata dependeant, ut brachia onerentur auro, ut ceruicem premant catene uel lapides, et pedibus sanguinee calceamentis flammule rutilent. Quis usus in his, que utilitas inuenitur, nisi sola inanis pompa, et mens desiderio infantili corrupta?



Iu.

Item in lib. II. Certe omne peccatum sine demonis operatione non fit, que omnia opera diaboli uel eius pompas esse intelligimus. His ergo malis se homo expediens, has catenas post dorsum suum uelut in  faciem proiiciens inimici, iam sincera uoce pronuntiat: Credo in Deum Patrem omnipotentem, et reliqua. De fide enim sicut in eodem symbolo continetur,  pleniter ad fidem quisque atque ad baptisma peruenire desiderans, instruendus est pariter et docendus, ut breuitatem symboli in corde memoriter teneat, quod quotidie dicat apud semetipsum, antequam dormiat, cum de somno resurrexit, quod omnibus horis in mente habeat; similiter et orationem Dominicam, et signaculum crucis quo se contra diabolum muniat.



u.

In lib. ad Competentes. Symbolum est commonitorium fidei, et sancta confessio, que communiter ab omnibus tenetur et discitur.



uI.

In lib. primo. Cur exorcizatur, nisi ad consequendam  gratiam preparatur? Per exorcismos enim ueluti per ignem purgantur; quia ignita sint eloquia Domini, ex quibus sunt exorcismi compositi.





PETRI BRAIDAE DISSERTATIO IN S. NICETAM.



1 PROLOQUIUM.

Scopus dissertationis et ordo.

Niceam seu Nicetam episcopum Aquileiensem illustrare aggredior, illum nempe ad quem diui Leonis Magni super quibusdam difficultatibus percelebris  exstat epistola; eumque in primis ipsum esse contendo quem Gennadius Romatiane ciuitatis appellat episcopum, eumdemque propterea auctorem tum nuper detecti editique libelli, cui titulus Explanatio Symboli beati Nicete Aquileiensis episcopi habita ad competentes, tum alterius quoque qui Libellus ad lapsam uirginem ab eodem Gennadio appellatur, quique hactenus inter Opera sanctorum Ecclesie doctorum Ambrosii, Hieronymi, et aliquando etiam Augustini locum obtinuit. Res itaque mihi potissimum est cum illustri uiro, de sanctis Ecclesie Patribus optime merito, ac lucubrationibus editis, aliisque nominibus spectatissimo, Ioanne Prosdocimo Zabeo, qui in peculiari sua dissertatione, que uenetiis prodiit typis Antoni Rosa anno 1803, Niceam seu Nicetam illum Romatiane ciuitatis episcopum a Gennadio memoratum, ac hisce aliisque scriptis operibus clarum, alium ab Aquileiensi Nicea seu Niceta esse uoluit, eumque episcopum propugnauit illius in Dacia ciuitatis, que apud scriptores ueteres Remisiane aut Romessiane  siue Remesiane nomine appellatur; illum propterea qui Aquileiensi episcopo eiusdem nominis paulo superior exstitit tempore, quique sancti Paulini Nolani episcopi amicitia et hospitio inclaruit. Dum uero contra huiusmodi uirum doctrina et eruditione prestantem, quem maximi facio, cuiusque lucubrationem de Nicea seu Niceta nostro uere sum admiratus, stylum sumo, non is est animus ut quidquam uelim eius laudi imminutum, qui solius ueritatis detegende studio se ad scribendum contulit, et in eam quam probabiliorem iudicauit sententiam descendit. Stet suus honor clarissimo uiro, qui in sua opinandi ratione, antequam prior ex his opusculis recens detegeretur, prestantissimos ecclesiastice eruditionis proceres habuit antecessores, necnon et nuper, eodemque opusculo iam Patauii edito, illustris memorie uirum Michelem Denis Palatine uindobonensi bibliothece prefectum; cuiusque elucubratio digna sane est que  legatur, tum ob orationis nitorem, tum etiam ob eruditionis delectum, et illam maxime perspicuitatem, que in huiusmodi recondite eruditionis genere non raro desideratur. Liceat interim et mihi oppositam tueri sententiam, quam plane probabiliorem existimo, quam etiam satis exploratam   lectoribus humanissimis ac partium studio minime actis apparituram confido: quod dum exsequor, ea est indoles uiri ingenui atque ornatissimi, ea animi amplitudo, ac ueritatis assequende cupido, ut non dubitem quin pergratum illi futurum sit etiam a sententia discedere, quam minus firmis rationibus innixam deprehendat, licet fortasse momenti fuerit non exigui tantopere pro eadem laborasse.

En autem dissertationis huius progressum et ordinem. I. Siue Aquileiensis Ecclesie episcopus sit, siue alterius in Dacia site, ille, quem Gennadius Romatiane ciuitatis appellat episcopum, procul dubio unius auctoris sunt tum Explanatio Symboli ad competentes, 2 tum Libellus ad lapsam uirginem; que duo nunc primum una simul sub nomine sancti Nicete Aquileiensis episcopi damus opuscula. II. Niceas seu Nicetas, sancti Paulini Nolani episcopi amicitia clarus, non fuit episcopus ciuitatis Romatiane in Dacia cis Danubium constitute; quinimmo trans Danubium episcopatum gessit. III. Romatiane ciuitatis episcopus  Niceas seu Nicetas a Gennadio memoratus, non est Niceas seu Nicetas ille Dacus sancti Paulini Nolani episcopi amicus, eiusdemque laudibus celebratus. Iu. Romatiane ciuitatis episcopus Niceas seu Nicetas a Gennadio memoratus, est dubio procul Niceas seu Nicetas episcopus Aquileiensis, qui sancti Leonis Magni tempore floruit, et ad quem eiusdem sancti pontificis exstat epistola. u. Romatiana ciuitas a Gennadio memorata, non est in Dacia inquirenda, sed in ueteri diecesi seu prouincia Aquileiensi; et probabiliter illa est que Portus Romatianus, seu Romatinus, aut Romatius, non ita procul a Concordia, ex fluuio eiusdem nominis a Plinio appellata fuit; aut illa que hodie Portus-Gruarius dicitur, et ad eumdem Romatium, seu Romatinum, aut Romatianum fluuium sita est, qui eam interfluit. uI. Niceas seu Nicetas, episcopus Aquileiensis, Romatiane ciuitatis episcopus probabiliter dictus fuit, seu quia  antequam episcopalem sedem Aquileiensem conscenderet, episcopu Auxiliaris fuit Aquileiensis Ecclesie ad portum Romatium siue Romatinum, situs; seu quia ad portum uel ciuitatem eiusdem nominis non infrequenter sedebat, etiam cum Aquileiensis Ecclesie clauum teneret. uII. Clarissimi Zabei, contra Aquileiensem Nicee seu Nicete Gennadiani episcopatum, momentis fit satis. Occurritur quoque auctoritati et animaduersionibus clarissimi uiri Michelis Denis. uIII. De sancto Niceta episcopo Aquileiensi, eiusque opusculis, tum nunc editis, tum etiam aut deperditis aut adhuc latentibus; necnon et de fragmentis, que nobis innotuerunt studio et industria eiusdem eruditissimi uiri Michelis Denis. De illius quoque sanctitate ac cultu. IX. Nonnulla exhibentur obseruatu digna tum quoad dogmata et mores, tum quoad disciplinam, ex sancti Nicete opusculis atque fragmentis. X. Nonnulla quoque expenduntur, que ab eodem Niceta aut minus exacte, aut durius dicta uideri possent.



CAPUT I.

Siue Aquileiensis Ecclesie episcopus sit, siue alterius in Dacia, ille quem Gennadius Romatiane ciuitatis appellat episcopum, procul dubio unius auctoris sunt tum Explanatio Symboli ad competentes, tum Libellus ad lapsam uirginem, que duo nunc primum una simul sub nomine sancti Nicete Aquileiensis episcopi damus opuscula.

A Gennadio Massiliensi oriatur oportet hec de Nicea seu Niceta episcopo eiusdemque scriptis Operibus disputatio: siquidem qui illum secuti sunt, ac de eodem Nicea seu Niceta habuere sermonem, Honorius Augustodunensis, et Ioannes Trithemius, a Gennadii opere mutuati fuerunt. Gennadius itaque, De uiris Illustribus, capite 22 ex editione Ioannis Alberti Fabricii, hec habet: »Niceas Romatiane [a 1Kb] ciuitatis episcopus, composuit 3 simplici et nitido sermone competentibus ad baptismum instructionis  libellos sex. In quibus continet primus qualiter se debeant habere competentes, qui ad baptismi gratiam cupiunt peruenire. Secundus est de Gentilitatis erroribus: [b 1Kb] in quo dicit suo pene tempore Melodium quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos. Tertius liber de Fide unice Maiestatis; quartus aduersus Genethlologiam [c 1Kb] quintus de Symbolo: sextus de Agni paschalis uictima. Edidit et ad lapsam uirginem libellum, [d 1Kb] pene omnibus labentibus emendationis incentiuum.« Hec Gennadius.

Constat igitur ex Gennadio Niceam seu Nicetam episcopum ciuitatis Romatiane, inter alia que scripsit simplici ac nitido sermone, libellum quoque scripsisse de Symbolo ad competentes, qui quinto loco ab eodem numeratur, et alium insuper ad lapsam uirginem, qui ultimus recensetur. Cum postremus hic libellus unicus esset ex septem a Nicea seu Niceta elucubratis, qui ante superiores annos ecclesiastice reipublice  innotesceret, hinc ex allato Genadii testimonio non pauci critices periti suspicabantur libellum hunc ad Niceam seu Nicetam istum pertinere, quamuis aliis sanctorum Patrum Operibus accenseretur; et quamuis eruditissimi Benedictini editores Operum diui Ambrosii inter genuinos illius fetus enumeratum uellent, parum admodum Gennadii auctoritate permoti, aliorumque, qui Gennadii testimonio nitebantur. Omnium autem primus, qui Nicee seu Nicete Gennadiano libellum hunc ad lapsam uirginem tribuit, fuit uir clarissimus Ioannes Baptista Cotelerius in postrema notatione sua ad caput 57 libri II Constitutionum Apostolicarum, tom. I, pag. 268, Patrum Apostolicorum  edit. Amstelodam. 1724, ubi ait: »Quia autem in hac nota, et alibi allego librum ad uirginem lapsam, quem uiri docti abiudicant quidem Ambrosio, Hieronymo, Augustino, sed nemini adiudicant; cuius parentis fetum illum esse autumem, aperiam. Puto esse Nicee; adductus in eam opinionem auctoritate Gennadii, illiusque descriptorum Honorii Augustodunensis, et Trithemii.« Precipua sane huius Nicee seu Nicete laus, quod illius opusculum dignum uisum fuerit aliquando tum Hieronymi tum Augustini ingenio; maxime uero quod a Benedictinis monachis nostra etiam, ut ita dicam, etate, inter genuina diui Ambrosii Opera recensitum fuerit. »Potest namque liber , potest liber tribui scriptori cuipiam, et quidem falso, qui stylo scriptus sit ab eius dictione non prorsus abhorrente; ab alio nimirum eiusdem eui aut proximi scriptore . . . . . Nec mirum est Ambrosio et Hieronymo, exempli causa, ascriptos proxime preteritis seculis fuisse uarios eruditos libros, et quibus  uix meliores scribere ipsi potuissent.«

Dum unicum tamen illud Nicee seu Nicete opusculum ex septem ab eodem scriptis cognitum esset, et diui Ambrosii precipue nomine gauderet, Gennadii auctoritas tanta non erat, que rem conficere uideretur, et opusculum illud ueluti ex Ambrosianorum Operum catalogo deiicere, ut Nicee seu Nicete illi, parum tunc certe 4 comperto scriptori, tribueretur. Quid namque obstare posset, quominus Ambrosius ipse, qui tam preclare de uirginibus, de uirginitate, de Institutione uirginis, ac de Exhortatione uirginitatis libros conscripsit, alium quoque elucubrauerit pro re nata ad lapsam uirginem, seu potius de lapsu uirginis consecrate, ut in eius Operum editione a Benedictinis monachis adornata inscribitur? Ambrosii certe dignitas in hoc opusculo minime desideratur: episcopalis elucet auctoritas, uiget robur discipline, nitet ubique eruditio Scripturarum, et rerum grauitas cum elocutionis ui mire consentit. Ille nimirum ueluti lapis Lydius non  exstabat, ad quem ex criticorum placitis conferri illud opusculum potuisset, ut absque ambiguitate de illius auctore iudicare liceret: deerat nempe opusculum aliud e sex a Gennadio memoratis quod Nicete nomen preferret, et ad quod conferri potuisset illud ad uirginem lapsam, seu de lapsu uirginis consecrate, de quo anceps sententia fuisset; ac propterea licitum erat Ambrosianorum Operum editoribus illud diui Hieronymi usurpare aduersus Origenis defensores, qui quadam sub nomine Pamphili martyris apologia pro Origene nitebantur, dum nullum aliud Pamphili pateret opus, unde apologia illa genuinus fetus illius martyris probari posset: »Date quodlibet aliud opus Pamphili; nusquam reperietis; hoc unum est. Unde igitur sciam quod Pamphili sit? uidelicet stylus et saliua docere me poterit!« S. Hieronymus, ad Pammachium et Oceanum, de erroribus Origenis epist. 84, in edit. uallarsii num. 11.

Postquam uero ex codice bibliothece Ghisiane prodiit tandem anno 1799 Patauinis primum typis  excusus, ac paulo pridem inuentus, opera eminentissimi cardinalis Stephani Borgia  unus e sex illis libellis pro competentibus ad baptismum, quos Gennadius Nicee seu Nicete suo tribuebat, Quintus nempe de Symbolo; quique ad omne dubium ex animo depellendum quod ille reapse foret, et auctoris illius de quo Gennadius loquebatur, titulum preferebat Explanatio Symboli beati Nicete Aquileiensis episcopi habita ad competentes ; ecce criticam habemus regulam, qua tuto iudicare possimus etiam de libello altero ad uirginem  lapsam, seu de lapsu uirginis consecrate, num plane Nicee seu Nicete huius hic censendus sit, an potius diuo Ambrosio relinquendus. Adest nimirum styli regula ualde tuta, sapienterque ab omnibus critices tractatoribus tradita, neque tamen nostra aut superiori etate inuenta, sed a ueteribus Ecclesie Patribus deprompta, qui eadem sepe usi fuerunt, sancto Dionysio Alexandrino, Eusebio, Hieronymo, Augustino, aliisque, uti uidere est apud Ioannem Clericum, loco supra citato, et apud Honoratum a sancta Maria, Animaduers. in reg. et usum critices dissert. 3 art. 7.

Cum nullum itaque exstet dubium de Explanatione Symboli ad competentes, quin opus Nicee seu Nicete episcopi sit de quo Gennadius, quidquid interim de Romatiana ciuitate opinari liceat, que Aquileiensis aut altera in Dacia intelligatur, Explanatio illa, que profecto cuique legenti simplicem etiam ac nitidum sermonem exhibet ab eodem Gennadio definitum, stylum quoque Nicee seu Nicete huius ita prodit, ut quod diuus Augustinus de sancto Cypriano aiebat  epistola 93, num. 39, idem nobis liceat de Niceta nostro proferre. »Stylns eius habet quamdam propriam faciem, qua possit agnosci.« Hinc ex stylo Explanationis Symboli ad competentes recte iudicabitur de aliis quoque eiusdem Nicee seu Nicete libellis, si qui in lucem post tot secula 5 emergant, etiamsi auctoris nomine destituti: et uidendum interim de libello ad lapsam uirginem, seu de lapsu uirginis consecrate, qui quidem per tot secula absque auctoris nomine circumfertur, et sola nititur apud Gennadium nomenclatione.

Clarissimus ipse Zabeus germanitatem agnouit duorum horumce opusculorum in monito post dissertationem suam posito ad Symboli Explanationem quam iterum euulgauit, ubi ita scripsit: »Si quis opera illa perpendet, cognoscet quidem uestem utriusque esse dissimilem, sed cultum uerborum, et nitorem sententiarum esse eosdem, atque propterea in ipsa styli differentia faciem se talem prodere, qualem decet esse  sororum.« Gaudeo mihi sane Zabeum habere consortem sententie mee, quam apud sacrorum Rituum congregationem ante annos 16 peculiari animaduersione tuebar, dum iussu illustrissimi ac reuerendissimi archipresulis nostri, ac postea S. R. E. cardinalis, Petri Antonii Georgii, preclare memorie uiri, patronum agerem sancti Nicee seu Nicete episcopi Aquileiensis, augendi gratia illius officii lectionibus propriis; quod ex uoto etiam factum fuit: sed cum Zabeus ibidem abstinuerit super hac re ab omni prorsus inquisitione, utpote que illius non esset instituti, res ipsa apud nos eiusmodi est, que mereatur dilucide explicari.

Neque diffitendum quidem hosce libellos prima fronte uideri posse ab alio atque alio auctore prodiisse, utpote quod non idem in utroque sit eloquentie genus, immo toto celo diuersum: nam uti Zabeus ipse animaduertebat, orationis genus in Explanatione Symboli familiare est ac tenue; dum in libello altero ad uirginem lapsam oratio sublimis est, uehemens,  concitata. Non ideo tamen comparatio utriusque opusculi dimittenda: nam idem esse potest in uariis operibus stylus, licet ueluti styli facies sit diuersa, quemadmodum idem ipse optime dignoscitur homo, et ab alio quocumque probe discernitur, licet aspectum prebeat, pro internorum affectuum diuersitate, modo serenum modo turbatum, modo gratum modo offensum, modo hilarem modo seuerum, modo pacatum modo etiam concitatum. Non idem itaque Nicee seu Nicete aspectus in duobus hisce libellis, sed idem stylus in utroque, eadem dicendi forma, idem locutionis incessus, idem uerborum nexus, et alia huiusmodi; ex quibus constat quod licet ipse non eiusdem in utroque, ut ita dicam, ingenii fuerit ac uoluntatis, eiusdem tamen labii in utroque esse non destitit: quod exempli causa ex paucis, que sequuntur, collationibus confirmamus; ueniam interim ab eruditis lectoribus petentes, si ad hec minutiora descendimus,  que tamen in argumento hoc nouo minime credimus contemnenda.

Legimus itaque in Explanatione Symboli cap. 1: Hec sunt et alia serpentina, que stringunt animas hominum. In libello uero ad lapsam uirginem seu de lapsu uirginis consecrate, cap. 9 num. 39: De te quid dicam filio serpentis; et num. 42: Exclude ergo . . . . de corde tuo blandimenta serpentis. En eiusdem in utroque opusculo usum metaphore, que familiaris quodammodo auctori fuisse uidetur. Iterum in Explanatione Symboli, cap. 2: Qui ortus a nullo est. In libello uero ad lapsam uirginem, cap. 2 num. 5: Que caput horum et causa malorum es; et cap. 6 num. 22, ex lectione editionis Hieronymiane uallarsii: Que obliuionem tantorum passa bonorum es, et receptaculum tantorum facta malorum es. Iterum in Explanatione Symboli, cap. 8: Hanc . . . fidem, fratres, in cordibus firmate uestris. In libello uero ad lapsam uirginem, cap. 5 num. 19, ex lectione precitate editionis Hieronymiane: 6 Semper cogita cui uirginitatem spoponderis  tuam. Iterum in Explanatione Symboli, cap. 10: Siquidem demoniacis decepte doctrinis; et cap. 12: Propter nostram credimus resurrectionem; et paulo post: Ad hoc Christus carnem suscepit humanam. In libello uero ad lapsam uirginem, cap. 6 num. 25: Quos . . . pro tua sustinuit opinione labores; cap. 8 num. 32: Humane medicine exclusit auxilium; et num. 36: Incumbentem sibi euasit interitum. En in utroque opusculo eumdem orationis cultum, eumdem nexum uerborum. Idem igitur stylus in ambobus hisce opusculis patet, qui, accedente auctoritate Gennadii utrumque opusculum Nicee seu Nicete suo adiudicantis, eorum germanitatem probe confirmat.

Sed aliud quoque singulare est in eisdem opusculis, quod nequaquam silentio pretereundum. Stylus quidem satis bona satisque tuta cognoscendorum ac distinguendorum operum regula est, uti iam uidimus: sed nichilominus aliquid insuper desiderari solet, quod quamdam habeat cum stylo propinquitatem,  ut argumentum ex stylo petitum firmius adhuc et luculentius euadat. Negari enim nequit etiam argumentum hoc, quamuis nullum ferme aut isto tutius, aut sapientius excogitatum, illud falli nonnumquam posse, uti obseruat, ac rationibus et exemplis probat prelaudatus Honoratus a Sancta Maria, loco supra citato. Quare etiam diuus Hieronymus ad Augustinum scribens, epistola inter Hieronymianas in editione uallarsii 102 et inter Augustinianas 68, super quadam alia epistola ab eodem Hipponensi episcopo sibi data, de qua tamen dubius herebat an uere illius esset, licet stylum et argumentandi rationem agnosceret; aliquid amplius desiderabat preter stylum ipsum, ut certior de scripti illius germana ueritate fieri posset: aiebat enim: »Ego simpliciter fateor dignationi tue, licet stylus et tua mihi uiderentur, tamen non temere exemplaribus litterarum credendum putaui.«

Quod itaque in duobus hisce libellis peculiare habemus ad styli unitatem confirmandam, ut eorum  germanitas adhuc clarius elucescat, sunt quedam sacre Scripture uerba uno eodemque modo in utroque relata, et a communis lectionis textu discrepantia. Ea autem sunt illa que in uulgata nostra absque ullo umquam discrimine leguntur et Matthei uIII, 12; et XIII, 50; et XXII, 13; et XXu, 30; necnon et Luce XIII, 28: Ibi erit fletus, et stridor dentium; que uerba unius uocis additione aucta conspiciuntur in utroque ex his libellis, ubi occasione data eadem referuntur, semel nempe in primo, et bis in secundo; nam in Explanatione Symboli, cap. 13 legimus, Ubi erit fletus oculorum, et stridor dentium; et in libello ad uirginem lapsam, cap. 8 num. 34, similiter, Ubi erit fletus oculorum, et stridor dentium; et cap. 10 num. 44, ex eadem textus lectione, Successit stridor dentium, et fletus oculorum.

Notum est apud eruditos, priscis Ecclesie seculis usque ad Gregorii Magni etatem, obtinuisse in Occidente  illam sacrorum Bibliorum uersionem Latinam, que Itala dicta fuit; que tamen decursu temporis, uulgata preualente, ita demum obsoleuit, atque etiam interiit, ut uir clarissimus Petrus Sabatierius ex illustri Maurinorum cetu, qui uetustissimam illam uersionem nobis reddere sibi proposuerat, eam eruere non sine ingenti labore coactus fuerit ex Operibus Latinorum Ecclesie Patrum illorum seculorum, manentibus nichilominus hinc inde lacunis, quas fortasse nullo umquam pacto implere fas erit. Hec porro uetus Latina uersio ea fuit, que communi usu ab omnibus in Occidentali Ecclesia terebatur, queque non multiplex, sed unica semper exstitit, uti probat eruditissimus Benedictinus 7 aduersus Iosephum Blanchinium in prefatione sua, num. 64, licet eiusdem unice uersionis uarii discrepantesque essent codices quibus singuli Patres utebantur, unde in laudandis Scripturis interdum non adeo omnes et singuli secum consentiant, sed aliquando alii ab aliis dissideant, et alias alii sententias, alia alii uerba adhibeant, ut ipse  animaduertit.

Quid igitur Latina uetus in precitatis Matthei ac Luce locis, ubi uulgata nostra, absque oculorum additamento, habet simpliciter: Ibi erit fletus, et stridor dentium? Et eadem Latina uetus in singulis precitatis locis coheret perfectissime uulgate nostre, et ubique prebet ipsissima uerba: Ibi erit fletus, et stridor dentium, omisso prorsus uocabulo oculorum. Eruditissimus uero editor Sabatierius, qui Latinam hanc ueterem concinnauit consultis omnibus illorum seculorum Patribus ac scriptoribus necnon et codicibus quos habere ad rem potuit, minime inobseruatam reliquit additionem uocis oculorum: sed in annotatione huic textui supposita monet rarissimam esse lectionem uocis oculorum, sibique bis tantum occurrisse, semel nempe in quodam manuscripto sancti Germani, et iterum apud Faustinum presbyterum in libro contra Arianos, tomo u, pag. 644, h. Bibliothece Patrum Lugdunensis. Ipse uero addam,  occurrisse mihi hanc uocem oculorum in relato textu euangelico etiam in Historia Persecutionis uandalice uictoris uitensis, lib. u, capite 1, neque umquam alibi.

Hinc itaque patet lectionem uocis oculorum in textu euangelico ibi erit fletus, et stridor dentium, lectionem paucissimorum omnino codicum fuisse in illa ueteri Latina uersione Bibliorum que priscis Ecclesie seculis obtinebat; si ex tot scriptoribus illorum seculorum quos pre manibus habuit clarissimus Sabatierius ad uersionem illam iterum componendam, bis tandem sibi uocem illam occurrisse fatetur, et si uix alibi inueniri potest, uno excepto uictoris uitensis loco quem ipse adieci. Quod si paucissimorum omnino codicum apud ueteres lectio illa fuit; ubi eadem ipsissima inueniatur in duobus opusculis, que ceteroquin constat eiusdem etiam esse styli, et quorum argumentum, et ipsamet inscriptio quam preseferunt, a scriptore aut ceuo aut pene ceuo uni eidemque auctori tribuitur; opuscula sane ipsa iure meritoque, etiam noua hac probatione, germana censenda  sunt: ideoque satis hucusque probatum quod in uotis erat, unius nempe auctoris esse tum Explanationem Symboli ad competentes, tum libellum ad lapsam uirginem, seu de lapsu uirginis consecrate, de quibus hic agimus; quicumque demum sit ille Niceas seu Nicetas episcopus ciuitatis Romatiane, cui opuscula illa duo Gennadius adiudicauit.

Unum adhuc restat super hac re quod paucis expediamus; estque illorum auctoritas, qui libellum ad uirginem lapsam iam olim Hieronymo et Augustino dederunt; et maxime Maurinorum, qui libellum ipsum ita Ambrosio adiudicarunt, ut inter eiusdem genuina opera, que ad uirgines et ad uirginitatem spectant, collocatum uoluerint, cum preuia admonitione eorum persuasionis teste. Iam uero si Explanatio Symboli ad competentes procul dubio illius Nicee seu Nicete est cuius nomen prefert, siue Romatianus in Dacia ille fuerit, siue Aquileiensis in Italia, et  si ex iis que dicta sunt libellus etiam ad uirginem lapsam illus auctoris est cuius Explanationem Symboli esse constat; libellus ad uirginem lapsam neque Hieronymi esse potest neque Augustini, immo neque etiam diui Ambrosii, quidquid Maurini senserint eiusdem Operum editores.

Sed quod rem conficere plane uidetur, quodque mirandum sane diligentiam 8 hactenus effugisse eruditorum uirorum qui huiusce libelli ad lapsam uirginem toties meminere, illa profecto est additio uocis oculorum in textu euangelico de quo loquebamur, que additio ad textum ipsum non semel sed his legitur usurpata in eodem libello de quo hic sermo, uti monuimus. Ubinam uero hec additio oculorum legitur in tot genuinis operibus sanctorum Hieronymi, Augustini, et Ambrosii, cum illis contigit euangelici illius textus uerba proferre? Quinimmo Hieronymus, epistola 14 ad Heliodorum, num. 8, hoc plane modo Euangelii uerba refert: Ubi erit fletus et stridor dentium. Augustinus quoque, sermone 31 de uerbis  psalmi CXXu cap. 5: Ibi erit fletus et stridor dentium; et libro de uera Religione, cap. 54: Ut ibi sint ubi eis sit ploratus et stridor dentium. Quod autem ad diuum Ambrosium attinet, qui, preter alia uarii generis opera, Euangelium Luce explanauit peculiari commentario, cui titulus Expositio in Lucam, ubi euangelicus textus adest, cuius hic mentio; sanctus hic doctor, libro uII eiusdem operis, num. 204, textum ipsum reddit simpliciter ex communi lectione absque oculorum additamento: Illic erit fletus et stridor dentium; ut profecto mirari subeat Maurinos maxime illius Operum editores, ceteroquin diligentissimos eque ac eruditissimos uiros, aut non animaduertisse huius textus differentiam in libello ad uirginem lapsam, seu de lapsu uirginis consecrate, quem ipsi aliis sancti Ambrosii Operibus sociabant, aut differentiam hanc nichili omnino fecisse. Hec autem differentia, ceteris etiam perpensis, tanta hic nobis est, ut rem ex ea extra controuersiam positam  censeamus, dicamusque confidenter, quod sicut neque Hieronymi neque Augustini neque Ambrosii dici potest libellus ille ad lapsam uirginem qui bis textum euangelicum refert alio prorsus modo ac habetur in aliis eorumdem Patrum genuinis ac sinceris operibus, ita libellus idem germanus frater reputandus est alterius libelli de Symbolo ad competentes, ex eo etiam quod eumdem Euangelicum textum prebeat cum eadem ipsissima ac satis infrequenti additione que ibidem conspicitur.



CAPUT II.

Niceas seu Nicetas sancti Paulini Nolani episcopi amicitia clarus, non fuit episcopus ciuitatis Romatiane in Dacia cis Danubium constitute, quinimmo trans Danubium episcopatum gessit.

Expensa germanitate duorum opusculorum de Symbolo ad competentes, et ad uirginem lapsam, iam ad illorum auctorem accedimus, ad Niceam scilicet, seu Nicetam. Clarissimus Zabeus, qui totus est in  ostendendo Niceam seu Nicetam hunc eumdem esse cum Nicea seu Niceta sancti Paulini Nolani amicissimo, quem constat in Dacia episcopatus munere preclare functum, iis assentitur scriptoribus, qui ciuitatem Gennadii Romatianam comperte habent pro Remisiana aut Romessiana seu Remesiana, que profecto in Dacia Mediterranea cis Danubium sita erat, uti ex geographis constat; nobisque propterea cum Creuierio et cum tabula geographica Anuillei utriusque Dacie cis et trans Danubium posite notionem prebet, ad ambiguitatem locorum et nominum precauendam. Nos uero, quibus alia prorsus insedit opinio, nimirum Niceam seu Nicetam hunc sancto Paulino Nolano episcopo familiaritate coniunctum, neque illius Remisiane aut 9 Romessiane siue Remesiane ciuitatis fuisse episcopum, neque omnino in Dacia cis Danubium sita episcopatum gessisse, sed in illa prorsus que quam latissime trans Danubium protendebatur,  absque ullo peculiaris sedis seu ciuitatis titulo; nos, inquam, cum auctore Illyrici Sacri Daniele Farlato, qui ex professo de Daciis hisce et ratione habita ad rem Christianam disseruit, addita insuper noua illarum regionum tabula geographica, utriusque Dacie hic ideam exhibemus; probaturi deinde ex ipsis maxime Paulini Nolani uerbis, Nicetam illum suum neque Romessiane siue Remesiane aut Remisiane fuisse episcopum, neque omnino in Dacia cis Danubium posita, sed in Transdanubiana episcopali munere et apostolatus officio inclaruisse; ut inde pateat luculentius Romatiane ciuitatis nomen a Gennadio adhibitum in Nicea seu Niceta nichil suffragari, ut Niceas seu Nicetas hic Gennadianus existimetur et Paulini Nolani amicus, et illius in Dacia ciuitatis episcopus que Romessiane seu Remesiane aut Remisiane nomine appellata fuit.

Itaque tomo I Illyrici Sacri, et prolegomenon parte I, capite 5, hec de Daciis a Farlato traduntur. »Traianus primo post Christum seculo exeunte rerum  summam adeptus, trans Danubium, aut imperii Romani, sic Illyrici fines propagauit. Pontem lapideum ingenti substructione, et mirabili opere artificioque perfectum Danubio iniecit, qua exercitum traduceret. Decebalo rege Dacorum uicto. Romanis prouinciis addidit Daciam, presidiis eidem et coloniis Romanorum impositis, anno Christi 103. Daciam, ait Eutropius libro uIII. Decebalo uicto subegit, prouincia trans Danubium facta in his agris, quos nunc Taiphali tenent, et uictophali, et Teruingi habent. Ea prouincia decies centena millia passuum in circuitu tenuit . . . . . ex toto orbe Romano infinitas eo copias hominum transtulit ad agros et urbes colendas . . . . . Porro Dacia longe patebat lateque a septentrione in meridiem inter Carpates montes et Danubium; ab occasu in ortum inter Danubii cursum a borea in austrum reflexum, ac Tyram fluuium, qui oriens ex montibus Carpatibus super ostia Danubii in Pontum Euxinum infertur. Hec regio continebat tres illas prouincias, quas hodie Transyluaniam,  Moldauiam, ualachiam appellamus. Sed tertio post Christum seculo uergente, Dacia ob Gallieni socordiam in perpetuum amissa, Romanum imperium pariterque Illyricum fines suos citra Danubium contraxit. Gallienus diu placidus et quietus, inquit Eutropius libro IX, mox in omnem lasciuiam dissolutus, tenende reipublice habenas probrosa ignauia et desperatione laxauit; Alemanni uastatis Galliis in Italiam penetrauerunt. Dacia, que a Traiano ultra Danubium adiecta fuerat, amissa est. Aliquas tamen urbes regionesque adhuc Romani suis coloniis ac presidiis obtinebant, cum Aurelianus imperare cepit anno post Christum circiter 270. Is cum pro sua prudentia animaduerteret, neque Romanos ciues inter Barbaros tuto commorari, neque regionem illam ab hostium incursionibus defendi, pacateque obtineri posse, satius esse duxit Barbaris eam relinquere, quam inutili labore ac dispendio recuperare. Itaque ex oppidis illis Romana presidia deduxit, et colonias Romanorum, illuc a Traiano inuectas, citra Danubium transtulit,  quibus inter Mesiam utramque collocatis attribuit agrorum terrarumque, quod satis esset ad eos alendos continendosque, et iuste magnitudinis prouinciam equaret, que ex intermediis 10 urbibus agrisque partim superiori, partim inferiori Mesie detractis coaluit. Huic uero prouincie a Danubio usque ad Macedonie fines inter Mesiam utramque producte nomen Dacie imposuit; et Dacia Aureliani, noua, Cisdanubiana, ac denique Romana cognominata est, ut non solum loco, sed etiam nomine distingueretur ab altera, que Dacia Traiani, antiqua, Transdanubiana, et Barbara uocari consueuit. Eamdem postea bifariam diuisit; que pars Danubii ripis ad septentrionem adiacet, eam Ripensem; que uero in meridiem uergit, procurritque usque ad montem Hemum, eam Mediterraneam Daciam appellauit. Hec tradunt Eutropius, uopiscus, Iornandes, et alii plures. Prouinciam Daciam, quam Traianus ultra Danubium fecerat, intermisit, uastata omni  Illyrico et Mesia, desperans eam posse retineri: abductosque Romanos ex urbibus et agris Dacie, in media Mesia collocauit, appellauitque eam Daciam, que nunc duas Mesias diuidit, et est in dextera Danubio in mare fluenti, cum antea fuerit in leua. Eutropius, libro IX. Cum uastatum Illyricum ac Mesiam deperditam uideret, prouinciam trans Danubium Daciam a Traiano constitutam, sublato exercitu ac prouincialibus, reliquit, desperans eam posse retineri; abductosque ex ea populos in Mesia collocauit, appellauitque suam Daciam, que nunc duas Mesias diuidit. uopiscus in Aureliano. Iornandes autem, de Succes. Reg. et Temp. addit ab eodem Aureliano Dardaniam sitam infra Mesiam superiorem a meridie prouinciam factam esse, que ab oriente, noue Dacie Mediterranee finitima erat, in occasum et meridiem usque ad Scardum Hemumque montes porrecta. Sed Gallienus Daces, dum regnaret, amisit. Aurelianusque imperator, euocatis exinde legionibus, eos in Mesia collocauit, ibique aliquam partem Daciam Mediterraneam, Daciamque Ripensem constituit,  et Dardaniam iunxit. Preterea Aurelianus pontem Traiani Danubio impositum interscindi iussit, ut omnem ad nouam prouinciam aditum Barbaris intercluderet.« Hactenus de Daciis, earumque situ ac uicibus, Illyrici Sacri auctor Daniel Farlatus. uidendum nunc de Nicee seu Nicete episcopatu: num scilicet Niceas seu Nicetas sancti Paulini Nolani episcopi amicitia clarus, episcopus fuerit illius ciuitatis quam Romatianam Gennadius appellat, queque Remisiana seu Romessiana siue Remesiana auctorum et geographorum ueterum in Dacia Cisdanubiana Aureliani, noua etiam ac Romana dicta, fuisse perhibetur, aut alterius in eadem loci; an potius episcopatum gesserit in alia ueteri Dacia trans Danubium posita, que Dacia Traiani, antiqua, et Barbara appellabatur.

In pemate XuII sancti Paulini Nolani, cui titulus; Ad Nicetam redeuntem in Daciam, quodque sex paginarum spatio, ut in ueronensi sancti Paulini Operum editione in-folio, satis prolixe extenditur, et ubi  plura commemorantur, tum illius itineris loca, tum nomina populorum, in quibus sanctus hic Nicetas Christi nomen propagauerat; in hoc pemate, inquam, nulla omnino mentio ciuitatis Romatiane, seu Remesiane, aut Remisiane uel Romessiane, que illi episcopalis asseritur in Dacia Cisdanubiana sub metropoli Sardicensi. Si uere illius urbis Cisdanubiane episcopus fuisset Nicetas, in tam longo carmine quo ipsum redeuntem in Daciam comitatur, nequaquam urbis huius, que precipua carminis esse debuisset, sicut et Nicete itineris meta, fuisset oblitus 11 Paulinus Nolanus, qui loca alia tam longinque uie minime preteriuit, ueluti Thessalonicam, Tomin, Scupos, quem postremum etiam appellat patrie illius propinquum, uti infra uidebimus. Nullius itaque omnino proprie sedis episcopus fuisse uidetur Nicetas hic Dacus; et unum potius merito iudicabimus ex iis episcopis, qui pro ueteri Ecclesie disciplina gentium episcopi dicebantur, quique propterea ad predicandum inter gentes Euangelium mittebantur, et episcopi  proinde erant plurium populorum ac regionum, antequam illic episcopales sedes erigerentur.

De his episcopis agens clarissimus abbas Bacchinius de Ecclesiastice Hierarchie Originibus parte I, capite 3, num. 19, ita scribit. »Ordinatos primis Ecclesie temporibus in Occidente non modo certe gentis, que in fide erudiri deberet, sed etiam creatos non certe gentis, nec certe regionis episcopos nouimus, qui gentibus predicantes, ubi consisterent, ibi certam sibi sedem fundarent. Eius rei, et post apostolica tempora in moribus posite, et ab apostolis procul dubio fluentis, certum documentum exhibet Photius in Bibliotheca, codice 48, ubi narratur Caius Romane Ecclesie presbyter, uictore et Zephirino sedentibus, gentium episcopus ordinatus, quem censuere . Id nempe ab initio obtinuerat, ut huiusmodi Euangelii emissariis, orbis gentilium ad Christum conuerteretur, qui Romane  sedis, tamquam metropolis, colonias fundarent in Occidente.« Unum propterea ex his episcopis Euangelii emissariis fuisse existimamus etiam hunc Nicetam; et quidem certe gentis Dacorum probabiliter episcopum ordinatum, qui Romane sedis, tamquam metropolis, colonias in illis regionibus fundaret. Cum uero sanctus idem Paulinus, epistola ad Seuerum ordine 29, num. 14, ut in citata illius Operum editione, appellet Nicetam uenerabilem episcopum atque doctissimum, qui ex Dacia Romanis merito admirandus aduenerat; quidni hic indicare uoluerit Nicete itinera ex Dacia in Italiam, etiam ad hoc, immo ad hoc potissimum ab eodem instituta, ut Romam ueniens, fidei progressus ibidem suis laboribus partos ad Romanam sedem referret, tamquam ad eam a qua illarum gentium aposiolus missus fuerat noue fundande causa colonie Christianorum? Quod autem certe illius gentis nouiter in fide erudiende episcopus ordinatus fuerit Nicetas ex indicato apostolicorum episcoporum more, non autem alicuius peculiaris sedis  iam institute, et quasi aliorum in ea episcoporum successor; uti Remesiana illa ciuitas erat, uel Remisiana seu Romatiana sub metropoli Sardicensi, idem ipse Paulinus innuere uidetur; qui in eodem pemate, dum locum tangit episcopalis cure huius Nicete non unum aliquem signat sed generaliter oras appellat, quibus erat ipse prestitus sacerdos; ait enim:

Sed freto emenso superest uiarum
Rursus in terra labor, ut ueharis
Usque felices, quibus es sacerdos
   Prestitus oras . . .

Quinimmo ex eodem Paulini pemate iure, ni fallor, assequimur agrum apostolici laboris istius Nicete, non cis Danubium. ubi Romesiana seu Remissiana aut Romatiana ciuitas sita erat, sed trans Danubium exstitisse; et reapse Transdanubianam Daciam, nimirum Daciam que Traiani Dacia appellabatur, longe lateque protensam regionem ad leuam Danubii partem,  uariisque Barbarorum populis constantem, illum suscepisse excolendam. uideatur Daciarum Mesiarumque tabula geographica, apud Cluuerium, Introductio in uniuersam 12 geographiam tam ueterem quam nouam; nec on et alia tabula Illyrici uniuersalis et hodierni tomo I Illyrici Sacri Danielis Farlati. Quid igitur sanctus Paulinus?

Ibis Arctoos procul usque Dacos:
ita paulo post initium carminis Nicetam suum alloquitur Paulinus. Quinam uero sunt hi Daci Arctoi tam procul siti, nisi plane Transdanubiane Dacie incole, qui iam tunc temporis ad Romanum imperium non pertinebant; quique Arctoi merito nuncupabantur a Paulino, comparate nimirum ad alios Dacos qui cis Danubium siti erant inter utramque Mesiam, in illa uidelicet Mesie parte a superiori et inferiori detracta que Dacia Aureliani appellata fuit, quique ad dexteram Danubii oram positi Romani imperii partem  constituebant?

Preterea quod certe Daci Transdanubiani fuerint ii, quos Nicetas Paulinianus excolendos susceperat, alia sunt in eodem Paulini carmine que magis magisque suadent. Aiebat namque ad Nicetam suum in Daciam redeuntem:

Tu Philippeos Macedum per agros
Per Tomitanam gradieris urbem,
Ibis et Scupos patrie propinquos
   Dardanus hospes.
O quibus iam tunc resonabit illa
Gaudiis tellus, ubi tu rigentes
Edoces Christo fera colla miti
   Subdere gentes!

Quod Dardanus fuerit hic Nicetas nimirum e Dardania oriundus, quam prouinciam noue Dacie iunxerat Aurelianus, teste Iornande a Farlato supra relato, ex Paulini dictis apparet. Quod non procul a  Scupis, ipsius Dardanie seu Mesie superioris precipua urbe natale solum habuerit, ex eodem itidem constat. uir scilicet ad Euangelium in Dacia Barbara predicandum a Romana Ecclesia sapientissime electus fuerit, qui non tam procul ab illis regionibus esset oriundus; qui Dacus et ipse audiret, licet ex Dacia Romana cis Danubium posita; qui propterea et illorum Barbarorum linguam, ueluti finitimorum, satis calleret, instituta ac mores non ingoraret; et ipsa quoque loca facile haberet perspecta, que essent maxime ad leuam Danubii ripam posita. Persequitur itaque illius terrestre iter Paulinus post appulsum ad urbem Thessalonicensem; eumque ueluti comitatur progredientem per agros Philippeos Macedonie, ac per urbem Tomitanam, euntemque etiam ad Scupos, urbem proximam patrie sue, antequam ad tellurem perueniat ubi rigentes populos edocebat miti Christo subdere fera colla. Quid uero interea Paulinus? Petico spiritu ductus exclamat: O quibus iam tunc gaudiis resonabit illa tellus, ubi tu rigentes  edoces Christo fera colla miti subdere gentes! Quid porro illud iam tunc in Paulini carmine, si cum Scupis esset Nicetas, non procul adhuc fuisset ab illis gentibus, quas edocebat fera colla subdere miti Christo? Et Scupi certe, siue Dardanie siue Mesie superiori tribuantur, proximi erant Romessiane seu Remesiane aut Remisiane ciuitati, que sedes episcopalis esse dicitur Nicete Pauliniani, uti ex tabulis constat. Iam tunc itaque in Paulini sensu illud innuit procul dubio, quod etiam cum Scupis esset Nicetas, non parum adhuc distabat ab illa telluris parte, ubi docebat gentes fera colla subdere Christo. Desiderium nempe illorum populorum de Nicete aduentu exprimere uolens Paulinus, gaudium eorum canit de proximo illius aduentu, etiam cum non modice ab illis distaret. Si tam proximus illis fuisset cum Scupis esset, minus profecto apposite illud iam tunc usurpasset; quia nichil mirum resonare nos gaudiis cum proximum nobis aliquem intelligimus quem ardenti  animo desideramus; sed illud sane mirum, resonare gaudiis etiam iam tunc 13 cum adhuc remotum nouimus, quem ad nos properantem scimus. Non igitur Cisdanubiane, sed Transdanubiane fuisse uidentur ille gentes, quas Nicetas Paulinianus edocebat fera colla subdere miti Christo. Minime uero pretereundum et illud fera colla, quo mores et ingenium illorum populorum Paulinus exprimit, ad quos Nicetas reuertebatur. Fera colla porro Cisdanubiani Daci minime preferebant; utpote qui non Barbari, sed Romani, et ex Romanis colonis orti, ab Aureliano imperatore e Transdanubiana Dacia euocati fuerant, quam totam ueteribus incolis reliquerunt, quos uere fera colla habuisse merito cecinit Paulinus, ex eorum ueluti innata barbarie, atque in Romanum imperium auersatione.

Pergit autem Paulinus:

Quaque Ripheis Boreas in oris
Alligat densis fluuios pruinis,
Hic gelu mentes rigidas superno 
   Igne resoluis.
Iam antea dixerat Paulinus rigentes populos illos esse, qui de Nicete proximo aduentu gestiebant: nunc uberius illius soli rigiditatem exprimit, ac precipue in fluuios uim Boree signat flantis in Ripheis oris. At Dacie Cisdanubiane intra 43 et 44 latitudinis septentrionalis gradum constitute, uti ex ipsa Anuillei tabula constat, adeoque minus ad borealem plagam posite quam nos Foroiulienses qui intra 46 et 47 siti sumus, quique tantam uim Boree in fluuiis nostratibus nichilominus minime experimur; Dacie inquam, Cisdanubiane haudquaquam conueniunt que hic Paulinus de Ripheis oris notat, ubi Boreas alligat fluuios densis pruinis, et ubi Nicetas etiam mentes ibidem gelu rigidas superno igne resoluit. Quinimmo telluris rigiditas, quam Paulinus notat in Nicete sui episcopali cura, minus etiam conuenit Dacie  Cisdanubiane ex partibus superioris et inferioris Mesie ab Aureliano precipue conflate, uti antea uidebamus; cum constet Mesiam olim frugum feracissimam fuisse, atque a Romanis Cereris horreum appellatam ob soli fertilitatem, uti ex Cluuerii opere superius citato lib. Iu, cap. 16 num. 1.

Sed quid plura? Ripheas oras hic memorat Paulinus, que a leua Danubii ripa septentrionem uersus longissime distabant, quam longissime uero ab Aureliani Dacia Cisdanubiana, et a ciuitate Remesiana seu Remisiana aut Romessiana in huius noue Dacie Mediterranea parte posita; ideoque hac uel una uoce Transdanubianum Nicete episcopatum signat, qui a maiori Traiani Dacia ultra Danubium usque ad Ripheas oras iuxta illum quodammodo protendebatur. Neue quis dixerit petice hic locutum Paulinum, et locum pro loco sumpsisse ad quamdam ueluti hyperbolem pro ornatu ac decore carminis. Quidquid enim tunc temporis Riphearum orarum seu Ripheorum montium nomine haberetur, cum nimirum uastissima  illa atque remotissima barbararum terrarum spatia ad Aquilonem posita minus essent Romanis hominibus explorata; en quomodo Ripheas oras, aut loca certe ad Riphearum orarum fines uergentia, ideoque non cis, sed trans Danubium proculdubio sita, proprie exprimit Paulinus episcopalibus Nicete curis obnoxia, dum protinus illorum locorum incolas nominat, quos Christo Nicetas ipse pepererat; ait enim continenter:

Nam simul terris animisque duri,
Et sua Bessi niue duriores,
Nunc oues facti duce te gregantur
   Pacis in aulam.
Quasque ceruices dare seruituti
Semper a bello indomiti negarunt,
Nunc iugo ueri domiui subactas
   Sternere gaudent.
En igitur Bessos ueluti Riphearum orarum incolas trans Danubium, ideoque ab Aureliani noua Dacia  Cisdanubiana 14 longissime positos, quos hic Paulinus Nicete sui curis subiectos nobis exhibet.

Sed sunt etiam alii qui una cum Bessis ultra Danubium Nicete curis patebant, quosque Paulinus itidem nominat in eodem carmine; nimirum Scythe, Gete, et maxime Daci, qui toti amplissime regioni nomen dabant; ita ut apostolatus illius satis late patuerit a leua Danubii parte usque ad Ripheas oras semper inter barbaras gentes, quin ulla mentio appareat noue Dacie cis Danubium, Romanorumque hominum, qui e barbara Dacia euocati sedem in ipsa fixerant. En iterum Paulinum:

Te patrem dicit plaga tota Borre,
Ad tuos fatus Scytha mitigatur,
Et sui discors fera te magistro
   Pectora ponit.
Et Gete currunt, et uterque Dacus;
Qui colit terre medio, uel ille
Diuitis multo boue pilleatus
   Accola ripe.
 Sunt igitur Bessi, sunt Scythe, sunt Gete, sunt Daci, quos memorat Paulinus a Niceta suo in Christiana religione excultos, quique finitimi inter se, illam constituebant trans Danubium, et extra Aureliani Daciam, plagam totam Borre, que Nicetam parentem suum dicebat. Bessi porro, etsi Strabonis tempore, id est primo ineunte Christi seculo quo florebat, maiorem Hemi montis partem tenerent inter Mesiam inferiorem et Thraciam, ut idem scribit libro uII; trans Danubium postea, Traiano fortasse compellente, aut etiam Aureliano cum Romani imperii fines ad fluuium illum contraxit, sedem suam posuisse uidentur ad Pontum Enxinum, in ea regione, que nunc quoque paulum prolato nomine Bessarabia appellatur. Scythe uero, ut nichil dicamus de Scythia minori cis Danubium, que Scythia Romana etiam dicta fuit, utpote Romani imperii parte, et ubi Tomi  Ouidii exsilio ciuitas celebris, et hic quoque a Paulino in Nicete sui itinere memorata; Scythe, inquam, barbari, eo tempore latissima terrarum spatia ad aquilonem trans Danubium incolebant, et Asie etiam partem ibidem non modicam occupabant. Gete, pars ualidissima Scytharum erant, Gothi etiam dicti, Bessis Scythisque contermini, quorum tunc trans Danubium precipua sedes; licet quandoque in Romanorum etiam terris ii admissi essent, qui Christianorum sacris initiari uoluissent, ut infra dicemus. Daci demum, et ipsi Scythica gens, quorum regio post Danubium a meridie et ab oriente Getis unita, Carpathicis iugis claudebatur ad septentrionem, in Mediterraneam Ripensem atque Alpinam diuisa, prout similiter in Mediterraneam ac Ripensem diuisa fuit ad quamdam imitationem illius etiam noua Dacia Romana cis Danubium ab Aureliano facta. uideatur Cluuerius, Introduct. in uniuersam geographiam tam ueterem quam nouam libro Iu, cap. 16, 17 et 18. Definitus hinc apparet ex Paulini carmine Nicete sui  episcopatus, qui totus inter barbaras gentes fuisse constat ex aduersa noue Dacie parte trans Danubium; licet et Dardanus ipse fuerit, et prope Scupos ortus. Sed nonnichil adhuc in eodem Paulini carmine immorandum ad rem nostram ualidius confirmandam.

De Bessis superius loquens Paulinus quos Nicetas erudiebat, et Bessorum nomine petico more totam etiam illam gentem comprehendens que Nicete suberat episcopali cure, queque Bessis, Scythis, Getis Dacisque constabat, uti uidimus; aiebat in gentis ipsius laudem et in Nicete commendationem, quod quas ceruices dare seruituti semper a bello indomiti negarunt, nunc iugo ueri domini subactas sternere gaudent. Illi porro a bello indomiti, qui semper negarunt ceruices dare seruituti, nequaquam 15 erant Daci Cisdanubiani, Romani omnes et origine et cultu, qui relicta ueteri Dacia Transdanubiana, ad dexteram fluminis partem Aureliano auctore consederant: sed illi  reapse a bello indomiti, semperque seruitutis hostes, quocumque appellarentur nomine, qui latissime patentem trans Danubium regionem incolebant; patriam nempe suam, pro qua tam sepe aduersus Romanos, tamque fortiter dimicarunt; quique licet quandoque deuicti, et in Romanam prouinciam a Traiano redacti, semper nichilominus indomiti iugum postea excusserunt, ita ut Aurelianus, euocatis cis flumen Romanis omnibus tum militibus tum colonis, satius duxerit totam illam regionem illis permittere, non secus ac ante Traiani tempora, quam pro illis iterum subigendis noua aduersus eos prelia instituere. Sed Paulinum denuo audiamus Nicetam suum alloquentem, totamque illam regionem, que eidem in religionis negotio obtemperabat, uno ueluti dicendi modo definientem.

Orbis in muta regione per te
Barbari discunt resonare Christum
Corde Romano, placidamque casti 
   uiuere pacem.
Numquam Paulinus mutam orbis regionem  Romanam prouinciam dixisset, numquam Daciam Cisdanubianam intra superiorem et inferiorem Mesiam constitutam, Romanis colonis constantem, urbibus oppidisque confertam, clarisque aliis regionibus finitimam: numquam Cisdanubianos Dacos Barbaros uocasset, quos ignorare non poterat et ad Romanum imperium pertinere, et eosdem a colonis esse prognatos ex toto olim orbe Romano a Traiano deductis. Quid uero illud quoque quod ait, per Nicetam illos Barbaros discere Christum resonare corde Romano? Nimirum hac loquendi ratione populos proculdubio signat, qui licet Romano imperio non subessent, cor tamen Romanum, seu fidem Romanam Nicete merito gerebant; quique Romani erant corde, etsi non essent corpore.  Hi porro Barbari qui discebant corde Romano resonare Christum, et quidem in Dacia ubi Nicetas apostolatum gerebat, non alii esse poterant quam Daci aliique populi trans Danubium siti, qui ab Aureliani tempore Romanis aquilis non parebant; quique nichilominus per susceptam Nicete predicatione Christi religionem cor Romanum gerere uidebantur, utpote qui Romanis fide essent coniuncti, quamuis a Romano imperio alieni. Quidni uero et hac dicendi ratione: Per te Barbari discunt resonare Christum corde Romano, indicare quoque uoluerit Paulinus, Nicetam ex Dacia Romana ortum, et hinc a Romana Ecclesia inter Dacos Barbaros e regione positos episcopum ad predicandum Euangelium ordinatum; quod superius coniectabamus: ueluti si dixisset, per te Romanum hominem, et a Romana sede missum, Barbari, quamuis Romanis infensi, discunt tamen resonare Christum eodem modo quo resonat in ore tuo Romano, et in Romana Ecclesia; corde iterum Romani facti, etsi Barbari natione ac cultu, et Romanis legibus non  obnoxii? Hoc autem obiter, data occasione; et diuinando potius quam asserendo: nunc iterum ad nos.

Habemus igitur Nicete episcopatum a Paulino descriptum, a Danubio septentrionem uersus ad Pontum usque Euxinum, per Dacos nimirum, inde per Getas, dein per Scythas et Bessos continuo ueluti ductu, et recta propemodum linea, utpote populos sese inuicem limitibus excipientes, aut etiam non uno in loco fortasse permixtos. Habemus horumce populorum mores, nullo inter eos discrimine, agrestes, duros, feros ab eodem appellatos, et totam gentem Barbarorum uocabulo definitam; dictumque mutam orbis regionem totum illud 16 terrarum spatium, tum, ut uidetur, propter frigoris acerbitatem, tum etiam maxime propter incolentium asperitatem, uiteque rationem omni omnino cultu expertem, atque a Romanorum, sicut imperio, ita et ingenio alienam. Nicetas itaque Paulinianus non fuit episcopus ciuitatis Romessiane seu Remesiane aut Romatiane, neque  alterus cuiusuis ciuitatis in Dacia Cisdanubiana, noua, ac Romana, posite; sed unus proculdubio fuisse uidetur ex episcopis gentium nullo peculiaris sedis titulo distinctis, qui ad leuam Danubii ripam non tam episcopatum quam apostolatum exercuit inter illas Barbaras gentes, que Dacorum, Getarum, Scytharum, Bessorum nominibus appellabantur: meritoque propterea in Romano Martyrologio ad diem 7 Ianuarii, absque ullo peculiaris sedis titulo, et cum elogio apostolicis illius laboribus non impari, Nicetam hunc recensitum legimus: »In Dacia sancti Nicete episcopi, qui feras et barbaras gentes Euangelii predicatione mites reddidit ac mansuetas;« quod optime in utraque parte cum sancti Paulini Nolani pemate concordat.

uerum quod hactenus de Nicete Daci Transdanubiano episcopatu disseruimus ex locorum gentiumque notione quam Paulinus Nolanus nobis maxime prebet, non incongruum erit aliqua ex parte confirmare aliis quoque ecclesiastice historie monumentis, que  rei Christiane statum nobis exhibent citra et trans Danubium, in utraque scilicet tum ueteri tum noua Dacia, atque in ambabus Mesiis, Nicete Daci apostolatus tempore, seculo nempe desinente quarto, et quinto ingrediente. Et profecto monumenta docent rem Christianam, Nicete Daci etate, cis Danubium, tum in Dacia noua, tum in Mesis, et in Scythia Romana, nec non et in finitimis regionibus, Dardania nimirum, Thracia, Macedonia, sicut etiam ad Hemum montem, iamdiu firmatam fuisse, ibique iam tunc episcopales sedes plurimas exstitisse cum metropolibus suis; uti precipue apparet ex subscriptionibus episcoporum ad Nicenam primam generalem synodum, ac postea ad Sardicensem inibi in noua Dacia celebratam; et uti clarius aliunde etiam explicauit eruditissimus Lequienus in suo Oriente Christiano, tomo I, in Diecesi Thracica, ubi de prouinciis Thracie, Hemimonti, Scythie, ac Mesie inferioris,  etc.; et tomo II, in Diecesi Illyrica, ubi de prouinciis Macedonie, Dacie Mediterranee, atque Dardanie, etc. Aut igitur barbare gentes profanorum numinum cultrices, que essent ad Christianam religionem perducende, non exstabant Nicete tempore in Dacia Cisdanubiana, aliisque finitimis regionibus; aut certe non erat cur Nicetas episcopus uel suam relinqueret peculiarem Ecclesiam, si reipsa Remissiane ciuitatis in noua Dacia Mediterranea fuisset episcopus, ut Barbaros hac atque illac alibi positos erudiret, uel in alienam ueluti messem manum immitteret, et aliorum episcoporum dieceses quodammodo inuaderet, ut ibi barbararum gentium apostolatum susciperet. Trans Danubium itaque necesse est episcopatum gessisse Nicetam, ubi sane et barbare gentes exstabant profano numinum cultui addicte, que propterea ad Christianam religionem essent conuertende; et ubi peculiares Ecclesie, propriis instructe episcopis, nondum fuerant institute.

Quid porro de gentibus illis Transdanubianis, Nicete  Daci etate; quid de Christiana religione ibidem inuecta ex monumentis habemus? Transdanubianas gentes diximus eas quas Paulinus recenset ueluti a Niceta suo ad religionem Christianam perductas; Dacos nimirum, Getas, Scythas et 17 Bessos; easque Transdanubianas probauimus eadem Nicete Daci etate ex ipsa Paulini dicendi ratione, que gentibus ac regionibus cis Danubium positis minime conueniret. Promiscue quidem non raro nomina illa Transdanubianarum gentium sumuntur apud scriptores; a quibus alie etiam barbare gentes his unite sub uno aut altero ex his nominibus plerumque indicantur, licet propria uocabuli distinctione non careant. Nihilominus quos Getas Romani appellabant iidem sunt ac Gothi, uti eruditi communiter animaduertunt; qui e remotioribus uersus aquilonem Germanie finibus egressi, in Transdanubianis hac illac regionibus primum consederunt sub diuersis eorum seu ducibus seu regibus, et partim Ostrogothi, partim  uisigothi appellati, ex Orientali seu Occidentali plaga quam tenuerunt; deinde uarios per Europam terrarum tractus occupauere. Atque hi quidem, seu eorum pars quedam, ut refert Philostorgius Hist. Eccles. lib. II, cap. 5, ac meminit etiam diuus Basilius Magnus, epist. 165, al. 339, in editione Maurinorum, cum, ualeriano et Gallieno imperatoribus, Asiam, Gallaciam et Cappadociam per Pontum Euxinum ingressi predandi causa, captiuos inde multos Christianos abduxissent, inter quos non pauci erant Christiane legis sacerdotes ac clerici, ab his uerum Dei cultum didicerunt; qui etiam ita inter eos increbuerat Constantini Magni maxime etate, ut episcopos haberent, inter quos Theophilus ille qui Nicene synodo interfuit, seque nomine prouincie Gothie subscripsit: Theophilus Gothie metropolis episcopus. Commemorat nichilominus Philostorgius idem loco citato, sub eiusdem Constantini Magni imperio Getarum seu Gothorum ingentem multitudinem, pietatis causa, e patriis sedibus eiectam fuisse, quos imperator benigne excepit,  atque in Mesia collocauit. Gentis itaque Getarum seu Gothorum pars maxima trans Danubium sita inanium deorum cultui, etiam Constantino imperante, addicta erat. Quid autem postea? Seuissima quoque persecutio aduersus Christianos apud eam gentem orta est, ut narrat Sozomenus Hist. Eccles. libro uI, cap. 37. Persecutionis autem auctor fuit alter ex Gothorum regibus, Athanaricus nomine, qui Christianam religionem, non solum auite superstitionis uindicande studio insectabatur, sed etiam quod egre ferret, suos Romanorum, quorum erat hostis infensissimus, religionem sectari. Plurimis ea occasione Gothis martyribus ditata Ecclesia fuit, inter quos celeberrimus ille Saba, de cuius uita ac martyrio exstat epistola Ecclesie Gothice apud Ruinartum, Acta Martyrum, editionis ueronensis pag. 527, cuiusque martyrium ad annum Christi 372 signant eruditi. Multi interea Gothorum Christianorum apud Romanos, priscosque Christianos  Gothos iampridem in Mesia a Constantino hospitio donatos, eis Danubium secesserunt, persecutio is fugiende gratia, et ipso quoque impellente Athanarico, ut Isidorus in Chronico, qui seuitie sue tandem pertesus, Christianos maluit regno expellere quam interficere: et ita trans Danubium pagani Gothi reapse dominabantur; si illos excipias qui regionem cis Tanaim fluuium ad Tyram usque amnem tenebant, ubi Gothorum Ecclesiam constitutam censet supra laudatus Lequienus, tomo I, col. 1241, in Ecclesia Gothie, et ubi intemerata catholica fides perseuerauit. Sub finem uero imperii ualentis Augusti, cum Hunnorum gens, omni ferocitate atrocior, ut scribit Iornandes de Rebus Geticis, cap. 24, ex aliis erupta septentrionalibus maioris Scythie post Tanaim fluuium locis in Daciam tenderet Transdanubianam, Gothorum pars bello deuicta ac multitudine oppressa 18 loco cedere compulsa fuit, atque in Romanam ditionem cis Danubium petita uenia transire: quod quidem non sine pactis conditionibus inter Romanos et  Barbaros factum fuit, ut scribit Socrates Hist. Eccles. libro Iu, cap. 33, quarum potiores fuere, ut hi Romanis legibus uiuerent, Christoque nomen darent. Loca nouis hospitibus a Romanis permissa fuere Mesia, ac Thracia, et noua Ripensis Dacia: in hoc tamen noui hospites infelices, quod magna eorum pars, fraude ualentis Augusti Arianarum partium propugnatoris peruicacissimi, lapides pro panibus, serpentes pro piscibus accepit; Christianam nempe religionem, non puram atque orthodoxam, sed Arianorum impietate fedatam, quam dein et in posteros propagauit, lateque diffudit.

Quin ceteras hic Gothorum aliorumque Barbarorum uices percurramus, bellaque cum Romanis modo prospere, modo infeliciter gesta; patet interea ex dictis Getarum seu Gothorum barbaram gentem trans Danubium constitutam, ualentis imperio desinente, aut paulo post, Gratiano scilicet et Theodosio imperantibus, paganam gentem maxima ex parte fuisse,  prout Hunni quoque eorumdem uictores, iisque postea permixti. Patet insuper nullas eo tempore Ecclesias, nullos episcopatus in illis Transdanubianis regionibus exstitisse; si Ecclesiam illam Gothicam excipiamus, de qua supra cum Lequieno, et que ad Daciam de qua loquimur, ex situ ubi erat, non prorsus spectabat. Quoad Dacos uero, Scythas et Bessos, a Paulino una cum Getis seu Gothis memoratos; quibus nominibus primitiue fortasse illarum regionum gentes ueniebant, antequam Gete seu Gothi ac Hunni postea in hec loca descenderent, quibusque nominibus etiam nouos incolas ueteribus permixtos, aut eisdem confines, aut certe in eorum regionibus dominantes, ipse intellexit; quis audeat asserere ante ualentis aut Theodosii Magni tempora non paganos omnes eosdem fuisse? Quis uero indicare inibi queat aut Ecclesias aut episcopos, preter Ecclesiam et episcopum Tomorum in Scythia minori seu Romana ad Pontum Euxinum cis Danubium posita, que propterea ad ueterem Daciam barbaram ceterasque barbaras gentes trans Danubium  nullatenus pertinebat? Si igitur inter barbaras gentes, quales Paulinus Nolanus describit, episcopatum gessit Nicetas ille suus; si eas ipse profecto docuit Christum resonare corde Romano, atque nunc primum ceruices sternere iugo ueri Domini, quas semper a bello indomiti negarunt dare seruituti, ut idem Paulinus canebat prout antea uidebamus; quod nichil aliud est, quam eas ad Christianam perduxisse religionem, quam prius non nouerant: barbare igitur he gentes alie profecto esse non poterant, quam que Daciam Barbaram trans Danubium incolebant; ideoque trans Danubium merito dixerimus episcopatum gessisse Paulinianum Nicetam, etiam perpensis, preter Paulini ipsius uerba, aliis ecclesiastice historie monumentis, que rei Christiane statum nobis aperiunt citra et trans Danubium Nicete ipsius Daci euo, id est seculo desinente quarto, et quinto ingrediente.

 uerum gentes Transdanubianas a Niceta hoc Daco ad fidem Christianam perductas fuisse Lequienus ipse supra citatus fatetur Orientis Christia i tomo II, in Diecesi Illyrici Orientalis, et Prouincia Dacie Mediterranee col. 306; et nichilominus eumdem Ecclesie Remisiane, seu Romesiane, aut Remessiane cis Danubium in noua Dacia Mediterranea sub metropoli Sardicensi facit episcopum, dicens: »Eodem quo sancti Hieronymus et Paulinus tempore, Nicetas, siue Nicetius Remisiane urbis episcopus claruit, qui Bessis, Dacis, Gothis et Scythis trans Istrum 19 consistentibus uerbum Dei predicauit.« Quid igitur ad hec? Fauet certe opinioni nostre auctoritas Lequieni, qui Bessos, Dacos, Gothos et Scythas, quibus Nicetas hic predicauit, trans Danubium positos agnouit: sed dum Nicetam, barbararum earum gentium institutorem et patrem, asserit nichilominus episcopum ciuitatis Romatiane in Dacia noua Mediterranea cis Danubium; in hoc quidem plus equo tribuit cuidam, quem citat, Gennadiano codici San-Germanensi,  haud certe aliunde noto, et de quo alibi fiet mentio, ubi Nicetas Remesiane ciuitatis, que certe in Dacia cis Danubium fuit, appellatur episcopus; et in hoc similiter morem gerit tot eruditis scriptoribus, qui contra Baronium, Romatianam Gennadii ciuitatem pro Remisiana, aut Romesiana, seu Remessiana in Dacia noua Romana antehac intelligere uoluerunt, et de quibus etiam suo loco data opera sermo erit. Ceterum cum Paulinus omnino siluerit, uti antea notabamus, seu Romatianam, seu Remesianam, seu alio quocumque modo dictam, ciuitatem in carmine suo, dum Nicete laudes predicaret; cum nichil prorsus dixerit de Nicete meritis in peculiari quadam regenda Ecclesia, ubi barbare ac pagane gentes non essent; cum totam Nicete laudem collocet in Barbarorum e paganis superstitionibus conuersione; quis eumdem peculiaris alicuius Ecclesie extra Daciam Barbaram, immo in Dacia noua Mediterranea, episcopum simul faciat ex quadam sola seu appellationis loci similitudine,  seu nominis unitate, seu etiam temporis conuenientia? Preter quam quod Paulini laudes in eodem carmine ad Nicetam redeuntem in Daciam ee omnino sunt, ut cuique integrum illud carmen legenti patere potest, que totam Nicete uitam in barbararum gentium conuersione atque institutione peractam indicent; ut nichil temporis reliquum illi fuerit ad peculiarem aliam regendam Ecclesiam, maxime uero Danubio flumine, et aliquo etiam terre tractu a barbaris illis gentibus separatam: nisi gratis dicere uelimus Nicetam hunc peculiarem Ecclesiam suam in Dacia Romana Mediterranea sitam ueluti dereliquisse, ut apostolatum susciperet inter barbaras gentes in Dacia Transdanubiana; quod haud scimus an illius eui disciplina pateretur, et an Nicete merito ascribi facile posset.

De Nicete huius Daci etate, de episcopatus tempore, de anno quo eum plus minusue obiisse putamus, sequenti capite data opera dicendum erit, ad quod lectorem mittimus. Interim ex iis que ibidem  dicturi sumus, non immerito hic asserere possumus, Paulinianum hunc Nicetam episcopatum et apostolatum suum inter barbaras gentes Transdanubianas inchoasse sub ualente imperatore anno circiter 375, cum annum ageret etatis trigesimum aut etiam trigesimum quintum, complesse uero cum uita anno circiter 420, etatis autem septuagesimo quinto, aut etiam octogesimo. Quapropter Daci huius Nicete in barbaras illas gentes Transdanubianas reapse merita predicauit, eodem prope quo sanctus Paulinus tempore, etiam diuus Hieronymus epistola 60 in editione uallarsii ad Heliodorum, num. 4, que ad annum refertur 396, dum ex Betlehemitico suo recessu scriberet, quod »Bessorum feritas, et pellitorum turba populorum, qui mortuorum quondam inferiis homines immolabant, stridorem suum in dulce Christi fregerunt melos.« Sed adhuc clarius epistola ibidem 107 ad Letam, num. 2. que anno tribuitur 403. Transdanubianarum  illarum gentium in Christiana religione progressum his uerbis exposuit: »Hunni discunt Psalterium, Scythie frigora feruent calore fidei: Getarum rutilus et flauus exercitus Ecclesiarum circumfert tentoria; et 20 ideo forsitan contra nos equa pugnant acie, quia pari religione confidunt.«

Occurrendum hic tamen cuidam etiam obiectioni uiri clarissimi Dominici Georgii, qui in suo Adonis Martyrologio, ad diem x kal. Iulii, pag. 288, duas citat epistolas Innocentii pape I, que uideri possunt tomo III Conciliorum Labbei editionis uenete curis Coleti, nempe 21 ad episcopum Naresitanum seu Naisitanum, et 22 ad episcopos Macedonie, in quibus Nicete episcopi mentio fit, quem ille absque ulla dubitatione Nicetam Romatiane episcopum intelligit in Dacia Cisdanubiana. Ut ut uero Nicete huius sancti Paulini familiaris tempus conueniat cum etate Innocentii pape I, et cum tempore datarum ab eo epistolarum que memorantur, nichilominus pace dixerim summi uiri Innocentium papam in neutra ex illis epistolis  appellare Nicetam episcopum ciuitatis Romatiane, neque Romisiane aut Remissiane, etc., sed episcopum tantum. Fuerit idem fortasse ac Paulini amicus qui in prima epistola nominatur, ubi de Bonosi episcopi persona et damnatione agitur; quid contra nos, si inde non sequitur aut illum fuisse reapse episcopum Romatiane, aut non fuisse episcopum in Dacia Transdanubiana? Quod uero ad alteram Innocentii epistolam attinet, quis non uidet datam illam ad episcopos prouincie Macedonie sub metropoli Thessalonicensi; ac proinde Nicetam illum ibidem nominatum inter ceteros Macedonie episcopos, unum quemdam episcopum fuisse illius prouincie, Nicetam, et ipsum nomine, sed alium omnino ab altero seu Nicea seu Niceta de quo hic sermo, qui nullo modo inter episcopos Macedonie prouincie enumerari poterat, siue cis Danubium episcopalem sedem Romatianam habuisset, quia tunc inter episcopos metropolis Sardicensis, prouincie Dacie Mediterranee, constitutus  fuisset, ideoque cum Macedonibus non confundendus; siue trans Danubium episcopatum gessisset, quia aut nulli prouincie tunc accensendus, aut certe finitime, Dacie scilicet Mediterranee, cuius metropolis erat Sardica.

uidetur itaque iure iterum concludendum, Niceam seu Nicetam, sancti Paulini Nolani amicum, non fuisse episcopum ciuitatis illius in Dacia noua Aureliani cis Danubium posite, que Remesiana aut Romissiana uel Romatiana, etc., appellata fuit; sed episcopatum absque dubio gessisse trans Danubium inter barbaras gentes, in ea Traiani Dacia que tunc ad Romanum imperium non pertinebat, et Barbara proinde Dacia appellabatur. Nihil est igitur unde sibi quisquam blandiri possit de Romatiane ciuitatis nom ne a Gennadio adhibito, ut Niceas seu Nicetas ille Gennadianus perhibeatur idem esse cum Nicea seu Niceta sancti Paulini amico; qui propterea percommode in Dacia cis Danubium collocetur, eique Remesiana uel Romesiana aut Remissiana, etc., ciuitas tribuatur, que parum  inflexo uocabulo Romatiana Gennadii facile intelligi ualeat.



21 CAPUT III.

Romatiane ciuitatis episcopus Niceas, seu Nicetas, a Gennadio memoratus, non est Niceas seu Nicetas ille Dacus sancti Paulini Nolani episcopi amicus, eiusdemque laudibus celebratus.

Iam ad penitiora et grauiora progredior, dum hoc capite probandum suscipio Niceam, seu Nicetam, episcopum ciuitatis Romatiane a Gennadio memoratum non esse Niceam seu Nicetam illum Dacum sancti Paulini Nolani episcopi amicum, eiusdemque laudibus celebratum. Hic enim illius opuscula intimius inuestiganda; hic inquirendum uenit num sancto Nicete Paulini Nolani amico conueniant, an non, que in his opusculis peculiaria exhibentur de dogmatibus, de heresibus, de disciplina, ad regularum  normam quas recta ratio exigit, et critices periti tradunt. Hic proinde dicendum etiam de huius Nicete Paulini amici etate; et an prorsus Paulino ceuus, an suppar, an minor exstiterit: que omnia diligenti indigent inquisitione, ut lata propositio inde ueluti sua sponte procedat. Utrumque ex his opusculis, que germana esse probauimus, grauissima suppeditat argumenta, ut euincatur eorum auctorem Niceam seu Nicetam episcopum ciuitatis Romatiane, qui a Gennadio memoratur, esse non posse Niceam seu Nicetam illum Dacum, sancti Paulini Nolani episcopi amicum, eiusdemque laudibus celebratum: sed tum breuitatis studio, tum quia exploratiora seligere prestat, Libello nunc ad lapsam uirginem ad alia reseruato, in Explanatione Symboli ad competentes immorari sufficiet.

Quod ad dogmata uero attinet, que in aliqua sanctorum Patrum non satis explorata lucubratione traduntur, et ex quibus cognoscendorum auctorum solent critici eruere argumenta, non me latet satis firma  non esse que ex quibusdam dogmatibus eruuntur, que aliquando Ecclesia aduersus ortas hereses in conciliis explicauit: nam cum Ecclesia numquam noua dogmata tulerit, sed illa tantum uberius explanauerit suaque definitione firmauerit, que ab initio reuelata, et constanti traditione seruata, Nouatorum postea cauillationibus temerata fuere; necesse est ut eadem dogmata asserta inueniantur etiam in illis sanctorum Patrum Operibus, que concilia precessere in quibus illa definita fuerunt; quin inde inferri queat Opera illa, non illorum, sed sequioris etatis auctorum esse censenda. Quis enim ignoret catholicum dogma, exempli gratia, de Filii Diuinitate, et consubstantialitate cum Patre, etiam ab antenicenis Patribus et creditum et traditum fuisse? Sola itaque dogmatis alicuius assertio, quod aliquando Ecclesia lege lata sanciuerit, non est ratio sufficiens iudicandi opus aliquod posterius esse debere illa Ecclesie definitione.


Adsunt tamen persepe adiuncta quedam, que argumenta e dogmatibus sumpta firma reddunt, et ineluctabilia: ueluti si dogma illud, aut peculiari ui asseratur, qua non asserebatur antequam Ecclesia super illo pulsaretur; aut si eisdem pene uerbis uel parum dissimilibus annuntietur, quibus Ecclesia in ecumenicis conciliis congregata in illius definitione usa fuit, aut que Romani pontifices in suis dogmaticis constitutionibus adhibuere; aut si iisdem fulciatur momentis, quibus fulciri consueuit ab iis qui, estu feruente disputationum, ueritatem catholicam ualidius tuebantur; aut si in eodem dogmate annuntiando, 22 uerba, rationes ac dicendi modi usurpentur, que post illius definitionem communiter apud Patres erant in usu. Crescit uero argumentorum e dogmatibus sumptorum pondus ac robur, si in dogmate annuntiando contrarius denotetur error, etiamsi tacito errantis eiusque sectatorum nomine: et si dogma aliquod proponatur, cuius contrarius error non semel in Ecclesia eruperit, neque semel tantum fuerit profligatus,  tunc in diiudicandis Operibus ex hac dogmatis assertione, alia ex eisdem Operibus debent inquiri que lumen ferant in tenebris; ac fere numquam peculiaria quedam desunt, que ambiguitatem tollant; neque interim minima habenda est ratio etiam uarietatis illius in scribendi disserendique modo que unam ab altera etatem, et unum ab altero seculum, ueluti colore aliquo peculiari ac proprio charactere, distinguit.

His itaque expensis, ecce nobis Niceas, seu Nicetas, episcopus ciuitatis Romatiane a Gennadio appellatus, qui in Explanatione Symboli, cap. 4, ita competentes suos alloquitur super incarnationis mysterio. »Crede hunc, qui ex uirgine natus est nobiscum, esse Deum; Deum ante secula de Patre; hominem ex uirgine propter homines. uere incarnatum, non putatiue, sicut quidam dicunt erronei heretici erubescentes mysterium Dei. In phantasmate dicunt  factam Domini incarnationem: quia non uere fuerit quod uidebatur, sed oculos fefellerit hominum. Quod absit, absit omnino a Dei ueritate. Si enim falsa incarnatio est, falsa erit et salus hominum. Quod si uere salus in Christo est, uera eque incarnatio est. In ipso utrumque existens; homo, quod uidebatur; Deus, quod non uidebatur. Manducans ut homo; et pascens quinque millia hominum quinque panibus, quia Deus. Dormiens ut homo in naui; sed uentis et mari imperans, quia Deus. Manus cruci affigens uelut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro suscitans, quia Deus. Utrumque ergo credendus est Christus; Deus et homo: quia sicut homo ex passionibus agnoscitur; ita Deus ex diuinis operibus manifestatur. Habes ergo unde respuas magistros fallacie.« Hactenus beatus Nicetas. En igitur catholicum dogma uere in Christo humanitatis a Niceta nostro assertum; neque assertum  simpliciter, sed etiam perspicue nauiterque explicatum, ac solidissime etiam propugnatum aduersus dogmatis huius temeratores, quorum notat errorem, et quos ipse, non expresso quidem eorum nomine, sed generatim appellat erroneos hereticos, ac magistros fallacie. Non est itaque anterior hic Nicetas, sed posterior exortis erroribus super uera Christi humanitate; ac propterea talis est in Niceta nostro dogmatis huius assertio, ut inde de illius etate aliqua ferri possit opinio.

At non semel in Ecclesia Dei contra ueram Christi humanitatem error erupit. Auctor Catalogi Hereticorum, qui post Tertulliani librum de Prescriptionibus locum habet, meminit heretici Saturnini, qui sub Traiano aut Adriano imperatore Antiochie heresim disseminauit, asserens inter alia Christum in substantia corporis non fuisse, et phantasmate tantum quasi passum fuisse. Meminit et Basilidis, qui Christum similiter uenisse in phantasmate effutiebat, et sine  substantia carnis fuisse. Ophitas etiam recenset, qui circa annum 150 orti, inter alia asserebant Christum non in substantia carnis fuisse: subinde ualentinum, qui docuit Christum in substantia corporis 23 nostri non fuisse, sed spiritale nescio quod corpus de celo deferentem, quasi aquam per fistulam, sic per Mariam uirginem transmeasse, nichil inde uel accipientem, uel mutuantem; dein post alios Cerdonem, qui Christum in substantia carnis negat, in phantasmate solo fuisse pronuntiat; nec omnino passum, sed quasi passum; nec ex uirgine natum, sed omnino nec natum: demum Cerdonis discipulum Marcionem, qui heresim Cerdonis approbare conatus est, et eadem dicere que ille superior hereticus ante dixerat. His accedunt Apollinariste et Manichei, quorum nullus in Christo humane carnis credidit ueritatem, uti aiebat sanctus Leo Magnus, epistola 35 ad Iulianum episcopum Censem, capite 1, ex editione fratrum Balleriniorum, qua semper in hac dissertatione utemur.

Hunc uero iamdiu a Patribus in his hereticis condemnatum  errorem, ac propterea propemodum obsoletum, medio seculo u, ueluti ab inferis reuocauit Eutyches archimandrita Constantinopolitanus, qui propterea per impios ueterum hereticorum uolutatus errores dicitur a sancto Leone Magno epistola 124, ad monachos Palestinos, cap. 2; et de quo idem ipse aiebat epistola 79, ad Pulcheriam Augustam, quod »si quid sani cordis habuisset, dudum in auctoribus suis perculsum olimque prostratum  facile poterat declinare, ne de sepultis cineribus rediuiua tentaret incendia commouere, ut in eorum transiret consortium, quorum secutus esset exemplum.« Prestat nichilominus hunc Eutychetis errorem intimius considerare; quoniam non illos ueteres Nicetam nostrum respexisse reor, dum in illa catholici dogmatis assertione de uera Christi humanitate, eidem aduersos appellat erroneos hereticos, et magistros fallacie; sed Eutychen precipue eiusque sectatores Nicetam indicare  uoluisse uerbis illis contendo, uti inferius explicabo.

Iterum itaque loquatur beatus Nicetas ad competentes suos de dogmate catholico uere in Christo humanitatis, eosque communiat aduersus oppositum errorem. »Crede. inquit, hunc, qui ex uirgine natus est nobiscum, esse Deum; Deum ante secula de Patre; hominem ex uirgine propter homines. uere incarnatum, non putatiue, sicut quidam dicunt erronei heretici erubescentes mysterium Dei. In phantasmate dicunt factam Domini incarnationem: quia non uere fuerit quod uidebatur, sed oculos fefellerit hominum. Quod absit, absit omnino a Dei ueritate.« Quid igitur Eutyches, eiusque sectatores? Audiatur in primis ceuus historicus, et S. Leonis pape I notarius, S. Prosper Aquitanus in Chronico; qui, Asturio et Protogene consulibus, ita scribit: »Hoc tempore Eutychiana heresis exorta est, auctore Eutyche quodam presbytero, qui apud Constantinopolim monasterio celeberrimo presidebat, predicans Iesum Christum  Dominum nostrum, beate Marie uirginis filium, nichil materne habuisse substantie, sed sub specie hominis solam in eo uerbi Dei fuisse naturam.« En igitur Christum ex Eutychetis errore non uere, sed putatiue incarnatum, uti apud Nicetam aiebant erronei illi heretici; dum nichil materne habuit substantie, uti ex eodem Eutyche refert sanctus Prosper: en in phantasmate factam Domini incarnationem, et non uere ipsum fuisse quod uidebatur, sed oculos hominum fefellisse; quod procul dubio perinde est ac in Christo sub specie hominis solam uerbi Dei fuisse naturam, que est heresis Eutychetis a sancto Prospero nobis exhibita.

Sed quoad heresim Eutychetis nichil 24 accuratius, nichil solidius, nichil uberius diuo Leone Magno, qui heresim illam ab ipso ortu suo et penitus intellexit, et acerrime exagitauit, et summa uigilantia compescuit, et apostolica auctoritate contriuit. Sanctus Leo itaque audiatur Eutychetis errorem exponens, et non  uno quidem, sed pluribus in locis, pro zelo quo ardebat catholice ueritatis. »Nec frustratorie loquens, aiebat S. Leo, ita uerbum diceret  carnem factum, ut editus utero uirginis Christus haberet formam hominis et non haberet materni corporis ueritatem.« Ita in celebri epistola ad Flauianum, que est 28 in citata editione fratrum Balleriniorum, capite 2. »Quantum Nestorius a ueritate excidit, dum Dominum Iesum Christum de matre uirgine hominem solum asserit natum; tantum etiam hic  a catholico tramite deuiauit, qui de eadem uirgine editum, non nostre credit esse nature: ut quod formam serui gessit, quod nostri similis fuit atque conformis, quedam nostre carnis fuerit imago, non ueritas.« Ita epistola 30, ad Pulcheriam Augustam. »Quantum Nestorius a ueritate discessit, Deitatem uerbi ab assumpti hominis substantia separando, tantum a recto tramite etiam iste  desciscit, qui unigenitum Dei Filium sic de utero beate uirginis predicat natum, ut humani quidem corporis speciem gesserit,  sed humane carnis ueritas uerbo unita non fuerit.« Ita epistola 35, ad Iulianum Censem, capite 1. »Sicut Nestorius . . . sic et Eutyches damnatum olim sectatus errorem, alia profanitate blasphemans, a catholice soliditatis compage resectus est: quia indoctis quibusdam nimiumque simplicibus persuadere tentauit, quod uerbum Dei ita caro sit factum, ut ueram carnem de matre non sumpserit: nec nostri illum generis corpus habuisse; sed Diuinitatis eius et carnis unam esse naturam: ut unum Dominum nostrum Iesum Christum et falsum hominem, et Deum diceret esse passibilem. Quod nec pietas fidei, nec ratio recipit sacramenti; ut aut in sua natura passibilis fuerit Deitas, aut in susceptione humana mentita sit ueritas.« Ita epistola 102, ad episcopos Galliarum. »Catholice fidei petra . . . et Eutychen similiter exsecratur, qui in Domino Iesu Christo ueritatem humane carnis euacuans, ipsum uerbum in carnem asserit  transformatum, ut nasci, nutriri, proficere, pati, mori, atque sepeliri, et die tertio suscitari, solius fuerit Deitatis, que seruilis forme non ueritatem susceperit, sed figuram.« Ita epistola 119, ad Maximum Antiochenum, cap. 2. Hactenus de Eutychetis errore sanctus Leo Magnus. Hec porro que sanctus pontifex de Eutychetis errore commemorat, quod nimirum ipse docuerit Christum habuisse formam hominis, sed non materni corporis ueritatem; quod fuerit in illo nostre carnis imago, non ueritas; quod speciem gesserit humani corporis, non humane carnis ueritatem; quod ueram carnem de matre non sumpserit, nec nostri generis corpus habuerit, ac propterea falsus homo exstiterit; quod seruilis forme figuram susceperit, non ueritatem; hec, inquam, de Eutyche a diuo Leone relata, nonne eadem sunt que beatus Nicetas de suis erroneis hereticis et magistris fallacie referebat; quod putatiue scilicet, non uere incarnatum docerent Dei Filium; et quod in phantasmate factam dicerent Domini incarnationem, quia non uere fuerit quod uidebatur,  sed oculos fefellerit hominum?

uerum adhuc luculentiora in eodem diuo Leone de Eutychetis errore scribente 25 uideamus, et ipsum phantasmatis uocabulum a Niceta usurpatum, atque illam ad oculos fallendos illusionem equipollenti simulationis uoce expressam; ut idem error appareat indicatus a Niceta nostro etiam ex eodem quo sanctus pontifex usu uerborum; infra dicturi que, his premissis, rem plane conficere nullus, prout credimus, diffiteatur. »Non dubie enim . . . Manicheorum confederantur errori , qui ab unigenito Dei Filio uerum et nostre nature hominem negant esse susceptum, omnesque eius corporeas actiones simulatorii uolunt fuisse phantasmatis.« Ita sanctus Leo epistola 59, ad clerum et plebem Constantinopolitane urbis. »Eutyches quoque eodem  percellatur anathemate, qui per impios ueterum hereticorum uolutatus errores, tertium Apollinaris dogma delegit: ut negata humane  carnis atque anime ueritate, totum Dominum nostrum Iesum Christum unius asserat esse nature, tamquam uerbi Deitas ipsa se in carnem animamque conuerterit; et concipi et nasci, nutriri et crescere, crucifigi ac mori, sepeliri ac resurgere . . . eius tantum essentie fuerit, que nichil horum in se sine carnis recipit ueritate . . . Unde si ab Apollinaris peruersitate hereticus iste desciscit, ne conuincatur Deitatem passibilem sentire atque mortalem; et tamen uerbi incarnati, id est uerbi et carnis unam audet pronuntiare naturam, non dubie in Manichei et Marcionis transit insaniam, et mediatorem Dei et hominum, hominem Christum Iesum simulatorie omnia credit egisse, nec humanum in ipso corpus, sed phantasticam corporis speciem oculis apparuisse cernentium.« Idem sanctus Leo epistola 124, ad monachos Palestine, capite 2, et ipsissimis uerbis epistola 165, ad Leonem Augustum, capite 2. In sermone uero 65, de Passione Domini 14, capite 1, hec habet: »Sermonem, dilectissimi, de gloriosa Domini nostri Iesu Christi passione  promissum, ita exspectationi uestre intelligo esse reddendum, ut officium disserendi et festo paschali seruiat, et ausibus impii erroris  occurrat. Qui enim Dei Filium ueram nostre carnis negant suscepisse naturam, inimici sunt fidei Christiane, et euangelicam predicationem nimis impudenter impugnant: ut secundum ipsos crux Christi aut simulatio fuerit phantasmatis, aut supplicium Deitatis.« En igitur phantasmatis uocem a diuo Leone usurpatam in exponendo Eutychetis errore ad sensum prorsus beati Nicete; sicut etiam uocem simulationis, que illusionem illam exprimit ad fallendos oculos hominum, quam beatus Nicetas intelligit. Quis uero non eumdem omnino sensum deprehendit in uerbis illis Romani pontificis, Christum Iesum simulatorie omnia  credit egisse, nec humanum in ipso corpus, sed phantasticam corporis speciem oculis apparuisse credentium; et in his beati Nicete, in phantasmate  dicunt factam Domini incarnationem, quia non uere fuerit quod uidebatur, sed oculos fefellerit hominum? Addatur etiam quod in eodem nunc citato sermone sancti pontificis, capite 4, Eutychetis sectatores phantasmatici Christiani appellantur, sicut etiam ipsissimis uerbis iidem impetuntur in epistola 124, capite 6, ubi idem sanctus pontifex ait: »Dicant igitur isti phantasmatici Christiani que substantia Saluatoris affixa sit ligno, que iacuerit in sepulcro, et reuoluto monumenti lapide, que tertio die caro surrexerit, etc.«

Neque hic uero desinit uerborum ac sensuum conuenientia inter diuum 26 Leonem de Eutyche Eutychianisque loquentem, et beatum Nicetam de erroneis illis hereticis et magistris fallacie, quos commemorat, commonentem competentes suos: quapropter in re, que in huiusmodi argumento precipua est, nichil est omittendum ex iis que lucem quantamlibet afferre possint, et ueluti uiam sternere ad ea que inferius manifesta dabuntur. Ait itaque beatus Nicetas de suis erroneis  hereticis loquens: Sicut quidam dicunt erronei heretici. Non igitur magno erant tunc numero; qui quidam fuisse dicebantur. Quid autem sanctus Leo papa de Eutychianis? »Que confessio, aiebat  cum impie nunc a paucis quibusdam ledatur, etc.« Epistola 43, ad Theodosium Augustum. Et iterum: »Cui sacramento  quia impie nunc a paucis imprudentibus obuiatur, etc.« Epistola 44, ad eumdem Theodosium Augustum. Item: »Ut pax ecclesiastica renouetur, que quorumdam dissensionibus uidetur esse turbata.« Epistola 70, ad Pulcheriam Augustam. Ipsa uero Pulcheria Augusta, que presens erat Eutychiane factioni, ita ad eumdem sanctum Leonem scribebat in epistola que inter illas sancti pontificis est ordine 77: »Illo errore sublato, qui ab aliquibus nunc ortus est.« Pergit beatus Nicetas, et illos quosdam suos erroneos hereticos, qui non uere incarnatum  Christum dicebant, appellat erubescentes mysterium Dei. Quid autem et hic de Eutychianis sanctus pontifex Leo? Recolantur que habet epistola 165, ad Leonem Augustum, capite 9: »In magno, inquit, sacrilegio se uersari hereticorum manifestat impietas, cum sub specie Deitatis honorande humane carnis in Christo denegat ueritatem; et religiose existimant credi, si dicatur in Saluatore nostro uerum non esse, quod saluat, cum ita secundum promissionem omnia secula percurrentem, mundus sit Deo reconciliatus in Christo, ut nisi uerbum dignaretur caro fieri, nulla posset caro saluari. Omne enim sacramentum fidei christiane magno  decoloratur obscuro, si lux ueritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christo corporis ueritate . . . De quo cum sanctarum litterarum nulla pars sileat, sufficit quedam consona ueritatis signa posuisse, quibus diligentia fidei in splendidissimam latitudinem dirigatur, et sincera intelligentie luce  perspiciat, quod in Filio Dei, qui se incessabiliter Filium hominis et hominem profitetur, non sit Christianis erubescendum, sed constantissime gloriandum.« uides igitur apud Leonem Magnum Eutychianos erubescentes de nostri in Christo corporis ueritate, et quidem sub specie Deitatis honorande; sicut apud Nicetam erronei illi heretici erubescentes et ipsi mysterium Dei, non uere, sed putatiue incarnatum Christum Dominum dicebant, quasi uera Deum incarnatio dedeceret.

Quanta uero fuerit apud Nicetam illius erroris immanitas contra quem competentes ad baptismum commonebat. quantaque ex illo Christiane fidei hominumque saluti pernicies immineret, ex iis que indicatum errorem in illa Symboli Explanatione e uestigio subsequuntur apparet: ait enim: »Quod absit, absit omnino a Dei ueritate. Si enim falsa incarnatio est, falsa erit et salus hominum. Quod si uere salus in  Christo est, uera eque incarnatio est.« Numquid et tale aliquid de Eutychiano errore apud Leonem papam? Epistola 27 nempe 60, ad Pulcheriam Augustam, hec habet: »Heresis quippe est nimis impia, et Euangelio ueritatis inimica, que non portionem aliquam ledere, sed ipsa Christiane religionis conatur fundamenta conuellere, negans sempiterni Patris Filium sempiternum de utero beate uirginis Matris ueram carnem nostre sumpsisse nature.« Et epistola 165, ad Leonem Augustum, capite 5, ita scribit: »Quam itaque sibi in huius sacramenti presidio spem relinquunt qui in Saluatore nostro negant humani corporis ueritatem? Dicant quo sacrificio reconciliati, dicant quo sanguine sint redempti?«

Hactenus et heresim Eutychianam ex precipuo illius expugnatore diuo Leone Magno plene detectam perspeximus, et miram heresis huius cum ea de qua Nicetas in Explanatione Symboli loquebatur similitudinem; quin etiam utrumque iisdem sensibus, phrasibus, ac uerbis quoque usum fuisse in propria heresi  indicanda collatione facta cognouimus. Progrediendum nunc ad id quod ab initio erat propositum; nimirum quod beatus noster Nicetas nequaquam ueterum illorum hereticorum qui Eutychi ueluti preluserunt respexit errorem, licet eorum error cum illo de quo Nicetas plane conueniat, nec uerba quoque desiderentur, que rei unitatem constituant, queque profecto clarissimo etiam Zabeo fucum fecerunt, ut nichil omnino de Eutyche suspicatus, precessores tantum illius ibidem agnosceret in dissertationis sue parte altera, num. 16; sed quod reapse de Eutychiano errore locutus fuerit Nicetas, et quod pro erroneis illis hereticis ac magistris fallacie in Explanatione Symboli memoratis, Eutyches ipse eiusque sectatores intelligendi omnino ueniant: quod conieturis quidem probandum suscipio, non enim alia suppetunt alterius generis argumenta; sed coniecturis, ni fallor, tanti ponderis, quibus uel coniunctim, uel etiam singillatim sumptis, rem prorsus confectum iri  confidam.

Ad celebrem dogmaticam epistolam sancti Leonis Magni ad Flauianum Constantinopolitanum antistitem accedamus oportet, que Eutychetis errorem tantis rationum momentis tantaque auctoritatis et eloquentie ui ab ipso sui exordio iugulauit, ut nichil ea robustius, nichil ualidius aduersus illam impietatem communi totius Ecclesie plausu iudicaretur. Ab anno 449, quo eadem epistola prodiit. Asturio et Protogene consulibus, usque ad concilium Chalcedonense, ubi ceu fidei regula ex ipso Petri ore prolata uenerabiliter accepta fuit, omnes tum Orientis tum Occidentis Ecclesias peruagata, ita in ore omnium esse cepit, ut non modo eam singuli per orbem uniuersum episcopi pre oculis semper haberent, sed ut eadem etiam communiter a fidelibus, uelut Symbolum fidei, memorie commendata teneretur. Prestat super hac re luculentissimum testimonium afferre Ecclesie Gallicane, que in epistola synodica ad ipsum diuum Leonem missa, et inter huius sancti pontificis Epistolas  ordine 99, capite 2, ita scribebat: »Que apostolatus uestri scripta, ita ut symbolum fidei, quisquis redemptionis sacramenta non negligit, tabulis cordis ascribit, et tenaci, quo ad confundendos hereticorum errores paratior sit, memorie commendauit.« Quod itaque de Gallicana Ecclesia testabantur synodice congregati episcopi Galliarum, hoc de ceteris per orbem Ecclesiis iure censendum: precipue uero cum certum sit in fidei professionibus nichil antiquitus fuisse frequentius, quam post generalia concilia huius quoque epistole doctrinam profiteri, que inter diuina etiam officia tempore Aduentus, tum in 28 Romana Ecclesia, tum in aliis Italie et Galliarum locum habuit, ut erudite admonent Ballerinii fratres in admonitione ad hanc eamdem epistolam. Quod spectat ad hec Italie superioris loca, exstat epistola ad eumdem sanctum Leonem papam Eusebii episcopi Mediolanensis aliorumque comprouincialium episcoporum, inter  Leonis epistolas, num. 97, ubi epistola ad Flauianum beati pontificis summa ueneratione suscipitur, ac debitis laudibus celebratur. Quod uero attinet ad Aquileiensem prouinciam Mediolanensi conterminam, ubi nos degimus, iidem eruditi fratres Ballerinii indicant Sponsionem episcoporum prouincie Aquileiensis ad Paulinum patriarcham anni 801, a de Rubeis in Monumentis Ecclesie Aquileiensis allatam, atque e manuscripto uaticano 1322 erutam, ubi episcopi prouinciales profitebantur catholice fidei regulam iuxta definitionem concilii Niceni, et ut tomus beati declarat pape Leonis. Licet uero sequioris etatis monumentum hoc sit, minime tamen ambigendum ex primeua etiam Aquileiensium fluxisse disciplina, atque ex eodem pristine uenerationis fonte erga hanc epistolam, quam litteris suis testatam reliquerunt Gallicani presules ac Mediolanenses, quamque plene consimilem in uniuersa Ecclesia exstitisse, et rei grauitas, et illorum temporum conditio, et ratio ipsa suadet.

Quid igitur ex hac dogmatica diui Leonis epistola  ad rem nostram? Cum tanta fuerit erga epistolam hanc ueneratio in uniuerso orbe catholico ab eo tempore quo data fuit, ut ueluti symbolum fidei ab omnibus acciperetur, nec non memoriter teneretur; ubi huius celeberrime epistole sensus, ubi eiusdem momenta aduersus Eutychianum errorem adhibita, ubi uerba etiam, ac ueluti ipsa dicendi ratio in alio quopiam opere deprehenduntur, in quo maxime aut de fide aliquo modo agatur, aut, quod precipuum, est, ipsum fidei symbolum explanetur, commoneanturque auditores ne se abripi sinant ab erroneis hereticis et magistris fallacie contraria docentibus; minime dubitandum, illius operis auctorem eumdem respexisse Eutychianum errorem quem sanctus pontifex in illa epistola profligauit, quamuis nec Eutyches ibi, neque Eutychiani expresso nomine indicentur. Eiusmodi porro esse Explanationem Symboli ad competentes, que sensus uidelicet contineat in epistola diui Leonis expressos aduersus Eutychetis errorem, que momenta  referat ab eodem adhibita, que uerba etiam ac ueluti dicendi rationem exhibeat, textus ex utraque lucubratione ob oculos positi inuictissime, ut arbitror, demonstrabunt.

Sit itaque primum sanctus pontifex Leo in eadem epistola sua ad Flauianum, que ordine est 28, capite 4 : »Agit, inquit sanctus pontifex, utraque forma cum alterius communione, quod proprium est; uerbo scilicet operante quod uerbi est, et carne exsequente quod carnis est. Unum horum coruscat miraculis, aliud succumbit iniuriis . . . Esurire, sitire, lassescere, atque dormire, euidenter humanum est. Sed quinque panibus quinque millia hominum satiare . . . . . supra dorsum maris plantis non desinentibus ambulare, et elationes fluctuum increpata tempestate consternere; sine ambiguitate diuinum est. Sicut ergo, ut multa preteream, non eiusdem nature est, flere miserationis effectu amicum mortuum, et eumdem, remoto quatriduane aggere sepulture, ad uocis imperium excitare rediuiuum; aut in ligno pendere, et in noctem  luce conuersa, omnia elementa tremefacere; aut clauis transfixum esse, et paradisi portas fidei latronis aperire: ita non eiusdem nature est dicere: 29 Ego et Pater unum sumus; et dicere: Pater maior me est. Quamuis enim in Domino Iesu Christo Dei et hominis una persona sit; aliud tamen est, unde in utroque communis est contumelia, aliud unde communis est gloria. De nostro enim illi est minor Patre humanitas; de Patre illi est equalis cum Patre Diuinitas.« Hactenus sanctus Leo. Ecce nunc beatum Nicetam in Explanatione Symboli, capite 4, statim post ea uerba que superius retulimus ad ostendendam perniciem que Christiane fidei imminebat ex errore quem ille exagitabat in erroneis suis hereticis; et non alio prorsus sensu ac sese sanctus pontifex explicabat de Eutychetis errore. In ipso , ait beatus Nicetas, utrumque existens, homo, quod uidebatur: Deus, quod non uidebatur. Manducans  ut homo; et pascens quinque millia hominum quinque panibus, quia Deus. Dormiens ut homo in naui, sed uentis et mari imperans, quia Deus. Manus cruci affigens uelut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro suscitans, quia Deus. Utrumque ergo credendus est Christus, Deus et homo; quia sicut homo ex passionibus agnoscitur, ita Deus ex diuinis operibus manifestatur. Habes ergo unde respuas magistros fallacie.« Hactenus etiam beatus Nicetas.

Iam uero, si excipiatur styli proprietas, que non eadem est in utroque scriptore; nam simplex ac nitida in Niceta, grauis ac splendida in Leone: et si excipiatur sermonis quedam prolixitas que in textu diui Leonis apparet, utpote qui totus erat in tota illa epistola ut dogma catholicum assereret de uera in Christo humanitate, et aduersum Eutychetis errorem conuelleret; dum strictior dicendi ratio Nicete conueniebat,  qui non de unico illo dogmate sed de symbolo uniuerso explanationem competentibus tradebat, et talem quidem que auribus audientium facile exciperetur, non que legentium oculis subiiceretur; ueluti epistola, aut alia alterius generis lucubratio, quam propterea longiusculam, ubi res urgeat, esse non dedecet: si hec in allatis textibus excipiatur, ex ipsa styli uarietate, et ex ipso dicendi genere necessaria diuersitas; quis, queso, non uideat, sensus in utroque textu esse plane conformes in dogmatis explicatione, eadem adhiberi momenta ex euangelica historia petita ad confodiendum errorem dogmati oppositum, et uerba etiam non semel, ac ueluti dicendi rationem in utroque penitus conuenire? Non alia egent minutiori discussione allati duo textus, quos parallelos non improprie dicam, quique reipsa uti parallelos satis aperte uel intuentium oculis sese produnt; ut ex iis concludamus beatum Nicetam, eumdem ac diuus Leo in epistola ad Flauianum respexisse  Eutychetis errorem in sua Explanatione Symboli ad competentes, capite 4, atque idcirco pro illis erroneis hereticis, pro illis magistris fallacie quos obiurgat, Eutychen profecto et sectatores illius ipsum quoque indicare uoluisse.

Rem non pigeat nichilominus etiam uberius illustrare, ac ualidius confirmare. Eadem que in Niceta nostro apparet occurrendi ratio Eutychiano errori ex dogmatica epistola sancti Leonis pape ad Flauianum. siue ex ipsius sensu, et momentis in ea allatis, atque ex ipso dicendi modo, et pene ex uerbis illius, uti uidimus; eadem, inquam, in aliis eiusdem etatis Patribus elucet, de quibus non est controuersia quod Eutychianum errorem respexerint. Quid nempe consequitur? 30 Inde nimirum uehementius firmatur, et communiter tunc Ecclcsie antistites ex fonte illius dogmatice epistole hausisse que fidelibus traderent ad fidem uere in Christo, sicut Diuinitatis, ita et humanitatis confirmandam, atque ad refellendum aduersum errorem; et plane Eutychetis heresim esse  de qua in Explanatione Symboli monebat Nicetas competentes suos, cum eadem loquendi ratio appareat, que in Leone et in Niceta, etiam in aliis Patribus, quos nullus dubitat aut etatem erroris Eutychetis attigisse, aut errorem ipsum proxime subsecutos. Iam igitur uideamus.

Adest inter alios sanctus Maximus Taurinensis, qui, ut ex eius uita in nouissima illius Operum Romana editione concinnata apparet, anno 465 adhuc erat in uiuis; quique anno 451 in concilio Mediolanensi cum aliis episcopis illius prouincie subscripserat epistole sancti Leonis ad Flauianum, uti constat ex synodica superius citata Eusebii Mediolanensis episcopi ad eumdem sanctum pontificem, que exstat, ut dictum fuit, inter istius Epistolas ordine 97. Itaque sanctus Maximus in sermone 37 de Paschatis Solemnitate 9, ex eadem nouissima editione Romana hec habet: »Quis dubitet ineffabiliter cum Filium Dei, Filiumque  esse hominis, qui potuit et mortem perpeti, et morte deuicta semetipsum suscitare de tumulo? Nam suscepta carne de uirgine, ne quam in fide nostre confessionis nebulam pateremur, toto predicationis sue tempore uerum se reuelabat Deum, perfectum ostendebat et hominem. Flebat quippe, ut nostro dolore merens, sed ut sua uirtute potens miseratus cecorum tenebras, huic necdum formatos faciebat oculos, illi reddebat amissos; nauigans cum discipulis suis somno hominis dormiebat in puppis; sed conscie maiestatis imperio insurgentium fluctuum moles, minacesque uentos serena protinus tranquillitate compescuit. Moriturum se, ut temporalis uite homo sepissime testabatur, sed ut eternus Deus, refugo in corpora uitali spiritu, ad lucem mortuos redire precepit. Ut Filio hominis ingerebantur conuicia blasphemantium, sed ut ignara mortalitas inostensam credendi disceret ueritatem, quasi unicum Filium suum Pater alloquebatur e celo.« Et sermone 102, de uerbis Euangelii, etc., ita loquitur: »In hac  lectione simul consideranda est in uno eodemque Redemptore nostro disiuncta operatio Diuinitatis et humanitatis, atque omnimodis detestandus error Eutychetis, qui unam tantum in Christo dogmatizare presumit operationem. In alterutra enim parte uel qui solum hominem fuisse dixerit, gloriam negabit Conditoris; uel qui solum Deum, negabit misericordiam Redemptoris. Nempe quod super turbam miseretur Dominus, ne uel inedia, uel longioris uie deficiat labore, nouerimus affectum, atque compassionem humane fragilitatis: quod autem de septem panibus, et paucis piscibus satiauit quatuor millia hominum, credimus diuine opus esse uirtutis.« Homilia uero 49 hec alia habet: »Huiusmodi Dominus peregit in sua carne mysterium, ut sicut Deus esse diuinis uirtutibus creditur; ita et homo esse, infirmitatibus dignoscatur humanis. Et hinc est quod Christus ut homo esurit; et esurientes pascit, ut Deus. Hinc quod fatigatur itinere; et claudis uirtutem tribuit ambulandi. Hinc  quod oculos suos laxat in lacrymas, et mirabiliter cecis reformat aspectum. Hinc quod appropinquante morte tristatur, et mortuum Lazarum suscitat de sepulcro. Hec omnia, fratres, Conditor 31 ac Redemptor noster, ut Deus et homo agit, non quia talis illi nascendi necessitas fuit; sed quia tale in celo, et in terris uoluit regnare mysterium.« Hec sanctus Maximus Taurinensis de catholico dogmate uere in Christo, sicut Diuinitatis, ita et humanitatis, aduersus Eutychianum errorem; et penitus ad sensum, immo ueluti ad uerba ipsa tum diui pape Leonis, tum beati nostri Nicete.

Post Maximum Taurinensem audire prestat etiam diuum Petrum Chrysologum, cuius exstat celebris ad Eutychen ipsum epistola, inter Epistolas sancti pape Leonis ordine 25, ad initium pertinens anni 449, uti animaduertunt Ballerinii fratres in admonitione preuia; in qua epistola illum monebat, ut his que a beatissimo papa Romane ciuitatis scripta sunt obedienter attenderet: quoniam beatus Petrus, qui in  propria sede et uiuit et presidet, prestat querentibus fidei ueritatem. Quamuis uero Chrysologi obitus post annum 451 differri non possit, ut monet clarissimus abbas Bacchinius in Obseruationibus ad uitam eiusdem ab Agnello in suo libro Pontificali nobis datam; etiam hoc tam breui tempore, scilicet biennii circiter; ab exorto sibique cognito Eutychiano errore, sanctissimus Rauennatium pontifex oblata occasione in sermonibus suis illum insectari non destitit; et ita quidem, ut manifeste appareat errorem illum et ipsismet coloribus depinxisse quibus sanctus Leo ac beatus noster Nicetas, et simili etiam dicendi ratione, ac momentis quoque eiusdem ponderis eiusdemque generis confutasse. Sermone 21 ex editione Sebastiani Pauli Auguste uindelicorum 1758, in-folio, ita aiebat: »Et assumunt eum ut erat in naui. Quid hoc? Aliter est Christus in celo, aliter habetur Christus in naui; aliter in maiestate Patris, aliter in hominis humilitate  sentitur; aliter ceternus Patri, aliter etatum nostrarum gradibus cernitur temporalis; aliter nostro dormit in corpore, aliter in sui uigilat spiritus sanctitate.« Sermone 58 hec habet: »Sepulturam patitur , ne mortem non adiisse ut uinceret, sed simulasse ut eluderet, ab impiis iactaretur . . . Et si in passione nostre se carnis ueram probauit habuisse substantiam, per trium dierum figuram totam Trinitatis resurgit in gloriam.« Sermone 60 hec alia legimus: »Sepultum dicis  ut ueram carnem Christi, mortemque non perfunctoriam probet confessio sepulture; mortem suscepisse et uicisse; intrasse inferos et rediisse, uenisse in iura tartari, et tartari iura soluisse, non est fragilitas, sed potestas.« Sermone denique 144 ita scribit: »Ecce, inquit, concipies in utero. Propter reuerentiam dixisse suffecerat: Concipies: quid exaggerat, in utero, quod est? Ut conceptus esset ueritas, non figura; ut partus esset proprietas, non imago; ut sicut de Deo uero Deus uerus natus est, sic de uero conceptu ueritas humani  corporis nasceretur. In ortu Christi, fratres, humani corporis iniuria sublata est, non natura; nec est creatura deleta, sed culpa damnata. Est ergo heresis, que Christum erium corpus assumpsisse mentitur: nec habuisse carnem, sed hominem simulasse confingit.« Hec sanctus Petrus Chrysologus in Sermonibus suis. Quis igitur non uideat Eutychianum errorem hic expressum ipsissimis uerbis simulationis, figure, imaginis humane carnis in Christo, que adhibita fuerunt a diuo Leone in tot ex eodem superius allatis textibus; queque plene respondent aliis putatiue incarnationis, atque phantastice, ad fallendos hominum oculos, que apud 32 Nicetam occurrunt? Quis eque non intelligat a diuo Petro Chrysologo quedam hic afferri, pro opportunitate orationis, ad asserendas in Christo operationes humanas a diuinis distinctas, que diuus Leo papa in epistola ad Flauianum protulit, et beatus quoque Nicetas in Symboli Explanatione recensuit?

Ut aliquid preterea, post diuum Maximum Taurinensem, et post diuum Petrum Chrysologum, etiam  ex presulibus Gallicane Ecclesie afferamus, quod ad rem nostram faciat, nonnulla hic ex Fausto Reiensi, atque ex sancto Auito episcopo uiennensi addere liceat. Fausti quidem, qui paulo post damnatum Eutychianum errorem Reiensem sedem conscendit, nimirum circa annum Christi 455; Fausti ea sunt que sequuntur, ut notant Maurini Augustinianorum Operum editores ad sermonem 176 in appendicibus Augustinianis relatum; cui titulus: In Ascensione Domini I, ubi hec assuta leguntur, et nimis improprie sancto Hipponensium episcopo supposita, qui morte sua iam pridem errorem precesserat de quo hic agitur. Ait itaque Faustus: »Ideoque omnibus modis detestanda sunt uenena Orientalis erroris, qui impia nouitate presumit asserere Filium Dei ac Filium hominis unius esse nature . . . Nos ergo nouerimus duplicem in Christo geminamque substantiam; de Patre celestem, de matre terrenam. Quam utramque in uno eodemque Redemptore suis promptum est testimoniis  explicare. Quasi homo dicebat, Quia Pater maior me est; sed idem quasi Deus pronuntiabat, Ego et Pater unum sumus. Quasi homo dicebat, Tristis est anima mea usque ad mortem; sed quasi Deus fiducialiter loquebatur, Potestatem habeo ponendi animam meam, et potestatem habeo iterum sumendi eam. Quasi homo in cruce pendebat; sed quasi Deus regnum celeste donabat.« Hec Faustus Reiensis; quem ita locutum ad sensum diui Leonis Magni in textu relato ex epistola ad Flauianum satis elucet: licet non satis orthodoxe in aliquo alio dogmate senserit, uti constat; quod tamen ad rem, de qua nunc agimus, non pertinet.

Sanctus uero Auitus nonnichil Fausto etate posterior, utpote qui uiennensem cathedram obtinuit sub finem seculi u, Eutychetis errorem fusiori calamo perstrinxit tum in epistola 3, que inscribitur: Domno Gundobado regi, tum in aliis quoque Operibus,  quorum nunc nonnisi fragmenta supersunt; maxime uero in illis quibus olim titulus: Contra Phantasma; hoc enim appellabatur nomine ab Auito Eutychianismus, sicut etiam phantasmatis predicator Eutyches ipse ab eodem dicebatur. En igitur quedam uiennensis presulis, prout in Bibliotheca ueterum Patrum cura Andree Gallandii, tomo X, pag. 709 et sequentibus; et primum ex eadem citata epistola ad Gundobadum excerpta, que tota est aduersus Eutychianum errorem, quem etiam in fine prauitatem clamat, que adhuc augmento accenditur, ut propterea contra eam dimicandi etiam etate sua necessitatem ostenderet. »Iam porro, inquit, quoniam transacta passio docet hominem uerum, cruciatum doloribus, latronibus comparatum, confectum supplicio, tumulatum sepulcro; per hec omnia phantasmatis assertoribus assumpti corporis ueritas contradicit.« Pergit uero sanctus Auitus, et Eutychiani erroris improbitatem tangens atque perniciem ad sensum prorsus tum diui Leonis tum beati Nicete, quos  superius hac etiam super re inuicem contulimus, hec et ipse subiungit. »Adhuc cum omne quod spei est in solo redemptionis nostre mysterio collocemus, nec sit aliud nostrum reuiuiscere, quam 33 Dominum necem pertulisse: falsum est quod sua incarnatione nos saluat, si et hoc in dubium uenit, quod tolerandum pro nobis in carne susceperat.« Quod uero ad precipuum textum Leonis attinet, parallelum Nicete textui de uera in Christo sicut Diuinitate ita etiam humanitate, et ad quem respexisse aiebam Patres illos qui post Leonem Eutychianismum insecuti fuerunt, ut inde adhuc clarius elucescat etiam Nicetam Eutychianum prorsus intellexisse errorem, contra quem ipsis sensibus ac pene uerbis iuit sancti pape Leonis; en quomodo sese explicat etiam sanctus Auitus: »Respiciendum est hic, quantum Eutychiani Bonosiacis barathro profundiore mergantur. Illi Christo Diuinitatis honorem tantummodo adimunt, isti et corporis ueritatem. Photinus hominis personam  nos adorare deridet, hic nebulam. An forte heretici huius ipsius illusionis exordium ab ipsis in Christo sacre natiuitatis crepundiis ordiuntur, ac perinde falsum erit, quod iacuit in pannis, quod apparuit magis, quod planxit in cunis? Taceo reliquos in succidua etate profectus, quibus diuinam pariter humanamque naturam complectens, lassitudinem refectio pertulit, consolatio lacrymas effudit, lux dormiuit, panis esuriit, fons sitiuit. Taceo planctum illum quem super defunctum Lazarum habuit, antequam effectu resuscitandi ostenderet Deum premisisse humane conditionis affectum.« Neque hic, occasione oblata, pretereundum quod de Eutychianis non uno in loco aientem uidimus diuum Leonem; quod ueram nempe in Christo humanitatem negantes, ipsam ueritatis lucem in susceptione humana mentitam dicerent, atque sub mendacio phantasmatis latitantem; quod etiam Nicetas noster non tacuit de erroneis hereticis suis, quos arguebat de Christo dicentes quia non uere fuerit quod uidebatur, sed oculos fefellerit hominum: ad  quem sensum ita et Auitus ipse quam preclare scribebat: »Quod uidete ad quantam spectet Diuinitatis iniuriam, si ueritatis magister, qui nobis etiam uerborum mendacia interdicit, ipse factis credatur potuisse mentiri. Procul dubio enim mendacii genus foret, si quod ipse non fuerit, se credi a suis uelit, et putaretur factum a Christo, quod non licet facere Christiano.« Hactenus sanctus Auitus in epistola illa 3, ad Gundobadum regem: que autem sequuntur, non ideo addenda iudicaui quia aliquid deesse putem ad sancti Auiti mentem plene in rem nostram assequendam respectu Eutychiani erroris ab eo exagitati eodem etiam modo quo urgebatur a diuo papa Leone; sed quia inde adhuc uberius illius sententia explicatur, et quia proprie ex fragmentis sumpta sunt que supersunt librorum illius Contra Phantasma, id est contra Eutychianum errorem. Ait itaque: »Qui factus est ei ex semine Dauid secundum carnem. Asseruit  duplicem plena descriptione naturam. Unam in qua secundum Diuinitatem factor est omnium, et alteram in qua factus est ex semine Dauid secundum carnem. In quarum neutra substantia suspicio potest phantasmatis inueniri: quia sicut per se inuisibilis erat Diuinitas que inclinabatur e celo, ita de Dauid stirpe descendens nichil ludificatorium habere potuit ueritas carnis Christi: que non solum usque ad Dauid per proauos suos, sed per ipsum Dauid usque in Adam, expressa parentum nominatione resoluitur. Et ideo dicit Apostolus, esse ex semine Dauid secundum carnem, ut eum consubstantialem exponeret matri, de qua utique sumpsit et mortem; cum phantasma nec nasci, nec mori possit, sed principium eius deludere, 34 »finisque uanuisse sit.« Hec sanctus Auitus uiennensis in fragmentis, etc., numero 1, ex eodem tomo X Bibliothece Gallandii pag. 749.

Iam igitur concludendum, Nicetam nostrum episcopum ciuitatis Romatiane a Gennadio memoratum, in sua Symboli Explanatione, capite 4, ubi catholicum  dogma tradit competentibus suis uere in Christo, sicut Diuinitatis, ita etiam humanitatis, et ubi refellit erroneos illos hereticos et magistros fallacie, qui non uere, ut aiebat, sed putatiue incarnatum Christum dicebant, ideoque in phantasmate factam Domini incarnationem, quia non uere fuerit quod uidebatur, sed oculos fefellerit hominum; concludendum, inquam, Nicetam hunc non respexisse ad hereticos illos ueteres, qui in adinuentionibus et phantasmatibus suis Eutychen precesserunt, sed plane Eutychen ipsum eiusque sectatores intendisse; et quia errorem illum undequaque exponit eo prorsus modo ipsisque formis, quibus eumdem habemus apud diuum Leonem Magnum in tot epistolis, quas dedit ad ipsum profligandum tum in Oriente unde eruperat, tum in Occidentis partibus ubi suffragia sibi comparare satagebat; et quia eisdem sensibus ac momentis, immo et pene uerbis utitur idem Nicetas aduersus errorem illum, quibus ipse sanctus pontifex usus fuit in celebri dogmatica sua epistola ad Flauianum, que per totum  catholicum orbem diffusa, ceu fidei regula ubique habita fuit etiam ante Chalcedonense generale concilium, ubi demum Eutychetis error supremum ictum accepit; et quia preterea eadem ipsa que in Niceta apparet occurrendi ratio gliscenti errori ex epistola illa ad Flauianum, siue ex eiusdem sensibus ac momentis ac pene etiam uerbis, elucet etiam communiter in Patribus uel Eutychi ceuis, uel qui non ita longe post eumdem floruerunt, de quibus constat quod Eutychianum reapse errorem insecuti fuerunt.

Quid nunc igitur post tam prolixam disquisitionem de uero ac proprio Eutychiano errore a Niceta nostro in sua Symboli Explanatione exagitato? Inde nimirum sequitur, quod Eutychiano errore anterior esse nequeat Nicetas hic Explanationis Symboli auctor. Quod si Eutychiano errore anterior Nicetas hic esse non potest, iam inde liquet, Romatiane ciuitatis episcopum Niceam ceu Nicetam a Gennadio memoratum, et Explanationis Symboli auctorem, non esse  Niceam seu Nicetam illum Dacum sancti Paulini Nolani episcopi amicum, eiusdemque laudibus celebratum; que est huius tertii capitis propositio, quam aduersus opinionem clarissimi Zabei sustinendam suscepi: nam Nicetas ille Dacus Paulini Nolani amicus eiusdemque laudibus celebratus, procul dubio anterior fuit Eutychiano errore, qui nonnisi Niceta Daco iam pridem uita functo primum erupit. Ab Eutychiano itaque errore descendendum nunc est ad huius Nicete Daci Paulino Nolano amicitia coniuncti diligenter inquirendam etatem; quod ab initio capitis huius secundo loco mihi erat propositum, et quod unum restat ad rem conficiendam de qua modo agimus.

Nicetas itaque Dacus amplius in uiuis non erat cum Eutychiana heresis ortum habuit. Heresis namque hec ab Eutyche archimandrita, et iam sene, uti patet ex pluribus locis Epistolarum sancti Leonis Magni, ortum in Oriente habuit circa annum Domini 448.  Eodem enim anno in consessu episcoporum et abbatum habito Constantinopoli ab illius regie urbis episcopo Flauiano, Eutyches primum accusatus fuit noui illius dogmatis, quod ipse per monasteria libro edito disseminabat, ab Eusebio Dorylei episcopo, illius antea amico, a quo etiam frustra monitus fuerat; 35 et Eutyches erroris conuictus, et in errore contumax damnatus fuit, ac sacerdotii honore priuatus. Anno insequenti 449, sanctus Leo papa celebrem illam ad Flauianum epistolam dedit contra Eutychianum errorem, qua tam perspicue catholicum dogma de incarnatione Domini, et de duabus in Christo naturis ostendit, et errorem ipsum Eutychetis tam strenue profligauit. Anno demum 451, celebratum fuit Chalcedonense concilium ecumenicum, in quo, rescissis omnibus que in latrocinio Ephesino per uiolentiam et fraudem ab Eutychetis asseclis ac patronis acta fuerant, epistola illa sancti Leonis pape ad Flauianum, iam per uniuersum orbem diffusa, et undique uenerabiliter accepta, ac ueluti Symbolum fidei habita  contra Eutychianum errorem, quasi ex ipsius Petri ore prolata a Patribus acclamata fuit.

De Nicete Daci emortuali anno nichil quidem exploratum habemus: sed Nicetas Dacus procul dubio floruit etate Paulini Nolani, cuius etiam amicissimus erat, et ad quem inuisendum e Dacia Nolam se bis contulerat, ut ex eiusdem Paulini scriptis constat. Porro Paulinus Nolanus ad superos euolauit anno 431, etatis sue 78, cum presbyter Nole fuisset ante episcopatum plures annos, et ad episcopalem eam sedem assumptus esset anno circiter 409, uti ab eruditis eius Operum editoribus obseruatum fuit. Nicetam hunc Dacum natu Paulino maiorem fuisse, ex pluribus Paulini ipsius de eodem locutionibus non immerito coniicimus. Siquidem et parentem eum, et magistrum passim appellat, et se non modo pre humilitate pauperem et insipientem, sed etiam illius respectu paruulum, pemate XXuI de sancto Felice, Natal. 9, quod enidit in secundo Nicete aduentu Nolam  circa annum 402, cum Paulinus tunc ageret etatis annum circiter 49. Idipsum uero alia sunt que luculentius adhuc euincunt.

Ante annos quatuor, nimirum anno 398, primum Nolam aduenerat Nicetas, cum Paulinus annum ageret 45. Exstat Paulini pema, num. 17, ad Nicetam redeuntem in Daciam, de quo superiore capite plura; quod ad reditum, ex primo eius aduentu, non ex secundo, eruditi spectare censent. In hoc pemate persequitur Paulinus fusiori stylo Nicete laudes, que in eo maxime site erant, quod Bessorum gentes, et Getas, et Scythas, et utramque Daciam, Ripensem scilicet atque Mediterraneam, ipse primus ad caulas Domini adduxisset, quodque illarum gentium efferatarum mores ad mite Christianorum ingenium conuertisset. Prestat iam ipsum audire.


O quibus iam tunc resonabit illa
Gandiis tellus, ubi tu rigentes
Edoces Christo fera colla miti
   Subdere gentes! 
Quaque Ripheis Boreas in oris
Alligat densis fluuios pruinis,
Hic gelu mentes rigidas superno
   Igne resoluis.
Nam simul terris animisque duri
Et sua Bessi niue duriores,
Nunc oues facti duce te gregantur
   Pacis in aulam.
Quasque ceruices dare seruituti
Semper a bello indomiti negarunt,
Nunc iugo ueri Domini subactas
   Sternere gandent . . .
O uices rerum! bene uersa forma!
Inuii montes prius, et cruenti,
Nunc tegunt uersos monachis latrones
   Pacis alumnos . . . .
Mos ubi quondam fuerat ferarum,
Nunc ibi ritus uiget angelorum:
Et latet iustus, quibus ipse latro
   uixit in antris . . . 
Euge, Niceta, bone serue Christi
Qui tibi donat lapides in astra
uertere, et uiuis sacra templa saxis
   Aedificare . . .
Te patrem dicit plaga tota Borre;
36 Ad tuos fatus Scytha mitigatur,
Et sui discors fera te magistro
   Pectora ponit.
Et Gete currunt, et uterque Dacus:
Qui colit terre medio, uel ille
Diuitis multo boue pileatus
   Accola ripe . . .
Orbis in muta regione per te
Barbari discunt resonare Christum
Corde Romano, placidamque casti
   uiuere pacem.
Sic tuo mitis lupus est ouili,
Pascitur concors uitulus leoni,
Paruus extracto trucibus cauernis
   Aspide ludit.

Patet ex his quanti meriti uir fuerit Nicetas ille  Dacus, de quo tanta canit hic Paulinus. Patet insuper quanta iam tunc, anno scilicet 398, cum Paulinus annum ageret 45, prestiterit Nicetas regionibus illis, que ipsius cura a barbarie reuocate, adeo in Christiana institutione ac cultu profecerant, ut nichil pene aliis iamdiu excultis Christianorum regionibus inuiderent. Si ibi monachorum cetus in montibus, si solitariorum cellule in antris, si ubique ritus angelorum; profecto iam ubique tunc temporis constituta censenda est Christiana religio per Nicete apostolatum in Dacia Barbara trans Danubium posita, et iam ubique sacre edes edificate, ubique sacerdotes atque ministri illius opera ibidem instituti; adeo ut absque ullo noui illius gregis detrimento potuerit ipse longam suscipere peregrinationem, eamque non multo post aggredi iterato, ut Paulinum inuiseret, et sancti Felicis Nolani sepulcrum ueneraretur. Ad hec uero, et quidem tam magna, obtinenda in regionibus illis, et terrarum amplitudine, et populorum frequentia, et climatis asperitate, et morum feritate, et  locorum insuetudine difficillimis, quis non uidet maximam iam tunc sue uite partem impendere Nicetam debuisse? Tunc igitur cum Paulinus in primo Nicete aduentu quadragesimum quintum annum agebat, recte coniicimus natu maiorem Nicetam ipsum fuisse, qui tantis iam inclaruerat apostolatus meritis apud barbaras illas gentes.

Et Paulinus quidem ipse innuit non obscure in eodem carmine maiorem hospitis et amici sui etatem, cum illum, pro tot laboribus ac meritis, ad celestis regni mercedem petico more ueluti comitatus, eumdem ponit, spectato haud dubie ordinario uite cursu, morte seipsum precessurum, indeque sibi opem a Deo precaturum, illius intuitu amicitie, que nulla ui rumpi ualet. Ita namque pergit:


Has opes condens Domino perenni,
His sacrum lucris cumulans talentum,
Audies, Intra Domini perennis
   Gaudia letus. 
His, precor, cum te domus alma sancto
Ceperit fratrum numerosa cetu
In choris, et nos pietate cari
   Pectoris abde.
Nam Deo grates, quod amore tanto
Nos tibi adstrinxit per operta uincla,
uis ut internam ualeat catenam
   Rumpere nulla.

Cum igitur Paulinus Nolanus obierit, uti supra innuimus, anno 431, et duobus annis octuagenario minor, non leui sane coniectura inferimus ex dictis, saltem decennio ante, nimirum circa annum Christi 420, ad superos euocatum fuisse Nicetam Dacum; etiamsi demus ad octuagenariam ipsum peruenisse etatem, que tamen non ita facile admittenda uidetur in apostolico uiro tantarum gentium patre, innumerisque laboribus, necnon et longis itineribus uerosimiliter fracto. Porro cum etas Nicete Daci non sese protenderit  ultra annum 420, cum nempe Eutychiana heresis ab ortu suo triginta prope annis adhuc distaret; cumque Eutychiana heresis, a Nicea seu Niceta episcopo ciuitatis Romatiane a Gennadio memorato, in Symboli Explanatione tam aperte, uti uidimus, innuatur, immo etiam 37 impugnetur; necnon et iisdem sensibus ac momentis, quin etiam ipsis pene uerbis impugnetur, quibus a diuo Leone Magno tanta auctoritatis et eloquentie ui impugnata ac penitus prostrata fuit in sua ad Flauianum epistola, que ad annum spectat 449, quibusque etiam eadem et sequenti etate communiter impetebatur ab Ecclesie presulibus, penes quos Leonis epistola ceu fidei regula uenerabiliter habebatur; hinc propterea  liquet, Nicetam Dacum minime auctorem esse opusculi Explanationis Symboli ad competentes, ac proinde Romatiane ciuitatis episcopum Niceam seu Nicetam a Gennadio memoratum, non esse Niceam seu Nicetam illum Dacum sancti Paulini Nolani episcopi amicum, eiusdemque laudibus celebratum;  que erat huius tertii capitis propositio.

Unam hic tamen et alteram, antequam progrediamur, preuenire difficultatem iuuat, que obiici possent, queque alicuius fortasse momenti aduersus hactenus dicta cuipiam uideantur. Esto itaque prima. Sint quidem ueluti paralleli, dixerit aliquis, allati duo textus ex sancto Leone Magno, atque ex beato Niceta, unde propositioni nostre pondus ac robur; ita ut e duobus hisce scriptoribus alter ab altero sensus acceperit atque momenta, necnon et uerba ipsa ad impugnandum errorem, contra quem ambo dimicabant; quis tamen certos nos reddit beatum Nicetam ex epistola sancti Leonis Magni ad Flauianum hausisse que scripsit in sua Symboli Explanatione, capite 4, aduersus erroneos illos hereticos quos appellat, uti nos probare conati sumus; et non potius sanctum ipsum Leonem Magnum sensus suos sumpsisse ex preexistenti opusculo beati Nicete; qui propterea, et reapse fuerit episcopus ille Dacus sancti Paulini  Nolani amicus eodemque etiam etate prouectior, et idcirco non Eutychen, sed ueteres Eutychetis antecessores atque magistros, uti fert sententia clarissimi Zabei, ipse exagitauerit uerbis illis e Symboli Explanatione relatis; quibus postea sanctus Leo satis accommode usus fuerit ad eumdem uelerum hereticorum confodiendum errorem, etate sua in Eutyche rediuiuum? Huic tamen difficultati non incongrue occurram, si dicam primo certum esse sanctum Leonem Magnum Eutychetis errorem, impugnasse in sua ad Flauianum epistola; et certum pariter esse Nicete nostri sensus, momenta, ac uerba prope ipsa penitus conuenire cum diui Leonis sensibus, momentis, ac pene etiam uerbis, tum in illa epistola, tum in aliis locis, ubi Eutychianum errorem exponit, et ubi eumdem conuellit, uti iam fusius ostensum fuit. Nullum itaque dubium, et Nicetam eumdem cum diuo Leone respexisse Eutychianum errorem, quem tam perfecte cum illo exprimit atque conuellit; ac propterea non diuum Leonem ex Niceta, sed Nicetam sumpsisse  que scripsit ex diuo Leone, qui omnium primus in Occidente Eutychianum errorem, statim ab ortu illius ex Eutyche iam sene, impetiuit atque confodit. Dicam secundo, non ita facile existimandum esse diuum Leonem ueluti ad uerbum mutuatum fuisse ex alienis lucubrationibus, que ipse in illa sua ad Flauianum epistola exararet; non enim alibi in aliis diui Leonis scriptis exemplum huiusmodi inuenitur. E contrario uero Nicetam, quisquis interim ille fuerit post illum Dacum de quo egimus, optime sibi et materie quam tradebat consuluisse, si dicamus ex epistola Romani pontificis ad Flauianum pene ad uerbum sumpsisse que tulit ad impugnandum errorem, quem competentes suos precauere docebat: ea enim erat epistola que in toto Christiano orbe notissima esset atque celebratissima et in Ecclesia uniuersa ueluti fidei regula haberetur in tradendo 38 incarnationis mysterio, uti iam uidimus.

 Preterea maluerit fortasse sanctus Leo et sensibus et momentis, et iisdem etiam pene uerbis uti, quibus anterior scriptor usus fuisset, ad dogma confirmandum quod in sua illa epistola defendebat; numquid scriptoris huius nomen sanctus pontifex siluisset? Minime sane; sua enim intererat Christiano orbi ostendere Patrum doctrinam eam esse quam ipse de incarnationis mysterio in illa epistola tradebat, et a Patrum traditione longe abhorrere Eutychetis figmentum quod ibidem confutabat; ideoque eius erat indicare nomina eorum, quorum doctrinam ac uerba pene ipsa referebat. Siluerit tamen in illius epistole textu Nicete nomen sanctus pontifex, ne solius Nicete mentionem faceret in re de qua erat aut plurium meminisse, ut traditio appareret, aut certe nullius; numquid in syllabo testimoniorum, quem sanctus ipse pontifex post conciliabulum Ephesinum et ante Chalcedonense concilium per legatos in Orientem misit, ut doctrinam sue ad Flauianum epistole Latinorum ac Grecorum Patrum doctrine coherentem  ostenderet; quemque postea auctiorem ad Leonem etiam Augustum transmisit cum sua peculiari epistola ad ipsum data, que est ordine 165, ne fides catholica in eodem Chalcedonensi firmata, Marciano imperatore ac fidei defensore defuncto, ex nouis hereticorum molitionibus periculum pateretur: numquid, inquam, in hoc syllabo omisisset Nicete textum tam preclarum tamque perspicuum, immo omnibus aliis aperte dixerim, clariorem, inserere, ut traditionem Patrum ostenderet, si uere in illa ad Flauianum epistola hoc Nicete textu profecisset? Adeantur testimonia illa Patrum que sanctus pontifex collegit, queque in editionibus conciliorum legi possunt actione secunda concilii Chalcedonensis post epistolam ad Flauianum, necnon etiam fusiora post aliam iam citatam ad Leonem Augustum epistolam in editione Operum sancti pontificis fratrum Balleriniorum; quorum etiam super hisce testimoniis legi possunt admonitiones preuie ad hanc eamdem epistolam, atque  ad precedentem 28, ad Flauianum. In hac porro Testimoniorum serie, multa ex Hilario, Ambrosio, Augustino inter Latinos; multa etiam ex Athanasio, Chrysostomo, Nazianzeno, Basilio, Theophilo atque Cyrillo Alexandrinis inter Grecos Patres collecta uidebimus a sancto pontifice, atque eo fine collecta, ut omnibus esset perspectum uenerabilium Patrum predicationibus nos concordare, et non aliud nos predicare quam quod sancti Patres nostri toto orbe docuerunt, nec quemquam ab illis, nisi solos impios hereticos, discrepare; uti in eadem ad Leonem Augustum epistola, capite 10, idem sanctus pontifex profitebatur. Testimonium profecto Nicete nostri inter hec testimonia Patrum minime omisisset sanctus Leo, si tunc hoc quoque testimonium exstitisset, multoque minus si ipse eodem in sua ad Flauianum epistola usus fuisset. Non itaque sanctus Leo ex opusculo uetustiori sancti Nicete, atque ex illius dictis que essent contra Eutychetis antecessores atque magistros; sed sanctus Nicetas ex epistola sancti Leonis, et sensus  et momenta, et pene etiam uerba sumpsit ad eumdem quem sanctus Leo Eutychetis ipsius conuellendum errorem. Ipse propterea sanctus pontifex, qui nichil omnino Nicete nostri retulit in testimoniis Patrum que collegit ad proprie doctrine confirmationem; ipse est qui uere certos nos reddit, et nichil se ex Niceta Dacorum episcopo sanctique Paulini Nolani amico sumpsisse in epistola ad Flauianum, et Nicetam potius alium Daco posteriorem ex illa sua epistola profecisse, ut dogma 39 catholicum suismet sensibus ac pene uerbis tutissime traderet inuictissimeque defenderet.

Neque aliquis addat fortasse, debuisse saltem Nicetam diui Leonis epistole mentionem facere in Explanatione sua, si uere ex eadem epistola sumpsisset que dixit aduersus illos, quos ipse appellat erroneos hereticos. Symboli namque Explanatio beati nostri Nicete ad competentes, eius est indolis concio,  tum ex natura sua, tum ratione auditorum competentium quibus habita fuit, que simplicem doctrine expositionem ac etiam illustrationem admittat, iuxta ordinem articulorum quibus Symbolum constat, quin ulla debuerit alicuius operis seu nominis allegatione infarciri, excepto codice sacrarum litterarum, cuius Symbolum apostolorum in precipuis fidei rebus quoddam est ueluti breuiarium, ut Patres omnes loquuntur, et ex communi sensu Patrum ipse quoque Nicetas Explanationis eiusdem capite 15. Non oportebat itaque competentium mentem quodammodo fatigare alicuius nominis seu lucubrationis indicatione, quibus sat erat diuina oracula simpliciter intelligere, et Euangelii in hanc rem testimonia, ut catholicam ueritatem assequerentur, sequemetipsos ab hereticorum insidiis tutos redderent. Quoad alios uero qui Nicete Explanationem lecturi essent, quid opus erat indicatione huius loci ex epistola diui pape Leonis ad Flauianum, si, ut dictum fuit, epistola hec orbem uniuersum peruagata, ut regula fidei apud catholicos  omnes habebatur, et in omnium ore tunc temporis posita erat? Semetipsos igitur satis se prodebant apud catholicos diui Leonis sensus ex epistola ad Flauianum, ubicumque enuntiarentur, quin esset necesse auctorem proprio nomine indicare. Accedit, quod tota diui Leonis pape ex epistola ad Flauianum illius loci auctoritas, tota ex Euangelice historie factis ac textibus constat, que ab eo afferuntur, et conferuntur simul, ad duplicem in Christo naturam astruendam, et ad diuersas distinguendas in eodem pro utriusque nature differentia operationes. Minus igitur necesse erat ut diui Leonis mentio fieret apud Nicetam, quando non tam diui Leonis auctoritas, quam auctoritas euangelica a diuo Leone prolata, et a Niceta in suum sermonem assumpta rem contra Eutychen conficiebat. Demum sanctus ipse Leo, qui contra Eutychetis blasphemias celebrem illam ad Flauianum epistolam concinnauit, quique superiorum Patrum fidem in eadem se predicare gloriabatur,  quemnam ex Patribus ibidem peculiariter nominauit, licet eorum testimonia a se data opera collecta, publicique iuris facta ut iam uidimus, pre oculis haberet, et licet ex eorum sensibus, eorumque ex Euangelio petitis argumentis in eadem epistola proculdubio profecisset?

Sed iam ad alteram difficultatem gradum faciamus oportet, que maioris fortasse ponderis alicui uideatur. Si uere Nicetas, inquiet quispiam, in Symboli Explanatione, capite 4 habuit statutum animo errorem Eutychetis impugnare, eumque ac illius asseclas indicare per uerba illa, erroneos hereticos, cur Eutychen ipsum, et Eutychianos numquam nomine proprio appellauit? Quinimmo cum capite Explanationis 10 uariorum hereticorum Pseudecclesias a Christiano uiro fugiendas nominauerit, uidelicet Manicheorum, Cataphrygarum, Marcionistarum; cur Pseudecclesiam Eutychianorum siluit omnino, que profecto tunc maxime temporis expresse nominari debuisset, ut ab hac presertim competentes Christiani facti cauerent,  neue se sinerent ab Eutychetis asseclis decipi, qui uirus suum sub specie pietatis effundere conabantur, etiam post ictum supremum quo 40 in Chalcedonensi concilio perculsi fuerunt? uerum ad primum; quid mirum, si Eutychen Nicetas atque Eutychianos in Explanationis sue capite 4 proprio nomine non indicauerit, dum eorum impugnaret errorem? De errore nimirum res erat, non de erroris auctore, neque de asseclis eius, nimium tunc temporis notis ob excitatas eorum erroris causa in Ecclesia turbas. Cum porro recens erupisset hic error, et Eutychetis nomen iam undique esset compertum, certe necesse non erat ut Nicetas competentibus nomen enuntiaret auctoris erroris quod iam ipso indicato errore sese prodebat. De aliis quoque anterioribus Eutychiano erroribus sermonem habuit Nicetas in Explanatione sua, uti, exempli gratia, de errore Arianorum contra Filium Dei, ac de errore Macedonianorum contra Spiritum  sanctum, capite 9, ubi ita aiebat: »Si quis hereticus sub nomine Christiano aut Christum tibi creaturam tradit, aut Spiritum sanctum alienum esse a Patris et Filii gloria persuadet, sit tibi tamquam ethnicus et publicanus, quia te ad idololatriam deducit, cum creaturam colere persuadet.« Ubinam uero aut Arium aut Macedonium, aut Arianos aut Macedonianos, uel hic uel alibi Nicetas in Explanatione sua nominauit? Non est ergo cur iure dicamus Eutychianum errorem non respexisse Nicetam capite 4 Explanationis, quia neque Eutychen, neque Eutychianos proprio nomine indicauit.

Sed cur saltem Eutychianorum Pseudecclesiam non nominauit capite 10, ubi aliarum trium Pseudecclesiarum expressam fecit mentionem? Facilis est responsio ad hanc quoque alterius difficultatis partem. Sancti enim Leonis Magni euo, ac similiter Nicete nostri Aquileiensis etate, nondum peculiares societates et Ecclesias a Catholicis distinctas sibi constituerant Eutychetis discipuli; sed hac illac dispersi  in catholicis ipsis Ecclesiis, et inter catholicos uiuentes, errorem suum diffundebant, et catholici semper uideri uolebant. Non erat igitur cur Nicetas, sicuti commemorabat Pseudecclesias Manicheorum, Cataphrygarum, Marcionistarum, hereticorum ueterum qui iamdiu a catholica societate defecerant: ita commemoraret etiam Pseudecclesiam Eutychianorum, qui recens exorti nondum coaluerant in peculiarem sectam a Catholico grege distinctam, et peculiaribus sacris addictam. Sanctus uero ipse Leo hanc nobis suppeditat responsionem in epistola 157, quam anno 457 scripsit ad Anatolium episcopum Constantinopolitanum, in cuius clero aliquis erat, et quidem presbyter nomine Atticus, qui Eutychetis doctrinam sectabatur atque docebat. »Iampridem, inquit, dilectioni tue scripsisse me recolo, ut in clero Ecclesie tue nullum Eutychiane heresi consentire patiaris: quoniam capitis periculum respicit, si quid saucium inueniatur in membris. Sed cum hoc nulla adhuc correctione purgatum sit, et Atticum presbyterum  tuum ad eam insolentiam profecisse cognoscam, ut in Ecclesia contra catholicam fidem et Chalcedonensem synodum audeat disputare; cogor uehementius de tua dissimulatione causari . . . . Et ideo acrius moneo, neque amplius dissimulandum esse protestor, si hominem pestilentem ulterius in tua habendum communione credideris; quem nos, si fieri potest emendari malumus quam perire: ut scilicet si correctum se uideri cupit et in societate ecclesiastica permanere, de eo loco, unde contra catholicam Fidem multa disseruit, aperte tunc ipsius fidei predicator appareat, et nichil Eutychiani dogmatis pretermittat, quod non manifestatione sue professionis Christiano populo audiente condemnet: ne, ut dixi, plurimum 41 dissimulatio ista te maculet, si uel hic tam noxius, uel Andreas impietatis ipsius socius, nec correcti fuerint, nec repulsi.« Commixti igitur eo tempore adhuc erant Eutychiani catholicis, nec alteram illi peculiarem Ecclesiam seu societatem constituebant, a  qua abhorrere catholici debuissent, et a qua abhorrere competentes suos post acceptum baptisma Nicetas noster doceret. Si hec peculiaris Eutychianorum societas et Pseudecclesia tunc temporis iam exstitisset, non erat cur Atticus presbyter ad clerum Constantinopolitanum pertineret, sed ipse cum Andrea illius socio iam iuisset ad suorum Pseudecclesiam seu societatem, et sacra habuisset seorsim a catholicis; unde, ueluti de eo qui foris esset, non erat cur Anatolius episcopus a diuo Leone, ipsius causa, dissimulationis argueretur. Si hec autem peculiaris Eutychianorum societas seu Pseudecclesia locum non habebat in Orientis partibus, neque in Constantinopolitana urbe, unde Eutychianus error erupit, minus obtinebat in Occidente proculdubio, et in Italie regionibus; ideoque minus etiam erat, quod de hac hereticorum societate, ueluti de Pseudecclesia, meminisse debuerit Nicetas Aquileiensis. Addendum uero, quod idem  sanctus Leo, sequenti etiam anno 458, in epistola 161, ad presbyteros, diaconos et clericos eiusdem Ecclesie Constantinopolitane, ita scribebat: »Nullum sinatis uobis Nestoriana uel Eutychiana infectum peruersitate sociari.« Conabantur itaque cum catholicis societatem habere; ideoque nullam hactenus ex semetipsis societatem seu Pseudecclesiam constituebant. Ubi etiam animaduertamus oportet, quod non solum Eutychiani recens exorti, sed neque Nestoriani qui eos uiginti circiter annos precesserant, adhuc erant tunc temporis ita societate copulati, et a catholica Ecclesia communione peculiari distincti, ut Ecclesiam quamdam seu Pseudecclesiam facerent a catholica ipsa diuersam, a qua propterea admonendi essent fideles ut sibi cauerent.

Et re quidem uera, aut nulli, aut ferme nulli hereticorum, qui Ecclesiam lacesserunt atque turbarunt erroribus suis, scissionem ab eadem fecere, aut ab ipso suorum errorum exordio, aut prima, ut ita dicam, eorum insurrectionis etate, ut Ecclesiam sibi peculiarem  conderent a catholica separatam; etiamsi per anathematis sententiam seu in prouincialibus seu in generalibus conciliis latam, a catholicorum fidelium communione et ab ingressu sacrarum edium arcerentur. Horruere siquidem semper heretici homines, ueluti absolutam impietatis sue condemnationem, hanc alterius cetus a catholica communione distincti erectionem, et nullum interea non mouerunt lapidem ut late contra eos sententie aut reformarentur aut reuocarentur: nec nisi demum, obfirmata temporis lapsu impietate, omnique amisso pudore et accedente etiam, ut plurimum, regie decepte auctoritatis influxu, eo deuenerunt, ut secessionem aperte a catholicis facerent, ut ad sacra separatim coirent, et ut aliam ueluti Ecclesiam constituerent in similitudinem illius a qua ipsi defecerant. Sit pro omnibus in exemplum Ariane hereseos et Ariane Pseudecclesie historia. Ab ortu huius pestis omnium teterrime usque ad Nicenam synodum, et a Nicena synodo usque ad  concilium Sardicense quod anno 347 celebratum fuit, Ariani numquam inter se peculiarem quamdam conflauerant Pseudecclesiam a catholica separatam: quinimmo cum catholicis unionem semper affectarunt, subdola erroris sui in catholicum sensum expositione, pluribusque fidei captiosis professionibus factis in simplicium deceptionem, ut omnibus notum est. Hinc piissimus ille Constantinus 42 Augustus, qui aduersus omnes hereticorum atque schismaticorum sectas legem tulit, ut apud Eusebium uite Constantini libro III, cap. 64 et seqq., mentionem quidem facit Nouatianorum, ualentinianorum, Marcionitarum, Paulinianistarum et Cataphrygarum, qui tunc erant fortasse precipui qui in Oriente aduersus catholicam Ecclesiam grassarentur: at nullam omnino Arianorum mentionem habet; et hoc non alia certe de causa, nisi quia Ariani homines, quamuis iam tunc et numero et audacia et auctoritate ualerent, catholicas nichilominus sacras edes adibant, catholicam pretendentes unitatem ac simulantes fidem, cauebantque quammaxime  societatem quamdam constituere que a damnato auctore erroris eorum nomen haberet, ut monet etiam Sozomenus Hist. Eccles. libro II cap. 32. Hinc sanctus quoque Iulius papa, qui circa annum 341 scripsit ad episcopos Orientales Eusebiane factionis, ut apud sanctum Athanasium Apologie contra Arianos num. 21, eos in epistola sua ueluti fratres habet, ac ueluti membra catholice communionis alloquitur: quod indicio est, ipso teste Socrate Hist. Eccles. libro II cap. 18, neque tunc Arianos Ecclesiam sibi aliam a catholica separatam adhuc instituisse. Propterea, uti idem Socrates ibidem, cap. 22 et Sozomenus, lib. III cap. 13, post concilium tantummodo Sardicense, et post conciliabulum Philippopolis, id est post annum 347, Arianos inter et catholicos aperta separatio facta fuit, unde Pseudecclesia Arianorum ortum habuit, que tam late in Oriente patuit, fauore presertim duorum Augustorum Constantii et ualentis,  queque etiam in Occidentis partibus plurimum diuque ualuit, opera maxime Barbarorum, qui post lapsum Romani imperii hac infecti doctrina rerum in Occidente potiti fuerunt. Prima fortasse peculiarium sacrarum edium mentio, ubi Ariani separatim a catholicis conuenirent, habetur in Ecclesiastica Historia, apud Socratem, lib. II, cap. 23; apud Sozomenum, libro III, cap. 20; et apud Theodoretum, libro II, cap. 12, ubi Constantius imperator Magno Athanasio ab exsilio ad sedem suam Alexandrinam reuertenti, anno 349, opera Constantis qui pro illo apud fratrem intercesserat, unam ex sacris edibus que Alexandrie erant, petiit pro Arianis suis, ubi sacros eorum conuentus seorsim a catholicis haberent; quod tamen mira Athanasii dexteritate non cessit illi pro uoto. Nullius igitur est momenti aduersus ea que attulimus de Eutychiano errore a Niceta nostro in sua Symboli Explanatione indicato atque impugnato, capite 4, animaduersio illa qua quis opponeret eumdem nichil dixisse de Eutychianorum Pseudecclesia, capite  10, ubi alias aliorum hereticorum Pseudecclesias nominauit. Iam nunc ad reliqua pergamus.



AD CAPUT TERTIUM AUCTARIUM.

Romatiane ciuitatis episcopum Niceam seu Nicetam a Gennadio memoratum, non esse Niceam seu Nicetam illum Dacum sancti Paulini Nolani episcopi amicum eiusdemque laudibus celebratum, hactenus ostendimus ex Eutychiano errore, quem Niceas seu Nicetas auctor opusculi de Symbolo ad competentes in hac sua lucubratione, ad sensum diui Leonis Magni, aliorumque illius ac consequentis etatis, peculiari sermone exagitat; quemque Nicetas ille Dacus triginta prope annis uita functus ante ortum Eutychiani 43 erroris eo prorsus modo exagitare non poterat. Rem inde confectam quidem ita arbitramur, ut nullo indigeat alterius probationis adminiculo. Nihilominus quoniam et alia sese offerunt, que iuxta criticorum placita maxime faciunt ad ueritatem assequendam, ubi  de auctoribus homonymis questio est, eorumque Operibus, cuius nempe hec aut alia sint; nonnichil et hic immorandum, ne quidquam omittamus ex iis que rem non modo magis magisque confirmare, sed etiam illustrare ualeant. Que hactenus dicta sunt, tempus respiciunt quo Nicetas ille Dacus floruit, ut omnino esse non possit idem ac Nicetas Romatiane ciuitatis episcopus, quem constat ea tradidisse in sua Symboli Explanatione que ad etatem Nicete Daci minime pertinebant. Que nunc adiicienda ueniunt, ad locum spectant in quo Nicetas ille Dacus episcopatum gessit; ita ut quedam in Nicete Romatiani dictis deprehendantur, que Nicete Daco sancti Paulini Nolani amico, ac Dacicis gentibus trans Danubium positis, ubi Nicetam hunc episcopatum gessisse ostendimus, haudquaquam conuenirent. Ea uero que hic in medium afferenda sunt, non modo ex Symboli Explanatione eruimus, sed etiam ex uno fragmentorum uindobonensis codicis que damus post opuscula; ex quo etiam nonnulla alia afferemus, que argumentum  nostrum ex loco sumptum ualidius confirmabunt, ac uiam sternent ad ea que sequenti capite quarto dicturi sumus, ubi Niceam seu Nicetam Romatiane ciuitatis episcopum aperte Niceam seu Nicetam esse probabimus episcopum Aquileiensem.

Niceas seu Nicetas Romatiane ciuitatis episcopus in Explanatione Symboli ad competentes, capite 1, hec habet: »Qui credit in Christo . . . . abrenuntiat inimico, et angelis eius . . . . Deinde et operibus eius malis, et culture, idolis, sortibus, et auguriis, pompis, et theatris, fornicationibus, et ebrietatibus, choris, atque mendaciis.« In tertio uero Fragmentorum hec alia consimilia habet, sed aliquanto fusius explicata: »Non enim ante ad confessionem uenitur, nisi prius fuerit diabolo renuntiatum . . . . Ideo oportet prius repudium dare diabolice uanitati . . . . Deinde abrenuntiat et operibus eius malignis, id est culturis et idolis. sortibus et auguriis, pompis et theatris,  furtis et fraudibus, homicidiis et fornicationibus, superbie et iactantie, ire et auaritie, comessationibus et ebriositatibus, choris atque mendaciis, et his similibus malis.« Hec sanctus Nicetas aiebat, fideles suos commonefaciens quid sibi uellet, et quam late pateret abrenuntiatio illa, que ex uetustissimo Ecclesie more exigitur ab iis qui in Ecclesie sinum recipi cupiunt per baptismum, et qui proxime fidei professionem emissuri sunt antequam salutaribus undis abluantur. Ubi nemo non uidet sanctum antistitem in utroque loco non simplicem Ecclesie formulam recitare, qua abrenuntiatio exigebatur a baptismum petentibus, sed explicationem potius illius formule exhibere; ut intelligerent eius uim ad omnem uite cultum pertinere, et sub unius uocis forma, operum nempe diaboli, omnia Christiano nomini aduersantia contineri.

Eadem quidem erat priscis Ecclesie seculis abrenuntiationis in uniuersa Ecclesia consuetudo, sed non eadem et ipsissima ubique formula, id est non eisdem  ubique uerbis concepta. Clarissimus Iosephus uicecomes, qui in eruditissimo suo opere De antiquis baptismi Ritibus ac Ceremoniis, libro II, capite 20, de renuntiationis formis agit, et ueterem renuntiationis formam cum nostra conuenisse ostendit, multa affert ex Ecclesie Patribus, in quibus licet idem ubique abrenuntiationis sensus, non 44 eadem tamen ubique uerba apparent. Idem prestitit, et ad eumdem scopum, etiam Iosephus Catalanus in suis Commentariis ad Rituale Romanum, tomo I, tit. 2, cap. 2, § 13, diaboli pompe, quibus renuntiandum erat, in ueteribus formulis abrenuntiationum, licet non semper et ubique, frequentissime nichilominus exprimuntur: et dubium nullum est, abrenuntiationem hanc originem duxisse ab illa ueri nominis pompa, que, uigente in Romano imperio idolorum cultu, circensium partem maximam, immo precipuam constituebat. De hac Tertullianus in libro de Spectaculis, capite 7: »Sed circensium paulo  pompatior suggestus; quibus proprie hoc nomen, pompa, precedit.« Quenam uero hec fuerit, ita prosequitur: »Illa quorum sit, in semetipsa probat de simulacrorum serie, de imaginum agmine, de curribus, de thensis, de armamaxis, de sedibus, de coronis, de exuuiis, quanta sacrificia precedant, intercedant, succedant, quot collegia, quot sacerdotia, quot officia moueantur, sciunt homines illius urbis, in qua demoniorum conuentus consedit.« Constat itaque pompam uere ac proprie antiquitus fuisse simulacrorum illam solemnem deductionem, que honoris causa per publicas Urbis uias ad circum usque habebatur, antequam circenses ludi ederentur; uti etiam late ostendit Onuphrius Panuinius, de Ludis Circensibus libro II, capite 2. Hinc primis illis Ecclesie seculis, in quibus idolorum cultus dominabatur, nichil solemnius in Christiana initiatione, quam ad renuntiationem diaboli, angelorum eius, atque operum, pompam etiam addere, que uere ac proprie simulacrorum gestationem exprimeret in circensibus fieri solitam,  unde maxima gentilium numinibus religio accedebat. De hac itaque circensium pompa, in renuntiatione preuia ad baptismum, proculdubio intelligendus Origenes, homilia 10 in librum Numerorum, ubi hec habet: »Recordetur unusquisque fidelium, cum primum uenit ad aquas baptismi, cum signacula prima suscepit, et ad fontem salutaris accessit, quibus ibi tunc usus sit uerbis, et quid denuntiauerit diabolo, hoc est, se non usurum pompis eius, neque operibus eius.« De hac ipsa circensium pompa intelligendus etiam Tertullianus, qui in libro de Corona Militis, cap. 3, ita aiebat: »Aquam adituri, ibidem, sed et aliquanto prius in Ecclesia sub antistitis manu contestamur, nos renuntiare diabolo, et Pompe, et angelis eius.« Et in libro de Spectaculis, capite 4: »Cum aquam ingressi Christianam fidem in legis sue uerba profitemur, renuntiasse nos diabolo, et pompe, et angelis eius, ore nostro contestamur.« Pompa tamen in circensibus desiit post initium seculi quarti, uti prelaudatus Panuinius animaduertit in citato de Circensibus libro II, capite uero 18: »Nam Christianorum sacris, inquit, initiatus , antiquam superstitionem, que hac supplicationum pompa maxime conseruabatur, quantum potuit, et temporum illa conditio tulit, circa annum Christi 325 labefactauit.« Renuntiatio nichilominus pompe seu pompis diaboli in Christianorum initiatione perdurauit. Quid uero per diaboli pompam intelligebatur, si amplius in circensibus pompe proprie dicte usus non erat? Omissa nempe in circensibus pompa, hoc est simulacrorum gestatione, omnis reliquus circensium apparatus ac cultus diu postea, etiam sub Christianis principibus, quamuis inuita religione, perdurauit; cuiusmodi erant naumachia, equestres atque pedestres pugne, uenationes cum feris, quadrigarum equorumque cursus, et alia huiusmodi: et pompe seu pomparum 45 diaboli nomine, quibus ad baptismum accessuri renuntiabant, hec  ludicra ueniebant; que partim uanitatem quamdam Christiano homine indignam preseferebant, partim immanitatem a Christiana religione abhorrentem intuentium oculis exhibebant, et omnia demum ethnice superstitionis origine fedata censebantur. In hunc porro sensum, quarto seculo ad finem uergente, huiusmodi renuntiationem pompe seu pomparum diaboli explicabat sanctus Cyrillus Hierosolymitanus in catechesi 19 mystagogica 1, num. 6, ubi ita aiebat: »Postea dicis: Et omni pompe illius. Pompa uero diaboli est, theatrorum insanie, equorum cursus in hippodromis, uenationes in circo, et reliqua huiusmodi uanitas . . . . Ne tibi studio et cordi sit theatri insania, ubi conspicias mimorum petulantias . . . . neque illa eorum qui in circensibus uenationibus sese feris exponunt . . . Fuge etiam equorum curricula, quod prorsus insanum est supinasque animas deiicit spectaculum. Hec enim omnia diaboli pompe existunt.« En igitur quid pompe nomine ueniebat in renuntiatione  preuia ad baptismum, postquam pompa illa ueri nominis, que in circensibus habebatur, sublata fuit. Eodem prorsus sensu etiam quinto seculo, Saluianus de pompis loquebatur, quibus renuntiatio ab initiandis fiebat; per eas nimirum intelligens, non iam obsoletas numinum paganorum in circensibus gestationes, sed circensia alia ludorum spectacula que supererant, et theatrorum scenas, quibus dolebat maxime Christianos homines, contra solemne eorum propositum, animo tam cupido ac tam uehementi libidine inhiare, uti fuse per totum librum uI de Gubernatione Dei, precipue uero capite 6.

Nunc ut ad Nicetam nostrum sermonem conuertamus, qui non semel, sed bis, uti uidimus, de renuntiatione loquens que diabolo fiebat a baptismum petentibus, pompas memorat ac theatra; pomparum nomine, atque a theatris presertim distincto, circensia profecto spectacula, que demptis simulacrorum gestationibus adhuc supererant, quorumque amore illius etatis homines ardentissime deperibant, eumdem  intellexisse nemo negauerit. Nemo quoque inficias ierit ex Nicete textibus supra allatis satis deprehendi, in renuntiationis formula ab illo pro Ecclesie sue more usitata proprium pompe uocabulum defuisse, quod generali operum diaboli nuncupatione supplebatur: ex quo demum recte coniicimus, et circensia spectacula et theatra, more prorsus Romano, apud illos uiguisse ad quos ipse sermonem habebat; cum in explicatione operum diaboli, quibus Christo nomen daturus renuntiabat, non omiserit et pompas que tunc temporis essent in usu, et theatra quoque recensere; que omnia Romani orbis oblectamenta propria, seu potius corruptele illecebre censebantur. Iam uero quis umquam dixerit circensia huiusmodi spectacula, que pomparum nomine explicarentur, et theatra quoque, in Dacia Transdanubiana exstitisse inter barbaras illas gentes que Dacorum, Scytharum, Bessorum, Getarumque nominibus ueniebant?  Saluianus profecto supracitatus, qui totus erat in obiurgandis etatis sue Christianis ob circensium ludorum theatraliumque spectaculorum delectationem, quibus datam in baptismo fidem ipsos mentiri profitebatur, eosdem exprobrabat barbararum gentium adducto exemplo, apud quas fidenter aiebat neque circenses reperiri neque theatra, quibus eorum mores corrumperetur. »Quid simile apud Barbaros ? Ubi apud illos circenses, ubi theatra, ubi scelus diuersarum impuritatum, 46 hoc est spei nostre ac salutis excidium?« Non erat itaque cur Nicetas ille Dacus sancti Paulini Nolani amicus in exponendis operibus diaboli, quibus noui illi Christiani baptismum accepturi nuntium miserant, pompas commemoraret atque theatra, ut intelligerent et his quoque diaboli inuentis, que apud eosdem non exstabant, illos renuntiasse. Quod si concedere etiam uelimus nonnulla apud illas barbaras gentes exstitisse, que consimilia essent circensibus ludis ac spectaculis theatrorum  apud Romanos, queque diaboli opera merito dici possent quibus in baptismo et ipsi renuntiassent; cur Nicetas ille Dacus ad ea indicanda Romanas uoces usurpasset pompe atque theatri, que certe apud illas gentes Romanis moribus non assuetas nullius essent significationis? Cum igitur uideamus Niceam seu Nicetam Romatiane ciuitatis episcopum, a Gennadio memoratum, in opusculo suo de Symbolo ad competentes, atque in tertio ex fragmentis ipsius que supersunt, uoces usurpasse que minime conuenissent apud barbaras gentes in Dacia Transdanubiana positas, ubi Nicetas sancti Paulini Nolani amicus episcopatum gessit; hinc merito inferimus ex loco etiam episcopatus huius Nicete Daci, Niceam seu Nicetam Romatiane ciuitatis episcopum, de quo Gennadius, non esse Niceam seu Nicetam Dacum sancti Paulini Nolani amicum, eiusque laudibus celebratum.

Quisnam igitur hic Nicetas Romatiane ciuitatis episcopus, qui circenses ludos, et theatrorum spectacula  in suis opusculis nominauit? Non huius, sed sequentis capitis ea est inquisitio; ubi aperte asserimus ac probamus Niceam seu Nicetam Romatiane ciuitatis episcopum a Gennadio dictum, esse Niceam seu Nicetam episcopum Aquileiensem. Preludere tamen quodammodo sequenti capiti non erit incongruum, asserendo nimirum etiam ex pomparum ac theatrorum uocibus a Niceta usurpatis non egre posse inferri, Nicetam hunc Romatiane ciuitatis episcopum a Gennadio dictum, Niceam seu Nicetam fuisse episcopum Aquileiensem. Ac primo quidem Aquileiensis episcopus pompas atque theatra, quibus Christiani in baptismate renuntiassent, recte poterat nominare; cum ambigendum non sit in Aquileiensi olim celeberrima ciuitate et circum exstitisse ubi pompe haberentur, aliaque illius loci spectacula, tum ante Constantinum Magnum, tum etiam postea, et theatra similiter in quibus scenica ederentur. Quod Aquileie circus olim fuerit, in quo pompe agerentur simulacrorum statis diebus, nullibi quidem in monumentis  eorum temporum que supersunt clare expressum habemus; sed tamen multa sunt que suadent. Aquileienses olim non modo Iouis ac Beleni, seu Apollinis, sed etiam Solis cultores erant, quem sub Mithre nomine indicabant, uti a clarissimo presule Philippo a Turre ostensum fuit in dissertatione de Beleno, pag. 281, que exstat cum suis Monumentis ueteris Antii. Porro circensibus ludis precipue Sol colebatur, uti pluribus probat idem doctissimus presul de Mithra, etc., capite 6, in eisdem Monumentis pagina 219. Circus igitur Aquileiensi ciuitati non defuisse uidetur.

Preterea idem presul clarissimus in dissertatione de Diis Aquileiensibus ibidem, pag. 315, ostendit etiam celebre Iouis templum, et Capitolium, ad urbis domine imitamentum, Aquileie stetisse; sicuti Capitolia habuisse illustres urbes Rauennam, Florentiam, Mediolanum, Carthaginem, pluresque alias, et suam  in primis Augustam, colligit doctissimus Marcus uelserus Rerum uindelicarum libro u, pag. 259 postreme editionis, ut ipse aiebat. Eruit etiam idem a Turre ex 47 inscriptionibus Aquileiensibus a se illustratis, Augustalium collegio Aquileiensem ciuitatem non caruisse, uti in dissertatione de Colonia Foroiuliensi ibidem, pag. 366. Addit insuper, pag. 359, decurionum ordinem, qui Aquileie exstabat, quique instar senatus erat, splendidissimum ordinem appellatum fuisse in lapidibus, quorum illic mentio, ac proinde probabiliter, non secus ac decuriones Capue, quorum Cicero meminit Agrar. 2, numero centenario constitisse, quod certe amplissimum habebatur. Quinimmo et consulum Aquileiensis ciuitatis mentio non infrequens in lapidibus apud eumdem auctorem, ibidem, explicatis, licet coloniis et municipiis consularem dignitatem egre permittant uiri docti, ut ipse ibidem, pag. sequenti 360. Quidni igitur et circum Aquileia habuerit, ubi circenses ludi ederentur, et pompe diaboli idololatria uigente circumferrentur? Iam et alias  Romani orbis ciuitates, preter Romam, circo decoratas fuisse animaduertit eruditissimus Panuinius, de Ludis circensibus libro II, cap. 17, nimirum Mediolanum in Italia, Antiochiam in Syria, Arelatem in Gallia, et alias alibi; quarum plerasque recenset, tum in ipsa Italia, uti Anagniam et Assisium et Alatrium, tum ubique terrarum, Ioannes Argolus in notis ad hunc Panuinii locum, ubi etiam generatim subdit, quod multi quidem circi fuere, ubi enim Romana se explicuit potentia, erigebantur. Cum itaque Mediolano non inferior esset Aquileiensis ciuitas; cum uero et Anagnia et Assisio et Alatrio longe prestaret, non immerito coniectare fas est circum Aquileie exstitisse una cum ceteris aliis edibus, que urbem maximam, splendidissimam, atque opulentissimam decorarent.

Id uero multo etiam firmius inferendum, si que auctores, aut glorie tante urbis ceui, aut ab ea excisa non longe positi, de eadem scripto reliquerunt, animaduertantur. Ea congessit eruditus noster Nicolaus  Madrisius in libello Italice scripto, cui titulus: Apologia per l'antico stato e condizione della famosa Aquileia, Utini edito anno 1721, pag. 31. Hic nempe Herodianum legimus qui maximam Italie urbem Aquileiam appellauit; hic Iulianum Augustum, qui eamdem opulentum emporium dixit; hic Procopium, qui ipsam prediuitem atque immensam ciuitatem appellauit, ac paulo post magnitudine insignem, et ciuium frequentia; hic Iustinianum Augustum, qui Aquileiam omnium sub Occidente urbium maximam fuisse testatus fuit; hic Luitprandum, qui eam urbem magnam, atque immensum in modum frequentem exstitisse dixit; hic alios quoque recentiores, qui in eius magnificentie laudes, ueterum auctoritate ducti, effunduntur. Quis igitur negauerit tam preclare urbi circum affuisse, tum ante Constantini Magni etatem, tum etiam postea, licet de eo nulla exstent certa in ueterum scriptis eorum temporum peculiaria documenta?

Attamen etsi certa desint de circo Aquileiensi et  peculiaria in scriptis ueterum documenta, non desunt omnino indicia quedam, unde coniecture nostre roborari queant. Sanctissimus Aquileiensium episcopus Chromatius, qui quarto desinente et quinto ineunte seculo Aquileiensibus prefuit, tractatu 1, capite 2, in Euangelium Matthei, qui exstat in Bibliotheca Patrum Andree Gallandii tomo uIII, ita ad Aquileiensem populum loquebatur: »uice agonothete uel munerarii certatoribus in hoc stadio spiritali premium grande proponit ; ut dum aspiciunt premium, nec labores timeant, nec pericula perhorrescant.« Nisi uero dicere uelimus Chromatium Aquileiensibus suis exemplum protulisse de rebus ipsis non notis, quod profecto absonum est; et agonothetas, 48 id est certaminum iudices, et munerarios, eos scilicet qui certamina edebant, et stadium quoque, id est locum in quo certamina edebantur, Aquileienses agnouisse fatendum est; ideoque res huiusmodi  Aquileie actas, et Aquileie stadium fuisse ubi agerentur. Stadium porro etiam circus dictus fuit ob rei similitudinem, uti aliquando etiam circus maximus Rome: licet hoc nomen Grecorum potius sit; nam quod Latini circum, ipsi stadium, uel agon uocauere, sicut animaduertit laudatus Panuinius, de Ludis Circensibus libro II, capite 1. Circum igitur, qui stadium etiam Greca uoce diceretur, Aquileie fuisse Chromatii tempore, ex Chromatio ipso non egre inferimus. Si autem post Chromatium, synchronum et conterraneum auctorem, locus in huiusmodi argumento esse potest Procopio Cesariensi, qui sexto iam adulto seculo historias Grece scripsit; hic certe de Bello uandalico libro I, cap. 3, inter Historie Byzantine scriptores, tomo I, pro more Constantinopolitane urbis que circum inibi exstantem hippodromum appellabat, uti etiam monet idem Panuinius citati operis libro I, cap. 27; hic, inquam, hippodromum memorat Aquileiensem, quem Latinus illius interpres circum reddidit, ubi refert quod Ioannes  Tyrannus, Theodosio Iuniore, Rauenne bello captus, et Aquileiam deductus, ibidem, antequam necaretur, asello per hippodromum ad ignominiam uectus fuit, spectantis populi ludibriis datus: quod ad annum pertinet 424 aut 425. Hec autem circi Aquileiensis Procopii mentio, etsi post integrum elapsum seculum ab Attilana Aquileie clade, eoque etiam amplius ab euentu quem referebat, et etsi ab auctore longe ab his regionibus posito, nostras tamen de circo Aquileiensi probe roborat coniecturas. Preterea solertissimus Aquileiensium antiquitatum inuestigator canonicus Bertoli, in opere suo cui titulus: le Antichità d'Aquileia, pag. 254, ex ueteri indicatione cuiusdam loci Aquileiensis ciuitatis, qui dicebatur iuxta turrim Arene, infert amphitheatrum Aquileie exstitisse. Fuerit fortasse istud edificium etiam Aquileie, licet huiusmodi moles, maxime uero lapidee, non ita essent frequentes, uti clarissimus Scipio Maffeus animaduertit degli Anfiteatri, cap. 7 et 9; et licet ipse  fateatur nichil umquam in antiquis monumentis sibi occurrisse de Aquileiensi amphitheatro. Quid uero si Arene nomine circus potius intelligendus sit, qui non raro etiam arena dictus fuit, uti Maffeus ibidem capite 10? Turris quoque circum magis quam amphitheatrum indicare uidetur, uti constat ex iconibus que circum nobis exhibent, maxime apud Panuinium de Ludis Circensibus; atque ex numismatibus, que nobis exhibent amphitheatra. Hinc itaque circi Aquileiensis coniectura ualidius roboratur. Atque hec de circo Aquileie stante: que aliquanto fusius dici in re hactenus, ut putamus, intacta, non fuit omnino incongruum.

De circo uero, qui Aquileie exstiterit, cum dictum sit, plura addere de theatro non est necesse, quod erat minoris operis atque impendii edificium, ac frequens propterea in minoribus etiam urbibus ac municipiis, neque insolens interdum in ipsis pagis, uti ex clarissimo Mazochio de Campano Amphitheatro, capite 8; siue ex marmore exstructum haberetur, siue  ex ligno, siue ex marmore simul ac ligno, uti monumenta docent. In urbe illa amplissima ac prediuite, que etiam commercii causa exterorum frequentia abundabat, que Augustorum sepe presentia honestata fuit, tum ante Constantini etatem tum etiam postea, ut historie tradunt, ac leges ibidem date ostendunt, nichil certe defuisse uidetur ex 49 iis que ad oblectamentum non modo, sed etiam ad luxum spectarent, queque tribuerent quouis modo ad satisfaciendum multitudini, spectaculis maxime ac scenicis dedite. En igitur quomodo Romatianus Gennadii Nicetas ex usurpatis uocibus pomparum, atque theatri, que Dacum illum esse non sinunt, prodat se potius Aquileiensem; maxime uero cum Niceas seu Nicetas alter non adsit, de cuius episcopatu inquirendum ueniat.

Ne quis interim excisam opponat Aquileiensem urbem Nicete Aquileiensis tempore, ita ut in ea neque  circus pro ludis, neque theatra pro scenicis spectaculis amplius exstarent. Sufficit nempe quod paulo ante exstiterint, ut in renuntiationis explicatione pompas atque theatra, ueluti res audientibus omnino perspectas, nominare Aquileiensis presul potuerit. Preterea non ita fortasse Aquileiensis ciuitas excisa fuit, ut illico maiora etiam ac solidiora edificia, quemadmodum circi erant atque theatra, presertim in precipuis urbibus, solo equata fuerint: neque ita certe excisa fuit, ut, saltem post Hunnorum ex Italia discessum, aliqua ex parte iterum habitari non potuerit; quod ipsa diui Leonis Magni ad Aquileiensem Nicetam data epistola quadamtenus indicare uidetur.

Preterquamquod ea erat tunc temporis populorum insania atque dementia erga circenses ludos et theatrorum scenas, ut ipsi qui supererant cladibus ciuitatum pauci ciues hoc sibi ueluti remedium erumnis poscerent, ac procurarent. Adeundus propterea ceuus Nicete Aquileiensi scriptor Saluianus in supracitato  libro uI de Gubernatione Dei, in quo totus est ad eorum obiurgandam insaniam, qui etiam excisis urbibus, abductis necatisque ciuibus, ac populatis regionibus, pro circensibus tamen ac theatralibus deperibant. En quomodo de his loquatur, qui amissis in uastatione Barbarorum theatris ac circis, theatralia nichilominus atque circensia alibi sibi poscebant: »Cuiuslibet ciuitatis incole Rauennam aut Romam uenerint, pars sunt Romane plebis in circo, pars sunt populi Rauennatis in theatro;« ita cap. 9. De his uero qui urbium excidio superfuere, et nichilominus spectacula sibi in eisdem urbibus, uti antea, desiderabant, ita capite 15: »Pauci nobiles, qui excidio superfuerant, quasi pro summo delete urbis remedio circenses ab imperatoribus postulabant.« Treuirorum urbs ea erat, Gallorum summa atque opulentissima ab auctore dicta, hoc fatum passa initio seculi quinti, et hoc sibi solatium deprecata ab imperatoribus Honorio atque Constantio, uti notat Baluzius cum ualesio ad  hunc locum. Huius propterea urbis excidium longo sermone prosequitur Saluianus; et ad eam ita demum orationem conuertit, in rem nostram ualde accommode. »Circenses ergo, Treuir, desideratis, et hoc uastati, hoc expugnati, post cladem, post sanguinem, post supplicia, post captiuitatem, post tot euerse urbis excidia? Quid lacrymabilius hac stultitia, quid luctuosius hac amentia? . . . . Theatra igitur queritis, circum a principibus postulatis? Cui, queso, statui, cui populo, cui ciuitati? Urbi exuste ac perdite, plebi captiue et interempte, que aut periit aut luget; de qua etiam si quid superest, totum calamitatis est; que cuncta aut mestitudine est anxia, aut lacrymis exhausta, aut orbitate prostrata, in qua nescias pene cuius sit sors peior ac durior, interfectorum, an uiuentium. Tante enim sunt miserie superstitum, ut infelicitatem uicerint mortuorum. Ludicra ergo publica, Treuer, petis? Ubi, queso, exercenda? An super busta et cineres, super ossa et sanguinem peremptorum? 50 Que enim urbis pars his malis omnibus  uacat? Ubi non cruor fusus, ubi non strata corpora, ubi non concisorum membra lacerata? Ubique facies capte urbis, ubique horror captiuitatis, ubique imago mortis. Iacent reliquie infelicissime plebis super tumulos defunctorum suorum, et tu circenses rogas? Nigra est incendio ciuitas, et tu uultum festiuitatis usurpas? Lugent cuncta, tu letus es?« Hec Saluianus de Treuirorum ciuitate, et ad Treuirenses ciues. Quid igitur mirum, si pro illorum temporum dementia erga spectacula, et si pro morum prauitate, que Dei iracundiam prouocabat, ac Barbarorum manus in Occidentis perniciem urgebat; quid mirum, si Aquileia ipsa Treuirorum sortem experta, exemplo ipsorum, post Attilanam cladem, in paucis ciuibus qui supererant, et Barbarorum gladios euaserant, circensibus pristinis inhiauerit atque theatris; ut Nicetas episcopus in explicatione operum diaboli, quibus baptismum petentes renuntiabant, et pompas et theatra  memorare debuerit? Sed de his satis; et fortasse etiam latius quam oportebat.

Non est tamen omittenda ipsa renuntiationis uera formula, que a Niceta nostro in tradendo regenerationis sacramento fuerit usurpata. Iam in antecessum monuimus, Nicetam in supra allatis textibus ex Symboli Explanatione ad competentes, et ex tertio Fragmentorum, non simplicem formulam retulisse in sua Ecclesia adhiberi solitam, sed potius formule illius explicationem ad instructionem fidelium, ut scilicet intelligerent quam late pateret renuntiatio ab iis facta in baptismatis susceptione: quod certe ipse quoque satis innuit per uocem id est, quam preponit enumerationi rerum illarum quas sub nomine operum diaboli uenire docebat, et per ea quoque uerba, et his similibus malis, quibus enumerationem claudit. Si Nicete allata uerba diligentius expendantur, apparet profecto formulam in eius Ecclesia adhiberi solitam, fuisse illam, que duplici constabat renuntiatione, et omnium pene simplicissima erat; nimirum: diabolo  et angelis eius, deinde et operibus eius, absque alio uerborum additamento. Ex Operibus supra citatis Iosephi uicecomitis, et Iosephi Catalani, qui renuntiationis ritum expenderunt, constat aliquibus in locis obtinuisse unicam etiam renuntiationem omnia comprehendentem que alibi diuidebantur in plures, in quibusdam aliis duplicem fuisse in usu, communius triplicem, quadruplicem etiam alicubi, iuxta rerum ac uerborum diuisionem. Constat insuper non unum ubique, sed uarium fuisse etiam usum uerborum in ipsa elicienda renuntiatione. Duplex erat renuntiatio que obtinebat in Ecclesia Mediolanensi sub diuo Ambrosio, paucis et ipsa concepta uerbis; atque aberat omnino pompe uox, licet communiter alibi esset in usu. Prestat eumdem sanctum doctorem audire non uno in loco de hac re scribentem. »Post hec reserata sunt tibi sancta sanctorum, ingressus es regenerationis sacrarium, repete quid interrogatus sis, recognosce quod responderis; renuntiasti diabolo et operibus  eius, mundo et luxurie eius.« Ita in libro de Mysteriis, capite 2. Clarius idem Ambrosius in opere de Sacramentis, quod sub eius nomine circumfertur, libro I, capite 2. »Quando te interrogauit: Abrenuntias diabolo et operibus eius? quid respondisti? Abrenuntio. Abrenuntias seculo, et ope ibus eius? quid respondisti? Abrenuntio. Memor esto cautionis tue.« In Hexemeron uero lib. I, cap. 4, omnia simul renuntiationis uerba in unum comprehendens, ita scribebat: »Deserit qui abluitur intelligibilem illum 51 Pharaonem principem istius mundi, dicens: Abrenuntio tibi, diabole, et angelis tuis, et operibus tuis, et imperiis tuis.« Porro quidquid sit de modica diuersitate uerborum, que Ambrosium inter et ipsum Ambrosium apparet in renuntiationis formula quam ipse in allatis textibus nobis exhibet, queque Mediolanensis Ecclesie sue tunc fuisse dicenda est; nemo, arbitror, diffitebitur renuntiationis formulam ab Ambrosio nobis traditam maxime conuenire, ac pene eamdem esse cum ea, que Nicete fuit, auctoris Explanationis Symboli ad competentes,  et tertii fragmenti ex ipsius deperditis lucubrationibus. Utrobique nempe duplex renu tiatio apparet; utrobique diabolo renuntiatur et angelis eius; utrobique et operibus eius; ac simul utrobique deest pompe seu pomparum uox, que ceteroquin adeo frequens ac pene communis erat in formulis renuntiationum. Isthec uero Nicetiane renuntiationis formule similitudo cum alia Ecclesie Mediolanensis sub diuo Ambrosio, non exiguum prebet indicium agnoscendi in eodem Niceta episcopum Aquileiensem. Quis enim ignorat quanta Aquileiensem inter et Mediolanensem Ecclesias iis temporibus esset necessitudo, immo quanta ueluti consanguinitas; cum iamdiu sese inuicem harum Ecclesiarum antistites episcopali ordinatione donarent, ac mutuis sese fouerent officiis, uti ex historiis abunde colligimus, et clarissimus De Rubeis non uno in loco Aquileiensium Monumentorum animaduertit, sicut etiam eruditissimus Oltrocchius in  sua Ecclesie Mediolanensis Historia Ligustica paucis abhinc annis in lucem edita. Sed ad alia properandum.

In eodem tertio fragmento, continuo post ea uerba que supra retulimus, quibusque diaboli opera explicauit, ita pergit beatus Nicetas, eos obiurgans, qui contra renuntiationem factam operibus diaboli, toti erant in superfluo carnis ornatu, et in nimio sibi procurando corporis cultu. »Quid dicimus de his qui superfluo carnis ornatu iactare se uolunt, et uideri mirabiles? Taceo de exquisitis inutiliter uestimentorum subtilitatibus. Oro uos, quid faciunt in uiris capilli aquo  crispati, come retro quidem ceruicem cooperientes; ante autem frontem penitus abscondentes, ita ut nec signo Christi  locus liber relinquatur in fronte, et eumdem  se putant habere aliquam gloriam uel decorem, inde turpitudinem et ignominiam contrahant. Similiter et mulieres caput ligantes ut scutum, ut frons tamquam uallis inter duos subsistat colles, ut de auribus pondera lapillorum  auro ligata dependeant, ut brachia honerentur  auro, et ceruicem premant catene uel lapides; et pedibus sanguinee calciamentis flammule rutilent. Quis usus in his, que utilitas inuenitur, nisi sola inanis pompa, et mens desiderio infantili corrupta?« Hec Nicetas in citato uindobonensi fragmento. Quod hic primum occurrit animaduersione dignum, ea est increpatio qua Nicetas episcopus eos perstringit, siue mares siue feminas, qui exquisito corporis cultu, nimioque ornatuum luxu superbiam illam atque iactantiam ostendebant, que inter diaboli opera ipse prius enumerauerat, quibusque sacramento baptismatis initiandi renuntiauerant. Si porro consulamus, que iam in antecessum retulimus ex pemate sancti Paulini Nolani de Dacorum, Scytharum, Bessorum Getarumque populis recens ad fidem conuersis per Nicete predicationem; si animo recolamus, que ibidem magna ac mira idem sanctus presul commemorat in laudem Nicete sui de sancta illarum 52 gentium conuersatione,  qua priscam Ecclesie nascentis etatem emulabantur; quis credat mutatam tam subito, sub oculis Nicete ipsius, noue illius Ecclesie faciem, ut illi necesse fuerit eos fideles tam grauiter obiurgare, quod a data fide in regenerationis sacramento per renuntiationem factam operibus diaboli ueluti recessissent? Non igitur Nicete Daci uidentur esse illa uerba, sed alterius potius Nicete qui Ecclesiam iam adultam excoleret, ubi sensim abusus irrepserint qui pastoris essent increpatione notandi; ideoque Nicetas potius Aquileiensis ille fuit, qui hec in sua Aquileiensi Ecclesia insectabatur.

Preterea singillatim etiam nonnulla animaduertenda occurrunt in allatis ex hoc Nicete fragmento locutionibus. »Taceo, inquit ille, de exquisitis inutiliter uestimentorum subtilitatibus.« Quid sunt iste subtilitates uestimentorum inutiliter exquisite? uestimenta, ut apparet, non quidem ad usum, sed ad luxum unice comparata; uestimenta, arbitror, absolute perfectionis non modo, elegantisque operis, uerum  etiam mire tenuitatis; qualia sunt que pannis constant leuissimis, summa arte ac labore confectis ex lane aut gossypii aut lini aut serici filis exilissime ductis. Huiusmodi uestimentorum subtilium abusus, qui non modo Christianam moderationem, sed uerecundiam quoque persepe lederet atque pudorem, meminebat fortasse Hieronymus in epistola ad Letam, que 107 est in editione uallarsii, num. 10, ubi eam instituens super disciplina filiole: »Talia, aiebat, uestimenta paret, quibus pellatur frigus, non quibus uestita corpora nudentur.« Hanc autem subtilitatis uocem quoad uestimenta, ut luxum notaret Christiano homine minus dignum, sumpsit fortasse Nicetas ex propheticis locutionibus. Nam apud Isaiam, cap. XIX, 9, ubi describitur onus Aegypti: Confundentur, aiebat propheta, qui operabantur linum, pectentes, et texentes SUBTILIA; ubi per hec subtilia linee uestes maxime intelliguntur summe tenuitatis, que in Aegypto texebantur.  Non dissimili modo apud Ezechielem, cap. XuI, 10, eadem uox usurpatur, ubi de Ierusalem ciuitate sermo est, quam auxerat Dominus dignitate atque decore in conspectu omnium gentium: Et uestiui te, inquit Dominus, discoloribus, et calceaui te ianthino: et cinxi te bysso, et indui te SUBTILIBUS. Hic uero subtilia expositores interpretantur pro uestibus in genere tenuibus ac delicatis, et precipue pro pallio serico, admodum exili stamine confecto.

Quidquid autem intellexerit Nicetas in hoc fragmento pro exquisitis inutiliter uestimentorum subtilitatibus, siue linea nempe, siue alterius materie uestimenta, tanto tenuitatis artificio elaborata; nemo quidem sibi facile persuaserit, delicatas huiusmodi uestes apud feras ac barbaras gentes trans Danubium sitas, Nicete Daci tempore, inueniri potuisse; sicuti neque gentes illas horum uestimentorum luxu ita fuisse delectatas, ut inde corripi ab episcopo ac parente suo Niceta mererentur. Iterum recolantur, que de gentium istarum barbarie agrestibusque moribus ex sancti Paulini  uersibus superius relatis erui facillime possunt; et unicuique patebit, ni fallor, artes omnes, que luxus essent, et que ad nimium uite ac corporis cultum spectarent, longe prorsus ab illis regionibus fuisse, sicuti etiam harumce rerum delicatarum studium, necnon et earumdem acquirendarum facilitatem ex aliis Romani imperii regionibus, que nullam, ut plurimum, aut certe exiguam cum gentibus barbaris et a Romano imperio alienis commercii societatem habebant. E contrario quid 53 non huiusmodi Aquileiensibus conueniret, incolis ciuitatis illius, que, florentibus rebus, omnium esset post Romam Italicarum maxima, atque emporium ditissimum quo totius Orientis atque Occidentis merces copiose confluerent; queque etiam post Attilanam cladem, non illico a pristino statu ac dignitate, atque ab omni prorsus exterorum frequentia ita penitus deiecta fuit, ut non diu postea ciues illius in uite cultusque ratione aut luxum ueterem, aut ueteris saltem luxus similitudinem quamdam,  et quidem in Christianis reprehensione dignam, seruare potuerit?

Alia ueniunt in eodem Nicete fragmento notatu digna; eaque sunt elegantes ille simulque graphice descriptiones, quibus uelut ob oculos ponebat, eodemque tempore reprehendebat superuacaneum capillorum cultum in maribus primum, postea in mulieribus, quas etiam arguit quod ceruicem et aures et brachia uario pretiosi cultus ornatu onerarent. »Oro uos, inquit, quid faciunt in uiris capilli acu crispati, come retro quidem ceruicem cooperientes, ante autem frontem penitus abscondentes, ita ut nec signo Christi  locus liber relinquatur in fronte?« Loquitur hic Nicetas de uetustissimo illo signo crucis, non quo frons tangebatur, manu postea ad pectus deducta, inde ad utrumque latus scapularum relata, quod signum crucis maius appellari potest, et quo communius hodie Christiani utuntur; sed potius de illo signo crucis, quod totum in fronte perficiebatur, ducto pollice supra frontem in modum crucis, quod  signum minus recte dicemus, cuiusque usus etiam apud nos, at minus frequens, habetur. De hoc certe minori signo intelligendus Tertullianus in uulgato illo textu, qui legitur in libro de corona, capite 4: »Ad omnem progressum atque promotum, ad omnem aditum et exitum, ad calciatum, ad lauacra, ad mensas, ad lumina, ad cubilia, ad sedilia, quacumque nos conuersatio exercet, frontem crucis signaculo terimus.« De hoc eodem etiam sanctus Augustinus Enarratione in psal. L, num. 1, ubi conquerebatur quod hoc signo se munirent in fronte Christiani etiam in ipso circo, quoties aliqua de causa expauescerent, quin interim animaduerterent ex signo ipso, locum eisdem esse non debere in uanitatibus et insaniis, quibus spectantes aderant. »Quam multos hodie, fratres nostros cogitamus et plangimus ire in uanitates et insanias mendaces . . . Qui si forte in circo aliqua ex causa expauescant, continuo se signant, et  stant illic portantes in fronte, unde abscederent, si hoc in corde portarent!« Cum itaque de hoc signo loquatur etiam Nicetas, quod totum fiebat in fronte, frontem nimirum terendo ut aiebat Tertullianus, et in fronte propterea ueluti impressum illud quodammodo portando uti Augustinus; hinc liquet nudam atque apertam Christianorum frontem esse debuisse, et nequaquam capillis obductam, ac penitus absconditam, ut Christiani eodem se signo munire ad omnem eorum actum facile possent. Merito igitur conquerebatur de Christianis suis beatus Nicetas, qui nouum come et capillorum cultum amantes, frontem suam ita capillis tegebant, ut locum liberum non relinquerent eidem terende signaculo crucis.

Numquid uero suspicandum, abusum huiusmodi irrepsisse in Nicete Daci episcopatu, inter gentes illas trans Danubium sitas, que ante Nicete predicationem ab omni essent politiori cultu aliene, queque per apostolicos Nicete labores, Christiano gregi annumerate, adeo in Christi religione profecerant, ut de  illis tam mira Paulinus Nolanus celebrare potuerit? Abusus hic potius ex illis 54 est, qui facile obrepunt in populis nimio rerum cultui operam dantibus, quibusque omnia suppetunt que ad uite commodum, ad luxum, atque splendorem spectant; in populis quoque, in quibus Christiana religio temporis lapsu deferuet, et in quibus a pristina uite seuerioris consuetudine Christiani lasciuiores facile recedunt. Aquileiensi propterea Nicete, potius quam Daco, obiurgationes iste conueniunt in Christianos plus nimio capillorum cultui indulgentes, ut signo crucis in fronte faciendo locum non relinquerent. Quod autem coniecturam hanc nostram magis adhuc confirmat, uetus est lapis Aquileiensis anaglypho opere scalptus, et a canonico Bertoli editus in suis Antichita d'Aquileia, alias citatis pagina 16, ubi sane uidere est iuuenem equum leua manu tenentem, et frontem capillis obductam habentem, qualem nimirum describit Nicetas in suo fragmento. Lapis quidem paganus est,  non Christianus, uti ex inscriptione apparet, que exstat in altero lapidis latere; et ideo ad Nicete Aquileiensis etatem probabiliter non pertinet, in qua etiamsi penitus abolita idololatria non esset, huiusmodi tamen non erat que sese inscriptionibus et anaglyphis explicare ac prodere facile posset. uerum sufficit huiusmodi capillorum cultum olim fuisse inter Aquileienses, etiam paganos, ut postea resumi potuerit ab Aquileiensibus ipsis Christianis, qui uanitate ducti obsoletas inquirerent ac renouarent culture formas, et qui tepore quodam religionis non omnimode abhorrerent a ueteri paganorum suorum consuetudine. Hoc uero de uiris: quid deinde in mulieribus reprehendit Nicetas in eodem fragmento?

Prosequitur nimirum Nicetas obiurgationem suam, dicens: »Similiter et mulieres caput ligantes ut scutum, ut frons tamquam uallis inter duos subsistat colles, ut de auribus pondera lapillorum auro ligata dependeant, ut brachia onerentur auro, ut ceruicem premant catene uel lapides, et pedibus sanguinee calciamentis  flammule rutilent.« Deinde obiurgationem utramque, tam uiris factam quam mulieribus, ita concludit: »Quis usus in his, que utilitas inuenitur, nisi sola inanis pompa, et mens desiderio infantili corrupta?« Hic quoque uidere est ita exquisitum atque pompaticum mulierum cultum a Niceta delineatum, ut difficile admodum credi possit eumdem obtinuisse inter barbaras Dacorum gentes trans Danubium positas, difficilius uero inter nouos illos fideles recens a beato Niceta Christianorum populo aggregatos. Quid uero si et hic opportune lapis Aquileiensis occurrat, unde inferre possimus Aquileiensium mulierum cultum respondere Nicete uerbis allatis; ideoque non Daci, sed Aquileiensis potius Nicete uerba illa esse que attulimus ex uindobonensi fragmento? Exstat sane lapis huiusmodi in precitato opere Antichita d'Aquileia, pag. 253, ubi mulierem uideas anaglypho opere scalptam ad pectus usque,  nec ita quidem excellenti, ut uidetur, artifice, ut hinc proinde appareat in bonarum artium declinatione, ac fortasse Christiana etiam religione adulta opus illud Aquileie prodiisse, cum nichil quoque ibidem adsit quod idololatriam sapiat. uideas porro mulierem hanc, crinibus decussatim implexis, caput ligatum habentem ut scutum; uideas illius frontem, tamquam uallem, inter duos subsistere colles e crinibus hinc inde surgentes; uideas fortasse etiam de auribus pondera lapillorum dependentia, auro certe ligata; uideas demum etiam ceruicem catenis uel lapidibus pressam in medio inter utrumque collem. His igitur prelusisse sufficiat sequenti capiti, in quo ualidioribus argumentis probandum ex instituto suscipimus Niceam seu Nicetam 55 illum Romatianum, quem Dacum esse non posse ostendimus hactenus inductionibus ex tempore primum, deinde etiam ex loco ductis; Niceam, inquam, seu Nicetam illum Romatianum a Gennadio nuncupatum, esse profecto Niceam seu Nicetam episcopum Aquileiensem, qui sancti Leonis  Magni tempore floruit, et ad quem eiusdem sancti pontificis exstat epistola.



CAPUT Iu.

Romatiane ciuitatis episcopus Niceas, seu Nicetas, a Gennadio memoratus, est dubio procul Niceas, seu Nicetas, episcopus Aquileiensis, qui sancti Leonis Magni tempore floruit, et ad quem eiusdem sancti pontificis exstat epistola.

Quis demum sit Nicetas ille seu Nicetas Romatiane ciuitatis episcopus a Gennadio memoratus, et duorum auctor opusculorum que germana ostendimus, nunc potissimum inquirendum uenit: eumque, quem non esse Niceam seu Nicetam Dacum sancti Paulini Nolani amicum hucusque probauimus, sicuti neque illius esse in Dacia Cisdanubiana Romesiane siue Remesiane uel Remissiane aut Romatiane ciuitatis episcopum; eum, inquam, asserimus esse reipsa Niceam seu Nicetam episcopum Aquileiensem, qui sancti  Leonis Magni tempore floruit, et ad quem eiusdem sancti pontificis decretalis exstat epistola. A grauiori nimirum disquisitione ad grauissimam nunc accedimus, in qua optandum quidem esset luculentiora adesse argumenta que rem conficerent apertissime: sed in qua nichilominus talia sunt que etiam coniectando in medium proferemus, ut assensum sibi, ni fallimur, ultro ualeant promereri.

De Nicete Aquileiensis episcopi etate ut pauca premittam, que extra controuersiam sunt posita; illud in primis est, Nicetam hunc, uti recte animaduertit etiam clarissimus Bernardus Maria De Rubeis in Monumentis Ecclesie Aquileiensis, cap. 17, col. 152, non esse illum qui tempore diui Hieronymi Aquileiensis Ecclesie hypodiaconus erat, et ad quem eiusdem sancti doctoris familiaris exstat epistola, que ad annum circiter spectat 374, ut apud eiusdem Operum editores; etas enim istius inde recte perpensa non patitur, ut locum episcopatus Nicete nostri in Leonis magni pontificatu siti implere potuerit. Alterum  est, anno 454, post Attilanum uero Aquileie excidium anno secundo, Nicetam nostrum in Aquileiensi sede successisse episcopo nomine Secundo, non autem, ut alicui uisum, Chromatio, qui successores alios habuit quinque ante Nicetam: deinde anno 458, datam ad consultationes illus epistolam diui Leonis Magni, que est inter eiusdem epistolas editionis uenete ueronensium fratrum Balleriniorum, num. 159; demum anno 485 ex hac uita migrasse, uti ex Aquileiensibus Chronicis habemus, quibus in hac parte uiri docti consensum minime recusarunt.

Hicne igitur Aquileiensis Nicetas Leoni Magno ceuus idem fuerit ac Niceas seu Nicetas Romatiane ciuitatis episcopus a Gennadio memoratus, atque duorum auctor opusculorum, que germana capite 1 probauimus? Ita animirum: nam, queso, si opusculi Explanationis Symboli ad competentes auctor esse non potest Niceas seu Nicetas Dacus sancti Paulini  Nolani amicus eiusdemque laudibus 56 celebratus, de quo uno tantum exstat questio, quoniam, uti uidimus de heresi Eutychiana in Explanatione illa sermo habetur, quam Nicetas Dacus etate sua nequibat attingere, a qua immo longe adhuc abfuisse ostendimus cum ad superos euolauit; quid est, quod a Romani codicis auctoritate in bibliotheca Ghisiana nuper detecti discedere nos compellat, ut ubi hic clare et perspicue, nulla characteris differentia, nulla uitiationis nota, nullo signo liture, nullo posterioris manus uestigio, habet simpliciter Explanatio Symboli beati Nicete Aquileiensis episcopi habita ad competentes, nos legere, aut certe concipere animo debeamus, prout clarissimus Zabeus autumat, beati Nicete, uel Nicee Romatiane in Dacia episcopi? Nicetas ille Dacus sancti Paulini Nolani amicus, auctor illius opusculi esse non potest: Nicetas alter non exstat, aut certe non astruitur, qui Explanationem Symboli dederit ad competentes, atque in ea de Eutychiana heresi  sermonem habere potuerit, et ita cum Niceta nostro Aquileiensi aliqua saltem ueritatis specie decertare: stat ergo fides inconcussa Romani codicis Ghisiani, qui auctorem Explanationis Symboli ad competentes Nicetam Aquileiensem facit; et cum auctor unius opusculi alterius pariter quidem sit ad lapsam uirginem appellati, nostra uiget propositio, quod Romatiane ciuitatis episcopus Niceas seu Nicetas a Gennadio memoratus, sit dubio procul Niceas seu Nicetas episcopus Aquileiensis, qui sancti Leonis Magni tempore floruit, et ad quem eiusdem sancti pontificis exstat epistola.

Si auctoritatem uero addere placeat, accedit, quod uir eruditus Carolus Fea, qui primus nobis anno 1790 in sua Miscellanea Filologica Critica Antiquaria, tomo I, pag. 7 , huius nuperrimi opusculi de Symbolo ad competentes, uti in bibliotheca Ghisiana Rome latentis, notitiam prebuit, quique etiam illud opportune nobis exhibere pollicitus fuerat, quod  impletum non uidimus; Carolus, inquam, Fea, pro sua huiusmodi rerum peritia, clare asserere non dubitauerit, iuxta critices regulas hoc opusculum esse illius Aquileiensis Nicete qui ad sanctum Leonem Magnum uarias proposuit Questiones. Prestat eumdem audire ita citato loco breuiter scribentem, prout simplex rei indicatio postulabat. »Explanatio Symboli beati Nicete Aquileiensis episcopi habita ad competentes; di quello stesso Niceta, che propose uarie questioni sul matrimonio dei Goti Ariani a san Leone Magno, la risposta del quale esiste fra le sue opere. Di lui parlano a lungo il De Rubeis, il Liruti, ed altri; ma non parlano di quest' opuscolo, che io credo suo, per quanto si puo affermare colle regole della critica.« Ita ille: qui certe non sine cause cognitione iudicauit; utpote qui et codicem illum Ghisianum propriis oculis aspicere potuit ac procul dubio etiam aspexit, et Lirutum nominat ac De Rubeis, quos certe cum aliis pluribus, ante huius codicis detectionem,  sententie sue fautores non habebat. Utinam uero dedisset ille nobis huiusmodi opusculum: opinionem certe suam ita firmasset, ut nobis nunc minime necesse foret pro eadem, uiribus licet imparibus, dimicare.

Rem itaque prosequi libet, et animaduersione aliqua illustrare. Aut errauit Gennadius Massiliensis, qui Nicetam nostrum Romatiane ciuitatis scripsit episcopum, cum scribere debuisset episcopum Aquileiensem; aut errauit Romanus codex, qui Nicetam exhibuit episcopum Aquileiensem, cum tradere debuisset episcopum ciuitatis Romatiane. Si error reipsa 57 sit in alterutro; cui potius habenda fides est, Gennadio, an Romano codici? Porro Gennadius, utut diligens habeatur ac solers, scriptor tandem neque Ecclesie Aquileiensi proximus, neque Italus est, neque undequaque emaculatus, uti suo loco dicemus; et scriptor etiam est, qui aliena refert, et qui fortasse non omnia uiderit de quibus scribebat, immo plura  etiam relatu sciuerit quam ipse per sese cognouerit. Romanus uero codex ipsa est Nicete elucubratio, que nomen prodit parentis sui, et episcopatus designat locum. Hic nimirum ueluti de seipso testimonium perhibet, ille de alio. Quis uero non potius credat operi genuino preferenti nomen auctoris sui, quam scriptori alieno ac dissito aliter referenti? Romanus etiam codex, quamuis seculi XIu in charactere ostendat faciem, nullum dubium quin ex uetustiori, et fortasse ex ceuo ipsi auctori codice, seculo XIu exscriptus sit. Cum uero ex epistola supracitata sancti Leonis pape ad Nicetam Aquileiensem edoceamur Romane Ecclesie diaconum, Adeodatum nomine, ab Aquileia Romam reuersum Nicete Aquileiensis episcopi consultationes ad pontificem detulisse; non male quidem quispiam coniectauerit, immo uero eque pro illius temporis disciplina iudicabit, illum Romam attulisse Nicete Aquileiensis opusculum de Symbolo, atque hoc pre aliis Nicete ipsius opusculis selegisse quod Leoni  pape et Romanis omnibus exhiberet, utpote testem fidei que in Aquileiensi Ecclesia publice tradebatur; maxime uero habita ratione ad nouum Eutychianum errorem, paulo pridem tam strenue a diuo Leone in celebri epistola ad Flauianum profligatum, et a Niceta ipsis Leonis sensibus ac momentis, immo etiam uerbis, uti uidimus, ex eadem epistola sumptis exagitatum. En igitur fortasse exemplar Explanationis Symboli ad ipsum quintum seculum pertinens, unde postea seculo XIu eductum fuit apographum Ghisianum, quod tamdiu in bibliothecarum forulis latitauit, ac tandem nostra hac etate in lucem prodiit ad ecclesiasticam librorum supellectilem nouo hoc cimelio sane pretiosissimo augendam, ad catholicorum dogmatum traditionem ualidius confirmandam, necnon et ad nouam in ecclesiastica historia lucem effundendam.

Non igitur ex Gennadiano opere ; non ex Gennadiano opere corrigenda est inscriptio Romani codicis, sed potius ex Romano codice corrigendus  Gennadius est. Cum nondum ullus codex apparuisset, qui difficultatem de Romatiana ciuitate Gennadii in Niceta suo dirimeret, eumdemque clare et perspicue Aquileiensem episcopum appellaret; prudentissime se gessisse fateor scriptores grauissimos, qui minime ausi sunt ex Romatiane ciuitatis nomine episcopatum Aquileiensem prodere, neque cardinali Baronio subscribendum putarunt, aliisque paucis, qui haud satis quidem tunc firmis rationibus Aquileiensem huius Nicete Gennadiani episcopatum tuebantur, asserentes confidenter Aquileiensem reapse ciuitatem pro Romatiana illa in Gennadio habendam. Quinimmo ignoscendum quoque eisdem existimo, quod Remisianam aut Remesianam seu Romessianam, etc., in Dacia inuenientes apud geographos aliosque scriptores ueteres, necnon alium quoque Nicetam episcopum Dacum sancti Paulini Nolani amicum, autumarunt hunc non dubie esse Nicetam a Gennadio memoratum, et Romatianam illam Gennadii  ciuitatem facile esse posse, pro uocis similitudine, Remisianam aut Remesianam seu Romessianam, etc., in Dacia Cisdanubiana, cuius scriptores ac geographi ueteres meminere. At postquam omnibus ignotus codex demum apparuit. 58 qui nulla neque falsitatis neque interpolationis nota, immo tanto sinceritatis charactere, tam simplici assertione, unum ex illis septem opusculis, a Gennadio Nicete Romatiane ascriptis, Nicete Aquileiensi episcopo tribuit, qui etiam talia affert in sinu illius opusculi, que minime possunt Nicete Daco Paulini Nolani amico conuenire; quis ex eodem codice tam optime note rem actam non iudicauerit, ac nequaquam amplius requirendum in Dacie Remisiana seu Romessiana aut Remesiana, etc., episcopum ciuitatis Romatiane Gennadii, quem Romanus codex episcopum Aquileiensem esse asserit; proindeque Romatiane ciuitatis episcopum Niceam seu Nicetam, ipsum esse Nicetam episcopum Aquileiensem?

 Inscriptionem seu titulum opusculi falsatum putat clarissimus Zabeus ab illius exscriptore, qui forte legens in codice uetustiori Explanatio Symboli beati Nicete episcopi, addiderit ipse arbitratu suo uocem Aquileiensis, ex notitia quam habere potuerit, aliquem Aquileiensium episcoporum exstitisse, Nicetam nomine. Ita in dissertationis parte I, num 20. Hoc uidelicet Zabeo necesse erat excogitare ad propriam opinionem tuendam, et ut nimis apertam Romani codicis auctoritatem declinaret: at nescio quo uade hanc benemerito amanuensi, cui seruatum debemus tam pretiosum Nicete opusculum, impingat arbitrii culpam; cum culpe nullius, nullius alterius arbitrii uestigium in tota illa opusculi exscriptione occurrat. Quinimmo neque uerosimilem esse censeo arbitrariam illam in opusculi titulo additionem uocis Aquileiensis; et insuper inscriptionem illam, seu titulum opusculi talem esse puto, qui primeuam suam et originalem sinceritatem ostendat; quod nunc uidendum.

 Et primo: aut uocem Aquileiensis arbitrario additam putat Zabeus in codice uetustiori huius Explanationis Symboli, qui fuerit exempli gratia ipso quinto seculo exaratus; aut in alio posterioris eui; aut demum ab exscriptore postremo seculi XIu, cuius est codex Romanus in bibliotheca Ghisiana nuper detectus, et adhuc in toto orbe unicus. Iam uero seculo quinto, nimirum ipsius Nicete Aquileiensis etate, et non longe ab obitu Nicete Daci, talis esse non poterat duorum horumce Nicetarum, maxime autem in Ecclesiis Italie, ignoratio, ut unus pro altero ab amanuensi pro arbitrio ex cognitionis defectu scriberetur. Certe Nicetas Aquileiensis Rome ignotus esse non poterat, tum ob epistolam sancti pape Leonis ad ipsum datam, tum ob Adeodati Romane Ecclesie diaconi testimonium, qui ab Aquileiensi Ecclesia redux postulationes Nicete Aquileiensis pontifici detulit, et procul dubio de eodem etiam, ac de illius Ecclesia nuper ex Attilane cladis angustiis  emersa, cum Romano clero ac populo uerba habuit. Nicetas etiam Dacus sancti Paulini Nolani amicus, qui, ipso Paulino teste epistola 29 ad Seuerum, doctissimus, ex Dacia Romanis merito admirandus aduenerat, ignotus homo non erat, ut amanuensis pro illo Nicetam Aquileiensem intruderet in Explanationis Symboli inscriptione. Si igitur ponamus Explanationem hanc cum inscriptione sua a codice prodiisse seculi quinti, qui etiam codex Rome exstiterit, uti probabilius censeri debet cum nichil adsit quod aduersetur; nequaquam talis ignoratio in codicis exscriptore credi potest, ut unum Nicetam pro altero ipso quinto seculo arbitrario scripserit in illius opusculi titulo.

Minus uero intrusionis illius suspicio esse potest, si Explanationem illam exscriptam uelimus ex codice post quintum seculum exarato. Cum enim 59 post quintum seculum usus etiam in Occidente inoleuerit archiepiscopos appellandi presules illos qui metropolitica auctoritate fulgebant, qui usus iam communissimus  factus fuerat seculo uIII, in uniuersa Occidentali Ecclesia, ut apud eruditos constat, et monuit nouissime clarissimus abbas Fumagallius in suis Diplomaticis Institutionibus Italice editis, tomo II, libro II, parte II, cap. 14, num. 8, nec non et in codice diplomatico Santambrosiano, pag. 60, nota , sicut etiam nuper clarissimus item Caietanus Marinius in eruditissimo suo opere I Papiri Diplomatici pag. 289, in annotatione  ad papyrum 87; exscriptor predicto quinto seculo posterior, et Nicetarum non satis conscius, post uoces illas Nicete episcopi, non ita facile addidisset Aquileiensis, quando nimirum Aquileienses presules, iamdiu, et ante Nicetam ipsum, metropolite, archiepiscoporum inducto titulo et ipsi cum ceteris gaudebant; sed addidisset potius Romatiane in Dacia, quod melius ea etate cum simplici episcopi titulo conueniebat: aut si uoluisset de industria uocem Aquileiensis intrudere, non  omisisset precedentem episcopi titulum in illum archiepiscopi commutare, ut consuetudini post quintum seculum inducte inseruiret, et tam preclare sedis honorem non minueret. Quid autem si censeatur orta intrusio uocis Aquileiensis in opusculi inscriptione ipso seculo XIu, quo Romanus codex bibliothece Ghisiane exaratus dicitur? Tunc uidelicet neque episcopi neque archiepiscopi titulo utebantur presules Aquileienses sed ex inueterata seculorum precedentium consuetudine patriarcharum uocabulo appellabantur, uti ex ecclesiastica historia Aquileiensi satis notum. Minus itaque apposite intrusisset tunc temporis exscriptor Opusculi uocem Aquileiensis post illas Nicete episcopi, saltem absque immutatione precedentis uocis episcopi in uocem patriarche, que sola erat presulum Aquileiensium appellatio, queque usurpata legitur quoad Nicetam ipsum etiam in kalendariis Aquileiensis Ecclesie typis editis, que ipse uidi, ab anno saltem 1651, usque ad annum 1753, ubi ad diem 22 Iunii officium indicitur Nicee patriarche  Aquileiensis confessoris. Nullo igitur modo uerosimilis uidetur additio uocis Aquileiensis in Romano codice bibliothece Ghisiane, que a clarissimo Zabeo iudicatur ab illius exscriptore facta; sed uox illa primeue cum codice ipso originis censenda est, sicuti tota illa inscriptio, que eidem uoci auctoritatem addit, quod mox uidendum.

Hec nimirum Romani codicis inscriptio ita se habet: Explanatio Symboli beati Nicete Aquileiensis episcopi habita ad competentes. Nitor et simplicitas huius inscriptionis quintum seculum apprime sapiunt, et mire concordant cum nitore ac simplicitate totius opusculi, ob quas dotes a Gennadio commendatur; ideoque hec ipsa opusculi inscriptio, nitoris ac simplicitatis merito, iure optimo conferri potest cum inscriptione etiam epistole diui Leonis Magni ad Nicetam ipsum, que talis est: Leo episcopus Nicete Aquileiensi episcopo salutem. Titulum beati, quem Nicete nomini prefixum uidemus, non immerito coniectauerim  fuisse ab initio appositum a primo opusculi exscriptore, et fortasse ab ipso Romane Ecclesie diacono Adeodato, qui probabiliter ex Aquileia Explanationem Symboli Nicete episcopi secum detulit Romam, uti antea innuebam. Certe beati denominatio honoris titulus erat, qui illa etate etiam uiuentibus episcopis passim deferebatur, sicuti plura nos docent eiusdem seculi monumenta, maxime uero epistolarum inscriptiones non pauce, que in 60 Operibus sanctorum Patrum habentur. Eiusmodi titulo beati donabantur eadem etate etiam insignes doctrina ac pietate uiri uita functi, et illi precipue quorum in Ecclesie edificationem exstabant Opera: et celebre est decretum Gelasii pape ad annum pertinens 494, de Authenticis Libris, et de Apocryphis Scripturis, in concilio 70 episcoporum Rome habito, quod uidere est in conciliis Labbei cura Coleti, tomo u, col. 387, et apud Fontaninum de Antiquitatibus Horte in appendice sub num. 1, ubi titulo beatorum singillatim recensentur omnes ii quorum Opera commendantur  ueluti recipienda: nimirum beati Cypriani martyris et episcopi, beati Gregorii Nazianzeni episcopi, beati Basilii Cappadocie episcopi, beati Athanasii Alexandrini episcopi, beati Cyrilli Alexandrini episcopi, beati Ioannis Constantinopolitani episcopi, beati Theophili Alexandrini episcopi, beati Hilarii Pictauiensis episcopi, beati Ambrosii Mediolanensis episcopi, beati Augustini Hipponensis episcopi, beati Hieronymi presbyteri, beati Prosperi uiri religiosissimi, beati Leonis pape. Si igitur beati titulo insignitum uidemus Nicetam Aquileiensem in eiusdem opusculi inscriptione; siue adhuc uiuens, siue paulo post decessum ita fuerit ab exscriptore opusculi appellatus; inscriptio illa procul dubio scribendi modum prebet et disciplinam eiusdem quinti seculi, in quo Nicetas Aquileiensis floruit.

Istud uero eo etiam magis elucet, quod beatus ipse Nicetas simplici episcopi titulo nominatur; quod  ad eiusdem seculi disciplinam perinde pertinet, licet Aquileiensis Ecclesia iam pridem metropoleos honore fulgeret: ipsa namque circa annum Christi 369, in sancto ualeriano episcopo Aquileiensi, qui rem catholicam contra Arianos strenue tuitus fuerat, omnium prima inter Italie Ecclesias hoc honore decorata fuit, Damaso pontifice Maximo, uti post uiros clarissimos nouiter etiam scripsit eruditissimus noster, multisque editis Operibus clarus, Innocentius Maria Lirutus, e Patauina nuper Benedictinorum familia, nunc autem episcopus ueronensium, in Exercitatione Patauii cusa anno 1787, de sero Metropoleon Ecclesiasticarum Ortu in Occidente, capite 2. Etsi uero septimi. atque etiam sexti seculi adsint exempla in Occidentali Ecclesia, ex quibus deprehendimus metropolitanos episcopos iam tunc cepisse archiepiscoporum titulo augeri, uti cum aliis supralaudatus Caietanus Marinius loco citato; quinti certe seculi nullum inuenire est in sinceris monumentis: atque idem preclarissimus uir papyrum suam illustrans 86 anni 553,  in qua presulum Rauennatensium mentio cum titulo archiepiscoporum, in annotatione  ad eamdem pag. 287, admonet ipsius Ecclesie antistites simplici episcoporum nomine semper appellatos fuisse in papyris predicto anno 553 anterioribus; licet eruditorum concordi testimonio constet, Rauennatensem Ecclesiam, iam inde ab etate saltem diui Petri Chrysologi, ecclesiasticam metropolim factam fuisse, ea etiam de causa, quod Rauenna Regia tunc esset ciuitas, ut apud eumdem Lirutum citato loco habemus. Cum igitur hic uideamus Nicetam nostrum Aquileiensem, quamuis metropolitam, episcopum simpliciter appellatum eo prorsus modo quo alii Orientis et Occidentis metropolite, Athanasius, ex. gr., et Theophilus episcopi Alexandrini, et Ambrosius episcopus Mediolanensis, aliique in predicto Gelasii decreto recensiti, nec non et eo prorsus modo quo eumdem Leo Magnus appellauit in epistola ad ipsum data; quis inde quoque non colligat, inscriptionem illam  seu titulum opusculi de Symbolo talem esse, qui primeuam suam sinceritatem, 61 et originalem quinti seculi cum eodem opusculo faciem ostendat, ac propterea improbabiliorem omnino reddat intrusionem illam uocis Aquileiensis a clarissimo Zabeo excogitatam?

Sed iam ab opusculi inscriptione ad ipsum opusculum descendamus; ubi primo ea sunt perpendenda que tempus quodammodo Nicete Aquileiensis designant, deinde que Aquileiensis Ecclesie fetum opusculum illud ostendunt. Iam supra notauimus Aquileiensis Nicete episcopatum anno 454 inchoatum, et ad annum 485 productum fuisse. Episcopatum nempe inchoauit Nicetas anno post datam a diuo Leone epistolam ad Flauianum quinto, et post concilium Chalcedonense tertio; cum scilicet, quamuis Eutychianus error ubique ab Ecclesia reprobatus et anathemate perculsus fuisset, nec uires tamen perdiderat, nec amiserat sectatores. Cum igitur Aquileiensem cathedram Nicetas episcopus conscendit, Eutychianus error  pre ceteris erat, contra quem oportebat Ecclesie pastores gladio uerbi Dei dimicare, nec non et peculiari studio disertisque uerbis fidelem populum communire, ne se abripere pateretur a nouis seductoribus, a quibus non ita tunc solummodo periculum imminebat sicut ab hereticis precedentibus, sed qui ideo etiam periculosiores erant, quia sub specie tuende fidei, et Nestoriane hereseos profligande suum effundebant errorem. Quid autem Nicetas in opusculo de Symbolo ad competentes, ubi reapse ex professo illa nouella germina catholicis erant dogmatibus imbuenda, atque in professione uere fidei consolidanda? Dogma nimirum de uera in Christo, sicut diuinitate, ita et humanitate, ita competentibus tradit, capite 4, quod in antecessum retulimus, quodque inferius etiam subiiciemus, ut et elocutionis ui, et momentorum robore, et orationis instantia, et quadam etiam prolixitate sermonis satis ostendat hoc  esse pre ceteris, de quo tunc oportebat et aliquanto fusius dicere, et ardentiori studio instare, ne se sinerent in errorem abduci ab aduersariis, qui presto essent ad eorum mentes decipiendas, si imparatas et minus cautas inuenissent. Quid uero, quod Eutychen et Eutychianos falsa docentes ibidem designans Nicetas, non proprio eos nomine, sicuti alios quosdam hereticos aut schismaticos ab eorum primipilis appellat, sed quasi notissimos cunctis, atque insidiosa doctrina presentes, communi nomenclatura commemorat dicens, erroneos hereticos et magistros fallacie?

Adhuc apertiora nichilominus sunt que sequuntur, ad indicandum Nicete Aquileiensis tempus, immo etiam, ut opinor, primos episcopatus sui annos. In citato capite 4 Explanationis Symboli non Eutychetis error tantummodo a Niceta impetitur, uti uidimus, sed etiam error Nestorii: hic autem, quamuis Eutychiano errore uiginti circiter annis anterior, secundo loco ponitur; et dum in illo nimius fortasse uidetur  Nicetas quam simplex Symboli explanatio requirat, in hoc e contrario breuissimus est, quasi scilicet parum aut nichil oporteret de eo disserere, qui iam, nouo Eutychetis erumpente errore opposito, uires propemodum amisisset. En illius uerba, que hic de utroque errore subiicimus, ut facilius conferantur: »Crede hunc, qui ex uirgine natus est nobiscum, esse Deum; Deum ante secula de Patre; hominem ex uirgine propter homines. uere incarnatum, non putatiue, sicut quidam dicunt erronei heretici erubescentes mysterium Dei. In phantasmate dicunt factam Domini incarnationem: quia non uere fuerit quod uidebatur, sed oculos fefellerit hominum. Quod absit, absit omnino a Dei ueritate. Si enim falsa incarnatio 62 est, falsa erit et salus hominum. Quod si uere salus in Christo est, uera eque incarnatio est. In ipso utrumque existens; homo, quod uidebatur; Deus, quod non uidebatur. Manducans ut homo; et pascens quinque millia hominum quinque panibus, quia Deus.  Dormiens ut homo in naui; sed uentis et mari imperans, quia Deus. Manus cruci affigens uelut homo; sed paradisum confitenti se latroni tribuens, quia Deus. Mortem postremo suscipiens deposito ad modicum corpore, ut homo; sed quatriduanum mortuum de sepulcro suscitans, quia Deus. Utrumque ergo credendus est Christus; Deus, et homo: quia sicut homo ex passionibus agnoscitur, ita Deus ex diuinis operibus manifestatur. Habes ergo unde respuas magistros fallacie.« Hactenus contra Eutychianum errorem Nicetas: que uero continuo subdit, sunt contra errorem Nestorii; ait enim: »Si quis tibi hominem tantummodo Christum fuisse in auribus susurrare tentauerit, dicito quia homo per predicta factus est. Quem ex uirtutibus, et professionibus iam cognoui, dicente ipso Saluatore ad Iudeos: Si mihi non uultis credere, uel operibus credite, et cognoscite quia ego in Patre, et Pater in me.« Quid sibi, queso, uult hec ordinis inuersio, et hec loquendi disparitas de Eutychiano errore, ac de Nestoriano? Quid nimirum  est, quod hic Nicetas non a Nestoriano errore qui primus eruperat, sed ab Eutychiano monitionem suam incipit? Unde est, quod et tam accurate Eutychianum errorem exponit, et tam diligenter et tam ualide antidotum prebet contra eum, sumptis ex euangelica historia argumentis, dum e conuerso pressius, et paucis uerbis Nestorianismum notauit; nisi quia Eutychianus error tunc temporis erat aduersus quem munire fideles oportebat quammaxime, dum interim Nestoriana heresis patronos et sectatores, saltem qui magni nominis essent, ueluti prorsus amiserat?

uerum et dictiones ipsas accuratius intueamur in utroque notando errore adhibitas, que certe non fortuito sed consulto sunt posite; nichil enim censeri potest in Symboli explanatione, quod non omni ex parte sit mature perpensum. Cum itaque de Eutychiana heresi primo loco loquitur, ait, quod heretici  dicunt, et bis idem repetit uerbum; quod de publica et aperta istorum obloquendi ratione intelligendum uenit, qui quamuis iam multum fauoris et auctoritatis amisissent, maxime post euulgatam toto orbe epistolam diui Leonis ad Flauianum, et post ecumenicum Chalcedonense concilium, nichilominus, ut est omnium hereticorum ac fuit semper, errorem suum predicare non desinebant. Cum uero ad heresim Nestorianam sermonem uertit, Nestorianos iam non palam dicere, sed in auribus susurrare ait, et quidem non sine aliqua circumspectione, ac simul etiam cunctatione, tentando nimirum ueluti clanculum ac gradatim, prout illi se gerunt qui minus fidentes et cum timore de re quapiam aliquem alloqui aggrediuntur; qui etiam non illico, nec quandocumque, sed data opportunitate persone loci ac temporis id faciunt. Quid namque istud? Nestoriani scilicet statim ab exorta Eutychiana heresi uires suas amiserunt, quippe qui et catholicos ipsos et Eutychianos aduersos haberent: catholicos, pro fidei integritate, quam aduersus  quascumque hereses tuebantur; Eutychianos uero, ex ipsa noui eorum erroris indole, qui ex nimio, et imprudenti feruore insectande Nestoriane heresis ortum habuit. Nestoriana itaque heresis, Eutychiana exorta, uires suas amiserat, neque amplius, uti prius, se prodere audebat. Quid tunc audere potuisset 63 Nestoriana heresis in orbe catholico, cum catholici ipsi, iidemque strenui catholice ueritatis assertores aduersus Eutychetis conatus, ab Eutychianis passim Nestorianismi impudentissime insimularentur, ut omnibus notum est qui eorum temporum ac errorum historiam calleant? Non igitur sine ratione diuersum agendi modum Nicetas exposuit, Eutychianorum, ac Nestorianorum; illorum nempe aperte dicentium, horum uero in auribus susurrare tentantium, proprios uniuscuiusque partis errores. Hec autem diuersimode sese exprimendi ratio in hac Symboli Explanatione ad competentes quoad Nestorianum et Eutychianum errorem, hec etiam ordinis ueluti inuersio in utroque  recensendo, hec maior uis atque contentio in refutatione posterioris; hec omnia, inquam, mirifice probant atque confirmant, Nicetam huius Explanationis auctorem proprie pertinuisse ad ea tempora, quibus Eutychiana heresis ualidius erat profliganda; ac proinde Nicetam hunc esse reapse Nicetam nostrum Aquileiensem, prout fert opusculi titulus in Romano codice Ghisiano; illum nempe Nicetam qui anno 454 episcopalem cathedram Aquileiensem conscendit, qui propterea Leonis Magni uiuebat etate, et ad quem eiusdem sancti pontificis exstat epistola Decretalis. Quidni et hec eadem loquendi ratio in Symboli Explanatione primos Nicete episcopatus annos designet, uti antea innuebamus; cum scilicet Eutychianismus a primis eiusdem propugnatoribus atque propagatoribus adhuc peruicacius defenderetur, ac propterea Nestorianismus, qui neutiquam exstinctus, qui etiam postea suas resumpsit uires, tunc ueluti tempori cedens latitare cogeretur? Sed ad alia properandum, que res hactenus dictas magis magisque confirment.

 In illa Symboli Explanatione non modo ea habemus que quodammodo tempus Nicete Aquileiensis designant, uti iam uidimus; sed etiam que Aquileiensis Ecclesie fetum Opusculum illud ostendunt. Nolim tamen uideri nimis confidenter agere, si opusculum illud Aquileiensis Ecclesie esse fetum inde ostendere in primis aggredior, unde non esse clarissimus Zabeus in sua dissertatione affirmabat. Non esse fetum Ecclesie Aquileiensis Explanationem illam Symboli eruditus uir, et longa quidem oratione, probare inde studuit in dissertationis sue parte II, num. 3 et sequentibus, quia non peculiare Symbolum Ecclesie Aquileiensis Nicetas ille explanandum suscepit, sed commune Symbolum uetus Ecclesie Romane, cum additione uocis catholicam ad Ecclesiam, et postremi articuli uitam eternam. Esse uero fetum Ecclesie Aquileiensis Explanationem illam inde ipse propugno, quia Aquileiensis peculiaris Symboli uestigia  in ea apparent satis manifesta. Res igitur enucleanda est.

Quodnam fuerit Aquileiensium Symbolum peculiare a Romano distinctum, seu potius quenam fuerint Aquileiensium additamenta peculiaria ad Romanum Symbolum, ex Rufino Aquileiensi habemus in suo celeberrimo Commentario in Symbolum apostolorum, quem tot laudibus antiquitas commendauit; necnon ex Fontanino Historia Litteraria Aquileiensis libro u capite 14, et ex De Rubeis Monumenta Ecclesie Aquileiensis, capite 7, de Liturgicis aliisque sacris Ritibus, etc., capite 8, et dissertatione, uarie Eruditionis, capite 2. Tria erant huiusmodi Aquileiensium additamenta ad Romanum Symbolum: primum scilicet uoces, inuisibili et impassibili, ad Deum Patrem omnipotentem; alterum, descendit ad inferna, ad Iesum Christum crucifixum et sepultum; tertium, uox huius, ad carnis resurrectionem, qua nimirum dicebant, huius carnis resurrectionem. 64 Et hec preter uariationem aliquam minoris momenti, ut Credo  in Deo Patre, pro Credo in Deum Patrem; et ita et in Christo Iesu, pro et in Christum Iesum, etc. Quod in usu fuerint apud Aquileienses tria hec additamenta Rufini tempore, nullus dubitat: quamdiu uero post Rufinum perdurauerint, hoc uidendum.

Clarissimus rerum et antiquitatum Ecclesie Aquileiensis inuestigator, et a Zabeo sepissime ac merito laudatus Bernardus Maria De Rubeis in ea est sententia, quod sexto, atque etiam quinto seculo, maxime uero in publicis Symboli expositionibus occasione scrutiniorum, Romanum Symbolum etiam apud Aquileienses plenissime obtinere potuerit, absque illis tribus, que memorauimus, additamentis. »Dimissis additamentis, ait ille in dissertationibus uarie Eruditionis, capite 2, num. 5, formulam simpliciorem Romane Ecclesie preualuisse in Ecclesia Aquileiensi, dubito nullus; colligiturque ex insigni uetusto monumento, quod est Aquileiense catechumenorum scrutinium. Typis illud editum exstat in citata dissertatione  nostra de Liturgicis, aliisque sacris Ritibus, etc., capite 9 et 11, etc.« Hinc duas Symboli expositiones exstare ait in illo scrutinio Aquileiensi, ad scrutinium postremum quod appellat; breuem nempe unam, prolixiorem alteram, in quarum nulla apparent additamenta a Rufino notata. Post prolixiorem uero, quam integram exhibet, quamque autumat a diuo Petro Chrysologo concinnatam, hec subdit: »Quo uero hanc Symboli in scrutinio Aquileiensi expositionem attentius perpendo, eo magis pronus existimo, ut eadem inter eiusdem Chrysologi sermones locum habere possit, proque eiusdem sancti Patris inedito sermone habeatur: stylus namque conuenit apprime. Id uero colligendum mihi est, hanc Symboli expositionem, ipsumque Romanum Symbolum quod exponitur, iam quinto aut sexto seculo esse in usu potuisse in Ecclesia Aquileiensi.« Porro si sanctus Petrus Chrysologus episcopatum inchoauit anno Christi 439, uel 440, qui fuit postremus Sixti pape III, in quo sanctus Petrus ad Reuennatensem  sedem electus et ordinatus dicitur a clarissimo ab. Bacchinio in dissertatione 3 ad Agnellum suum parte II, num. 6, et in obseruationibus ad uitam S. Petri Chrysologi; et si ad annum 451 eumdem uitam produxisse ponamus, uti alias dictum est ex eodem Bacchinio, prolixior illa Symboli expositio iam in usu esse poterat apud Aquileienses in scrutiniis catechumenorum aliquot annis ante Aquileiensem Nicete episcopatum, puta nimirum sedente antecessore eius Secundo, et aliquot etiam annis ante Attilanam Aquileiensem cladem. Que si uera sunt, non est igitur cur Zabeus Explanationem illam Symboli Nicete episcopi inde neget esse posse fetum Nicete episcopi Aquileiensis, quia in illa non Symbolum Aquileiense cum tribus illis Additamentis, sed commune Romanum Symbolum exponatur.

Quid uero si multo etiam ante Nicete tempus probabiliter cepit in Ecclesia Aquileiensi Romanum  Symbolum preualere, et tria illa Additamenta cum paucis aliis uariantibus paulatim in desuetudinem abire? In ultima Augustinianorum Operum editione Maurina exstat sermo sub numero 242, in Appendice tunc primum collocatus, qui sub Augustini nomine in anterioribus editionibus inter alios eiusdem genuinos sermones locum habuerat. De Symbolo est hic sermo, qui etiam Symbolum ipsum, post prefatiunculam quamdam, integrum exhibet, antequam per partes illud explanandum suscipiat. Peculiare uero in hoc Symbolo est, quod cum ferme prorsus conueniat cum ueteri 65 Romano Symbolo, addita uoce catholicam ad Ecclesiam, et ultimo articulo uitam eternam, necnon aliqua alia dictione que in hodierno Symbolo apostolorum habetur, queque fortasse ab amanuensi inferioris eui per oscitantiam currente calamo memoriter illata fuit; duo tamen continet, ex tribus que notauimus, singularia additamenta Aquileiensis Symboli, nempe descendit ad inferna, et huius carnis resurrectionem, pretermisso additamento  priori inuisibili et impassibili, sicut etiam relicta modica illa superius notata uariatione ablatiui casus pro accusatiuo, que in Aquileiensi formula exstabat. Cum diui Augustini episcopi Hipponensis hic Sermo non sit, ut communi eruditorum calculo constat; quidni fuerit ex aliqua saltem parte Augustini Aquileiensis episcopi, qui sancto Chromatio in episcopatu successit, et qui eiusdem sancti Augustini episcopi Hipponensis uiuebat etate? Profecto non esset hec prima, eiusdem nominis eiusdemque temporis ratione, orta allucinatio: quinimmo, ut ex ipsa re quam agimus exemplum sumamus, Augustinus ipse Hipponensis creditus fuit Augustinus ille ad quem oblatus legitur quidam libellus fidei Pelagianorum, qui in Appendicibus Augustinianis editus fuit, quique eruditorum uirorum iudicio apud De Rubeis, et huius quoque clarissimi uiri sententia in Monumentis Ecclesie Aquileiensis, capite 14, oblatus reapse fuit Augustino episcopo Aquileiensi, sancti Chromatii successori, a presbyteris aliisque de clero Aquileiensis prouincie,  qui Pelagiana labe infecti erant, atque tractorie seu tractatorie epistole Zozimi pape, in qua Pelagius Celestiusque damnati fuerant, subscribere detrectabant. Si igitur Augustini episcopi Aquileiensis est ille sermo, uti Aquileiensia illa duo singularia uestigia suadent, iam Augustini istius tempore, ipso nempe initio seculi quinti, et paulo ante seu paulo post Rufini mortem, qui septuagenarius obiit in Sicilia anno 410, uti ex Fontanino in uita illius uidemus in Ecclesia Aquileiensi cepisse morem tradendi explicandique Romanum Symbolum, posthabita Aquileiensi ueteri formula; et cepisse quidem, non uno ictu, ut ita dicam, sed paulatim; cum hic unum tantummodo ex Aquileiensibus additamentis pretermissum appareat, dum ab aliis Symboli expositionibus que in Aquileiensi scrutinio catechumenorum superius memorato locum habent, tam breui scilicet quam prolixiori, queque medio circiter eodem quinto seculo in Aquileiensi Ecclesia obtinere poterant,  omnia penitus tria illa additamenta exsulabant. Quod nunc ex dictis inferri potest, illud est, Nicete Aquileiensis tempore procul dubio ueterem Aquileiensis Symboli formulam cum tribus illis additamentis, saltem in publicis Symboli expositionibus, penitus in desuetudinem abiisse; ac proinde non recte a Zabeo deduci Aquileiensis Ecclesie fetum esse non posse Explanationem Symboli sub nomine Nicete episcopi Aquileiensis nuper ex Ghisiano Romano codice erutam, quia in illa, non Aquileiensis uetus formula cum tribus suis additamentis, sed Romana prorsus exhibeatur.

At dixerit fortasse quispiam: si non recte Zabeus coniicit, Explanationem Symboli ex Romano codice nuper erutam, esse non posse fetum Aquileiensis Ecclesie, quia in illa non uetus illud Symbolum Aquileiense sed Romanum competentibus traditur; quomodo quis inferre poterit, Explanationem illam uere  esse fetum Ecclesie Aquileiensis, quia peculiaris Symboli Aquileiensis uestigia in ea apparent satis manifesta? Hoc nimirum est quod nunc animaduertendum uenit ut Aquileiensis Ecclesie fetum uere esse Explanationem illam 66 Symboli ostendamus: nam aliud est, non uiguisse Nicete Aquileiensis tempore ueterem morem tradendi exponendique Symboli ad Aquileiensem uetustam formulam cum tribus illis additamentis Aquileiensi Ecclesie peculiaribus; et aliud est, Nicete etiam Aquileiensis tempore adhuc exstasse Aquileiensis ueteris Symboli ueluti uestigia quedam, ex quibus dignosci possit uere Aquileiensem fetum esse opusculum aliquod, quod aliunde non repugnet eidem Ecclesie ascribi posse, et quod aliunde etiam probetur eidem conuenire. Hoc uero illud est quod aiebam, inde scilicet me ostendere opusculum Explanationis Symboli ad competentes esse fetum Ecclesie Aquileiensis, unde non esse clarissimus Zabeus affirmabat.

Non totam simul, sed paulatim derelictam fuisse in  Aquileiensi Ecclesia ueterem suam Symboli formulam in publicis Symboli expositionibus, etsi probatum non esset satis ex supra dictis, confidenter addam usque ad probationis uim uel coniectando deductum fuisse. Hoc autem etiamsi ex dictis non plane constaret, ipsa rerum huiusmodi natura nos doceret; ex qua uidelicet discimus, in talibus gradatim semper incedere oportere ad euitandas offensiones, que non raro excitantur ex innouationibus huiusmodi que derepente fiant, ueluti opinioni publice, publiceque institutioni iniecta ui. Quis igitur non intelligat ueterem Symboli Aquileiensem formulam cum additamentis suis diu apud Aquileienses perdurare debuisse, etiamsi publice in ecclesiasticis institutionibus amplius non traderetur; ita ut uetus illa, ab iis maxime qui Rufini tempore baptismum susceperunt, quique sub Chromatio et Augustino aliisque fortasse episcopis adhuc in uiuis erant, priuatim saltem recitaretur, eaque ab iis ipsis traderetur filiis atque nepotibus perdiscenda, qui tandem utramque formulam  primis illis temporibus perfecte callerent, et utraque etiam pro libito uterentur? Illud nempe tunc euenisse merito coniicimus, quod nostra etate factum neque una uice neque uno tantum in loco uidimus, si non quoad Symboli apostolici formulam, que iam a seculis eadem semper est, quoad profecto illas fidei professiones Italica simul ac uernacula lingua uulgatas, quas actus fidei communiter appellamus, queque ad rudiorum memoriam iuuandam breuiores nunc edite fuerunt, quam ille essent que a patribus atque ab auis nostris recitabantur ex celebri ac peruagata institutione Christiana uenerabilis Bellarmini. Quid inde factum? Factum nempe, ut actus fidei ueteres in ore patrum auorumque nostrorum, qui eosdem ab ineunte etate didicerant, uigerent adhuc; ut ueteres simul ac noui a quamplurimis postea ediscerentur; ut demum, nouis etiam communiter obtinentibus ueteres ipsi non omnino in obliuionem uenirent; quod notum est omnibus. Nihil itaque magis consonum  nature rerum huiusmodi, quam ut Romano Symbolo in Aquileiensi Ecclesia inducto ad usum publicum, Symbolum eiusdem uetus cum additamentis suis adhuc in Aquileiensium ore maneret, et tria illa additamenta nota essent omnibus, atque etiam usurparentur passim ad Romane formule ueluti clariorem explicationem. Quod uero apud priuatos quoscumque in usu positum facile intelligimus, quidni locum habuerit, immo et obtinuerit de industria apud Aquileiensis Ecclesie presules in iis Symboli explanationibus, quas publice dabant ad catechumenos seu competentes instituendos? Ubi porro huiusmodi Aquileiensis Symboli ueluti uestigia apparent in Symboli explanationibus que ipsum Romanum Symbolum tradant, non immerito Aquileiensis Ecclesie fetus Explanationes ille censeri possunt; habent enim formam quamdam, 67 ut ita dicam, et ueluti faciem, que genus indicat unde originem trahunt.

 Quid igitur in Nicete nostri Explanatione sese offert, quod uestigium ueteris Aquileiensis Symboli censeri queat, ut inde inferamus Explanationem illam uere esse fetum Ecclesie Aquileiensis? Ex primo scilicet Aquileiensis Symboli additamento, facilioris intelligentie et uberioris explicationis gratia, apparet uox inuisibilis ad Deum Patrem, capite 2; sicut etiam uox impassibilis capite 5, ubi legimus: »Deus enim impassibilis semper est:« quam alteram uocem in hac Explanatione a Niceta usurpatam Zabeus non animaduertit, et de qua immo scribebat Dissertationis parte II, num. 6, quod ibidem hec uox, »impassibilis ne memoratur quidem.« E tertio additamento, non habet profecto Explanatio nostra uocem ipsissimam huius ad carnis resurrectionem; sed bis habet uocem tue, id est tue carnis resurrectionem capite 12 et 13, prout requirebat sermonis nexus atque proprietas, quo audientium singuli ibidem, ueluti singillatim ab episcopo compellati, edocebantur: quam uocem tue ibidem positam, nemo non uidet ex uoce  huius Aquileiensis Symboli deriuatam, ac ratione ipsius in Explanatione sitam; ut ex Aquileiensis Ecclesie penu, atque ex satis nota eisdem additione, Aquileienses ipsi uim articuli de carnis resurrectione et facilius et penitius assequerentur. uestigia itaque ueteris Symboli Aquileiensis Ecclesie in Explanatione Nicete episcopi satis apparent, ut inde inferamus Aquileiensis Ecclesie fetum explanationem illam esse, ac proinde illius auctorem Nicetam nostrum Aquileiensem prodere, prout fert illius opusculi inscriptio.

Horum Aquileiensium uestigiorum uim aliquam etiam clarissimus Zabeus intellexit dissertationis sue loco citato, et subsequenti etiam num. 9: sed cum persuasum haberet Aquileiensem episcopum, nulla facta etatis differentia, debuisse Aquileiense Symbolum tradere, non uero Romanum, facile se ab huiusmodi obiectione expedire putauit, si uocem illam inuisibilem, quam solam ipse de Deo dictam ex Aquileiensi Symbolo ibidem animaduertit, et si aliam  quoque tue ad carnis resurrectionem positam, non ad mentem Aquileiensis eiusdem Symboli, neque propter rationes eas, ob quas in Symbolo a maioribus nostris, uti aiebat Rufinus, inducte fuerunt, a Niceta usurpatas in Explanatione sua assereret; quod etiam ex Rufini ipsius Commentario comprobare non omisit, qui sane additamentorum Aquileiensium etiam rationem nobis ibidem tradidit. uerum si am Nicete Aquileiensis tempore usus publicus Aquileiensis Symboli in Ecclesia Aquileiensi obsoleuerat, iam amplius non exstabant in Aquileiensi Ecclesia rationes ille pro quibus additamenta ipsa in Symbolo a maioribus inducta fuerant; ac proinde neque erat cur Nicetas in uestigiis illis Aquileiensis Symboli que in sua Explanatione inseruit, intendere deberet animum ad rationes eas, que horum additamentorum ex Rufino causa fuerunt ab initio apud Aquileiensium etatis sue maiores.

Rufini uero nomen hic nos admonet, ut dum Aquileiensis  Ecclesie fetum Explanationem Symboli Nicete episcopi asserimus ex eo quod uestigia prebeat ueteris Aquileiensis Symboli, licet tunc publice iam desiuerit in usu esse; admonet inquam, Rufini nomen, ut non omittamus inde quoque argumentum nostrum augere, quod in Explanatione illa multa adsint Rufini Commentario plane conformia, et ita quoque conformia, ut inde petita a Niceta episcopo facile quisquam sibi persuadeat. De Rufini itaque Aquileiensis Commentario in Symbolum ut aliqua 68 premittamus, Gennadii testimonium minime negligendum, qui tanti factum fuisse priscis illis temporibus Commentarium illud Symboli asseruit De uiris illustribus capite 17, ut in eius comparatione, alii nec exposuisse credantur. Illud quoque in huius Rufiniani operis laudem facit, quod dignum uisum fuerit aliquando Cypriani et Hieronymi scriptis accenseri. Quo anno, quoue in loco positus Commentarium illud  ediderit Rufinus, qui maximam uite partem peregre duxit, nichil compertum apud scriptores. Quis uero fuerit Laurentius ille papa id est episcopus, cui Commentarium suum Rufinus nuncupauit, etsi certo statui non possit, minime tamen uidetur mihi contemnenda coniectatio clarissimi Fontanini Hist. Litterar. Aquil. libro u, capite 14, num. 1, unum scilicet fuisse ex episcopis metropoli Aquileiensi attributis, puta Concordie . . . . cuius sedes uacat apud Ughellum ante seculum sextum. Id enim arguit eruditus presul ex dicendi modis quos Rufinus adhibet in Commentario suo, qui indicare uidentur, et se, et illum cui opus nuncupauerat, ad eamdem Aquileiensem Ecclesiam pertinuisse; uti exempli gratia num. 6, ubi, de uocibus illis inuisibili et impassibili agens apud Aquileienses in Symbolo usurpatis, Sermones istos ait, constat apud nos additos hereseos causa Sabellii, illius profecto que a nostris Patripassiana appellatur: et mox: Ut ergo excluderetur talis impietas de Patre, uidentur hec addidisse maiores nostri. Similiter num.  43, ubi additamentum exhibet Aquileiensium uocis huius, ad carnis resurrectionem: Satis caute, inquit, Ecclesia nostra fidem Symboli docet, que in eo quod a ceteris traditur, carnis resurrectionem, uno addito pronomine tradidit huius carnis resurrectionem. Quid porro hic Ecclesia nostra, nisi Ecclesia Rufini fuisset una simul et Laurentii, ad quem Rufinus scribebat? Quid illic apud nos, quid maiores nostri, Aquileienses nimirum, et non alii, uti ex textu patet; si et Laurentius non ex illis erat, quorum erat Rufinus; et si non eosdem quos Rufinus in Aquileiensi Ecclesia maiores habuisset etiam Laurentius? Non me quidem latet clarissimo De Rubeis minus arridere huiusmodi Fontanini coniectationes in dissertationibus uarie Eruditionis, capite 3, quod prefate Rufini locutiones consistere possint etiam nullo habito ad Laurentium respectu; et quia iidem loquendi modi familiares Rufino sunt in eodem Commentario, etiam ubi ad Aquileiensem Ecclesiam peculiariter referri non possunt. Pace tamen dixerim tanti uiri:  non mihi hec uidentur eiusmodi esse, ut Fontanini coniecturam, que tandem coniectura est, penitus ualeant eleuare; et nichil interest quod Rufini locutiones consistere possint, etiam non habito ad Laurentium respectu, dum reapse oppido melius cedunt si etiam ad illum referantur, ut cuiquam legenti patere potest: et satis quoque notum est, loquendi modos, etiamsi auctori cuipiam familiares, suam semper habere ex adiunctis uim, qua uno loco aliter, aliter alio intelligantur absque ulla ambage; ac propterea minime inde infirmari coniecturas, que ualidioris argumenti defectu etiam ex loquendi modis passim a criticis eruuntur. Illud uero, quoad Rufini Commentarium, hic insuper annotandum cum eodem De Rubeis loco citato; uidelicet, seculo uI, uenantium Fortunatum in sua Symboli Expositione que exstat initio libri XI Carminum et Prosarum eius, ita ex Rufino Aquileiensi mutuatum fuisse que ibidem scripsit, ut uideatur ipsum Rufini Commentarium ueluti  data opera in compendium redegisse, quod collatione locorum facta, idem uir clarissimus eodem loco etiam patefecit.

69 Nunc igitur ut ad propositum accedamus, fatendum quidem est, non inuictissimum fore argumentum, ad probandum Ecclesie Aquileiensis fetum Explanationem illam Symboli Nicete episcopi, quedam que hac illac in ipsa appareant Commentario Aquileiensis Rufini conformia; Commentarium enim Rufini nec ita solis Aquileiensibus episcopis innotuit, ut ii tantum eodem uti ualerent; nec ita peculiare pro Ecclesia Aquileiensi fuit, ut alii quoque episcopi, si luberet, eodem uti non possent. uerum post ea, que hactenus dicta sunt de Nicete nostri Explanatione, queque eam Ecclesie Aquileiensis fetum non uno ex capite euincunt; quis inficias ierit, rerum ac sensuum, necnon et uerborum conuenientiam, que deprehenditur inter Explanationem Symboli Nicete  episcopi et Commentarium Symboli Rufini Aquileiensis, magis magisque comprobare Explanationem illam uere Aquileiensis alicuius episcopi censeri posse, ac propterea illius absque dubio cuius nomen prefert? Rufini Aquileiensis Commentarium de Symbolo iam ab initio in Aquileiensi Ecclesia innotuisse dubitari nequit: minus uero dubitandum, si ponamus Commentarium illud a Rufino scriptum dum Aquileie degeret sub Chromatio episcopo, et Laurentium illum cui Commentarium nuncupauerat ad Aquileiensem Ecclesiam pertinuisse. Preterquam quod, etiamsi longissime positus ab Aquileiensi urbe Commentarium suum scripserit Rufinus, illudque Laurentio illi dicauerit qui fortasse ex Aquileiensibus non esset, duo tamen suspicari minime possunt; uel scilicet Ecclesiam Aquileiensem non curasse ut sibi compararet tam preclaram filii ac presbyteri sui lucubrationem, que Christiane fidei symbolum illustrabat, et Aquileiensibus additamentis testimonium tam illustre reddebat, uel Rufinum ipsum non eamdem mature misisse  ad Aquileiensem Ecclesiam matrem suam, ubi, ipso teste Apologie libro I, capite 4, sub ualeriano episcopo, dum monachum ibidem ageret, per baptismi gratiam regeneratus signaculum fidei consecutus fuerat, et patrem ac doctorem Symboli ac fidei opinatissimum ipsius Ecclesie diaconum habuisse gloriabatur. Preterea si Chromatio Aquileiensi episcopo adhuc in uiuis agente, quocum necessitudo maxima amicitie Rufino erat, id est si ante annum 407 opus illud suum Rufinus quocumque loco positus elucubrauit, quod probabilius esse uidetur, uix credi potest non illico Aqulleiensibus Rufini Commentarium, saltem Chromatii ipsius opera, innotuisse. Quod uero Rufini Commentarium Aquileiensibus innotuerit, ac simul eodem, uti absolutissima ac probatissima de Symbolo lucubratione, et unica fortasse huius generis que in Occidentali Ecclesia tunc esset, Aquileienses episcopi uterentur, facillime concipi potest ab iis quibus non sit ignota Rufini fama, qua etiam uiuens fruebatur  apud insigniores sue etatis uiros, maxime uero apud Aquileiensis Ecclesie clerum, qui tanta tunc temporis et doctrine et sanctimonie laude, ipso Hieronymo teste, florebat; quidquid dissidii inter ipsum ac eumdem Hieronymum esset Origenianorum operum causa, de quo tanta hactenus eruditi in utramque partem. Quod si etiam sexto seculo uenantius Fortunatus, non Aquileiensis quidem uir, etsi ortu conterminus Aquileiensi prouincie, ex Rufini Commentario sumpsit unde suam Symboli Expositionem conflaret, dum fortasse in Gallia uersaretur; quid non fecerint quinto seculo Aquileienses ipsi, qui merito supra ceteras Occidentis Ecclesias de tam insigni presbyteri sui Commentario in Symbolum gloriari poterant?

Sed iam ad locorum collationem, Nicetam inter et Rufinum, accedendum 70 est. »Bene incipit a credulitate confessio,« ait Nicetas in Explanatione Symboli, capite 2. »Nihil est quod in uita geri possit, si non credulitas ante precesserit,« aiebat Rufinus Commentarii  in Symbolum num. 3; et tam ille quam hic ad eamdem Symboli primam uocem credo explicandam. »Credis ergo, sequitur ibidem Nicetas, in Deum Patrem omnipotentem: Deum ingenitum, qui ortus a nullo est, a nullo cepit: Deum inuisibilem, quem nullus carnis oculus uidere sufficit: Deum incomprehensibilem, qui omnia comprehendit: Deum immutabilem, qui non mutatur temporibus, nec senescit etate, sed semper idem est. Qui non in tempore cepit uiuere, sed semper uiuens, nullum patitur successorem.« Quid autem Rufinus? »Deum cum audis, aiebat Commentarii num. 4, substantiam intellige sine initio, sine fine, simplicem, sine ulla admixtione, inuisibilem, incorpoream, ineffabilem, inestimabilem, in qua nichil adiunctum, nichil creatum sit. Sine auctore est enim ille, qui est omnino omnium auctor.« Pergit Nicetas ibidem: »Hunc confiteris Deum, sed eumdem confiteris et Patrem. Patrem Filii necesse  est: nemo enim Pater est sine filio. Pater ergo per Filium est, habens utique Filium cuius sit Pater.« Rufinus uero iisdem pene uerbis, eodem num. 4, preluserat dicens: »Patrem cum audis, Filii intellige Patrem . . . sicut enim nemo dicitur dominus, etc . . . ita et Pater nullo pacto quis dici potest, nisi filium habens. Hoc igitur ipso nomine quo Deus Pater appellatur, cum Patre pariter subsistere etiam Filius demonstratur.« Iterum Nicetas, capite 3: »iehsu quidem Hebreorum lingua interpretatus, Saluator intelligitur. Christus uero regie dignitatis appellatio est: ueluti Saluator et Rex, unus atque idem Christus iehsu.« Rufinus autem, Commentarii num. 6, ita scripserat: »iehsu Hebrei uocabuli est nomen, quod apud nos Saluator dicitur. Christus a chrismate, id est ab unctione appellatur . . . Christus quoque uel pontificale uel regium nomen est.« Nicetas Explanationis capite 5 ita de passione Domini loquebatur: »Et uide ne erubescas in passione Domini tui . . . Nec sane est unde confundaris, si in quo sacramento passus est Christus  intelligas. Passus est non Diuinitate, sed carne.« Rufinus uero de eadem passione, num. 16 et 17 Commentarii sui hec ante Nicetam dixerat: »Sed fortasse terretur aliquis in huiuscemodi doctrina, quod quem paulo ante cum Deo Patre diximus sempiternum, ac de eius substantia esse progenitum . . . nunc de eius morte tractamus. Sed nolo terrearis, o fidelis auditor, etc . . . Non ergo damno aliquo, aut iniuria Diuinitatis Christus in carne patitur, etc.« Nicetas de Spiritu sancto hec, capite 7: »Hic Spiritus sanctus unus est sanctificans omnia . . . Ipse prophetas constituit, apostolos impleuit.« Rufinus in Commentario, num. 35, de eodem Spiritu sancto ita scripserat: »Hic Spiritus sanctus . . . cuncta sanctificans;« et num. 36: »Hic Spiritus sanctus est, qui in ueteri Testamento Legem et prophetas, in nouo Euangelia et apostolos inspirauit.« Nicetas de sancta Ecclesia ita capite 10: »Ecclesia quid aliud quam sanctorum omnium congregatio?« Et Rufinus in Commentario, num. 36,  ita scripserat: »Sanctam Ecclesiam credendam esse, non ut Deum, sed ut Ecclesiam Deo congregatam.« Pergit Nicetas eodem capite dicens: »Sunt quidem et alie pseudecclesie, sed nichil tibi commune cum illis; ut puta Manicheorum, Cataphrygarum, 71 Marcionistarum, uel ceterorum hereticorum, siue schismaticorum; quia iam desinunt iste Ecclesie esse sancte.« Rufinus quoque, num. 39, ita preluserat, rem tamen pro operis instituto fusius persequens: »Multi enim et alii Ecclesias congregauerunt, ut Marcion et ualentinus, et Ebion, et Manicheus, et Arius, et ceteri omnes heretici. Sed ille Ecclesie non sunt sine macula, uel ruga perfidie . . . . Concilium namque uanitatis est, quod agit Marcion, etc.« Nicetas, capite 12, de Carnis resurrectione ita competentes instituebat: »Consequenter credis et carnis tue Resurrectionem;« et capite 13: »Qui in Christum credis, carnis tue resurrectionem profiteris.« Rufinus uero in Commentario scripserat num. 43: »Huius  sine dubio, quam habet is qui  profitetur . . . . quo sciat unusquisque fidelium carnem suam, si mundam seruauerit a peccato, futuram esse uas honoris.« De eadem re Nicetas, capite 13, ita premonebat: »Multi quidem sunt heretici, qui distorquent fidem resurrectionis, uindicantes solius anime salutem, negata carnis resurrectione. Sed tu qui in Christum credis, carnis tue resurrectionem profiteris. In hoc enim Christus et mortuus est, et resurrexit, ut et uiuentium, et mortuorum dominetur.« Per uocem uiuentium animas, per uocem mortuorum corpora intellexit Nicetas, carnis probans resurrectionem ex allata Apostoli auctoritate Rom. XIu, aduersus eos qui solius anime salutem admittebant, negata carnis resurrectione. In hac porro intelligendi ratione animas et corpora per uoces uiuentium ac mortuorum Nicete preiuerat Rufinus: quamuis hic, non ad resurrectionem carnis astruendam, sed ad explicandum uiuorum ac mortuorum extremum iudicium, singulari  opinandi modo, uiuos animas, mortuos corpora intelligere uoluerit. Commentarii sui num. 33, his uerbis: »Quod autem dicitur iudicare uiuos et mortuos, non ideo dicitur, quod alii uiui, alii mortui ad iudicium ueniant: sed quod animas simul iudicabit et corpora, in quibus uiuos animas, mortuos corpora nominauit.« Hactenus Nicetas et Rufinus simul comparati.

Ut autem obiectioni occurram, que institui posset; negandum quidem non est, in eodem argumento, maxime uero in Symboli explanatione, facile esse ut auctores inter se, non modo sensibus, sed aliquatenus etiam uerbis quandoque conueniant, licet alter alterum numquam uiderit. Hoc tamen non frequenter assolet, sed tantum accidit aliquando; neque in eadem lucubratione deprehenditur rerum ueluti series, que parallelum quoddam cum altera eiusdem argumenti, ut ita dicam, continuum prebeat: ideoque non hic unum aut alterum locum Nicete cum Rufino contuli, sed data opera plura. Inde igitur patet non ambigue, minime fortuito, et ex rerum ueluti conuenientia,  scriptores istos inter se rebus et sensibus, ac etiam uerbis plerumque conuenisse; sed Nicetam reapse multa ex Commentario Rufini, ueluti ex uberiore et absolutiore tractatu, in suam Symboli Explanationem traduxisse ad competentes instituendos, seruata tamen, cum orationis breuitate que loci erat ac temporis, etiam simplicitate ac nitore proprii sermonis; que duo non eque eadem in Rufino sunt, homine scilicet, ob multam etatem in Orientis partibus actam, Grecis litteris assueto, quique usum etiam Latini sermonis in tam multis annis amiserit, ut ipse ad Chromatium Aquileiensem scribebat in prefatione ad Eusebii Historiam a se, hortatu illius, Latinam factam.

Quid nunc igitur ad rem nostram 72 concludendum? Postquam superiori capite iam probauimus, ex Eutychetis errore in opusculo Explanationis Symboli ad competentes perspicue memorato atque perculso, sicut etiam ex nota etate Paulini Nolani episcopi,  necnon ex iis que in auctario addidimus, Romatiane ciuitatis episcopum Niceam seu Nicetam a Gennadio relatum, non esse Niceam seu Nicetam illum Dacum eiusdem sancti Paulini amicum, ac ipsius laudibus celebratum: cum nunc insuper constet nullam esse rationem cur, quoad opusculi illius auctorem, discedamus ab auctoritate Romani codicis Ghisiani unde opusculum illud unice habemus, et Nicetam Dacum seu alium quemlibet pro Niceta episcopo Aquileiensi ibidem scripto accipiamus; cum inscriptio opusculi nichil habeat quod interpolationis aut erroris suspicionem prebeat, quinimmo ea sit que undequaque quinti seculi etatem prodat, ubi etiam Nicetas unus pro altero non ita facile scribi poterat; cum opusculum ipsum Nicete Aquileiensis tempus non obscure designet, et alia etiam habeat que illud Ecclesie Aquileiensis fetum ostendunt; cum ad hec omnia accedat opusculi huius cum Rufini Aquileiensis presbyteri Commentario de eodem argumento clara consensio  rerum, sensuum atque uerborum; iam sequitur, Romatiane ciuitatis episcopum Niceam seu Nicetam a Gennadio memoratum, esse dubio procul Niceam seu Nicetam episcopum Aquileiensem, illum nempe qui sancti Leonis Magni tempore floruit, et ad quem eiusdem sancti pontificis exstat epistola; quod erat hoc quarto dissertationis capite ostendendum.



MANTISSA AD CAPUT QUARTUM.

Huic capiti nichilominus, maioris illustrationis gratia, mantissam lubet adiicere, que lectoribus fortasse non erit ingrata; ipsi enim non immerito dixerint se hactenus multa intellexisse ad propositam rem ex opusculo Explanationis Symboli ad competentes petita, nichil uero ex altero ad uirginem lapsam, seu de lapsu uirginis consecrate; quod tamen cum eiusdem sit auctoris, uti ostensum capite primo, nonnichil facile habere poterit quod Aquileiensem parentis sui  sedem ostendat. Atque ita sane, nisi mea me fallit opinio; quod nunc uidendum.

Que prima fronte occurrunt opusculum illud legenti ad uirginem lapsam, ea sunt que non modo preclarum specimen exhibent optime institute florentisque Ecclesie loci illius ubi auctor episcopatum agebat, ex commemorato uidelicet solemni conuentu Ecclesie Dei in die sancto Dominice Resurrectionis, necnon luce uigiliarum, et hymnorum spiritalium cantu, etc.; sed etiam que singillatim memorant cetum ibidem positum sacrarum uirginum, que solemniter Deo dicate et uirginitatem professe, peculiari episcopi cura fouebantur, et pietatis ac sanctimonie fama Dei Ecclesiam illustrabant. Eruditi uiri, quotquot argumentum illustrare uoluerunt de sacrarum uirginum cetibus, qui priscis Ecclesie seculis in Occidentali Ecclesia obtinebant, ex hoc maxime opusculo ad uirginem lapsam pleraque hausere que ad earum institutum spectabant, que uelationis ritum edocebant, que habitum earum, processum in Ecclesiam, et alia  huiusmodi innuebant. Monasterium nempe uirginale in hoc opusculo, num. 28, 73 indicatum habemus, quo, domum patris oblite sacre uirgines, habitature transibant; quod etiam in media ciuitate situm fuisse, quoad eas de quibus opusculum nostrum, ex num. 12, non egre coniicimus. Diem sanctam Dominice Resurrectionis consecrationi uirginum destinatam, in qua diuino altari sese offerebant inter lumina neophytorum, et inter candidatos regni celestis, et in qua, presulis allocutione ad eas peracta, sacro uelamine tegebantur, omni populo acclamante: Amen, ex numeris 19 et 20, edocemur. Habitus preterea uirginalis innuitur num. 22, necnon et processus in Ecclesiam uirginei chori, ad uigilias nocturnas, ad cantum spiritalium hymnorum, et ad celestes lectiones. Num. 24 instruimur quoque, hunc sacrarum uirginum cetum habuisse in ecclesia locum tabulis separatum, in quo stabant a reliquis fidelibus honoris gratia segregate, ad quem etiam religiose ac nobiles matrone certatim  currebant earum oscula petentes; et qui in pariete oculis ipsarum uirginum scripta ingerebat precepta ex diuo apostolo Paulo desumpta, ad uirgines et uirginitatem spectantia. Ex numeris denique 28 et 29, patet peculiaris episcopi sollicitudo erga hunc uirgineum cetum, ex ibi indicata tum spiritali earum dilectione, tum sancta commonitione, necnon et expositione hymni uirginitatis, quo et gloriam propositi, et obseruantiam pariter decantarent. Hec in opusculo ad uirginem lapsam de sacrarum uirginum cetu ibi constituto, ubi hec singula ad ualidius obiurgandam lapsam uirginem dicebantur; et preclara sane, ad eximiam animo concipiendam illius Ecclesie formam, in qua institutio huiusmodi uiguisset tam rite ordinata, tantaque disciplina exculta.

Hic porro sacrarum uirginum cetus in Monasterio uirginali coactus, tantaque disciplina instructus, quam uidimus in opusculo nostro expressam, fueritne apud Niceam seu Nicetam illum in Dacia Transdanubiana episcopum, de quo superius loquebamur? Nihil profecto  apud Paulinum Nolanum de istiusmodi sacrarum uirginum cetu penes Nicetam suum in Dacia; de quo tamen tam multa in rem Christianam, ac tam mirabilia ipse canit in carmine, cui titulus: Ad Nicetam redeuntem in Daciam: uti uidimus capite tertio. Cum precipuum Ecclesie decus sacrate uirgines censerentur a sanctis Ecclesie Patribus, qui uirginitatis meritum ex diuinis preconiis metiebantur; si institutum huiusmodi in Nicete Daci episcopali cura uiguisset, neutiquam de eodem siluisset Paulinus, qui tamen in magnam Nicete laudem non omisit commemorare, et uersos monachis latrones in montibus degentes, et latentem iustum, quibus ipse latro uixit in antris, uti ex locis eiusdem carminis ibidem relatis. Preterea quid ad Daciam trans Danubium positam, mutam orbis regionem a Paulino dictam; quid nimirum inter Dacos et Bessos et Getas et Scythas, mos ubi quondam fuerat ferarum, eodem teste, ante Nicete predicationem;  quid, inquam, ibidem uoces ille nobilium matronarum sacrarum uirginum oscula petentium? Non hec barbararum gentium, que uix ferinos mores exuerint, sed Romani orbis uocabula sunt: et minus apposite has uoces usurpasset Nicetas Dacus in regionibus illis, trans Danubium positis, etiamsi reipsa inter illas gentes aliqua exstitisset familiarum ordinumque discretio; que tamen, sicut semper a Romanis moribus institutisque longe aliena, ita Romano eloquio non fuerat indicanda.

Hec nimirum nos docent ad Nicetam Dacum minime pertinere posse opusculum seu libellum ad lapsam uirginem, de quo nunc agimus: atque hec eadem sufficienter ostendunt opusculum illud esse profecto Nicete 74 episcopi Aquileiensis, si insuper recolantur que in antecessum probauimus, opusculum scilicet istud germanum esse alterius Explanationis Symboli ad competentes, et illam Explanationem sicuti ab etate Nicete Daci alienam, ita Nicete Aquileiensis etati consonam, et Ecclesie etiam Aquileiensis peculiari  charactere signatam. uerum quod in hac mantissa precipuum nobis est, indicia illa sunt que ex hoc eodem opusculo deprehendi possint, unde Aquileiensis illius origo, etsi non clare pateat, saltem aliquatenus dignoscatur. Et generalia quidem indicia exstant amplissima; quis enim non intelligat presulem in hoc opusculo lapsam uirginem obiurgantem, prefuisse Ecclesie iamdiu institute, queque predecessorum antistitum merito in tantum egregie forme splendorem adoleuerit, ut insigniores orbis equaret? Que de monasterio uirginali supra retulimus in ciuitate sito, que de ritu et forma in uirginibus uelandis, que de earum habitu et processu, atque intra ecclesiam loco, abunde probant que dicimus. Talem autem fuisse Nicete nostri etate Aquileiensem Ecclesiam, sanctorum ualeriani, Chromatii, aliorumque episcoporum sollicitudine informatam, eorumque merito metropoleos honore auctam, quis ambigat? Celeberrimum sane in Aquileiensi Ecclesia exstitisse iam quarto  seculo uel quinto ineunte clericorum cetum, qui meruerit supra ceteros a diuo Hieronymo oculato teste laudari, et unde postea opinatissimi ac probatissimi prodiere episcopi aliis quoque regendis Ecclesiis destinati. ex ipso diuo Hieronymo in Chronico, necnon ex Rufino Apologie sue libro I, num. 4, edocemur. Monasterium quoque uirorum eodem tempore laudatissimum Aquileie floruisse, ubi aliquamdiu Rufinus ipse atque Hieronymus mutuis se officiis coluerunt, et pietatis ac doctrine laude certarunt, ubi etiam alii spectatissimi uiri emicuere a diuo Hieronymo in suis Epistolis memorati, Chrysogonus et Heliodorus, quorum alter episcopus postea exstitit Altinatium, itidem ex ipso Hieronymo ac Rufino intelligimus. Nec minor in muliebri sexu apud Aquileienses eadem etate uirtus enituit, cum non deessent que in propriis domibus uirginitatis propositum custodirent, et ita meliora carismata emularentur; uti ex epistola diui Hieronymi 7, ubi Chromatius et Eusebius fratres, una cum Iouino amico, et matre, ac sororibus uirginibus in  eadem domo sancte uiuentibus dignis laudibus extolluntur. Quidni igitur et monasterium uirginale in Aquileiensi Ecclesia tunc temporis exstiterit, recipiendis alendisque uirginibus institutum, que ritu peculiari ab episcopo sacro uelamine tegerentur? Iam si hoc pateat in Aquileiensi Ecclesia, saltem Nicete tempore, exstitisse, adsunt indicia que requirimus, et peculiaria quidem, ut de opusculo ad lapsam uirginem, etiam ex illius intimo, ut ita dicam, iudicemus; et uirginalem illam monasticam disciplinam, quam ex eodem opusculo deprehendimus, disciplinam sane sacrarum uirginum Aquileiensis Ecclesie teneamus.

Non supersunt quidem aperta eiusdem eui monumenta, que de uirginali monasterio in Aquileiensi Ecclesia tunc stante nos doceant: nichilominus nonnulla habemus, quibus monumentorum inopiam quadamtenus suppleamus. Andreas Dandulus in Chronico, lib. uI, cap. 1, apud Muratorium. Scriptores Rerum  Italicarum, tomo XII, col. 103, refert Heliam Aquileiensem antistitem, qui sexto inclinante seculo eam regebat Ecclesiam, templum quoddum paganorum . . . . . in contiguo littore situatum in monasterium puellarum . . . transmutasse. Si fides habenda auctori seculi XIu, de re ad sextum seculum 75 pertinente ; ecce monasterii uirginalis mentio in Ecclesia Aquileiensi altero post Nicetam seculo. uerum non hec prima monasterii uirginalis fundatio dici potest apud Aquileienses, sed magis accessio loci in commodum sacrarum uirginum, quarum numerus nouas edes fortasse requireret. Et Dandulus quidem in allatis uerbis uidetur Helie merito tribuisse potius paganorum templi transmutationem ad Christiane religionis usum, quam monasterii puellarum erectionem; cuius si uere primus institutor et auctor tunc fuisset Helias in Ecclesia Aquileiensi, id ipse eo loci indicare conceptis uerbis non omisisset.  Sed alteri, et Aquileiensis quidem eiusdem Ecclesie monumento certissimo, animum adiiciamus.

Exstat concilium Foroiuliense a sancto Paulino patriarcha Aquileiensi celebratum anno 796, tertio nimirum post Nicete Aquileiensis etatem elapso seculo, quod uidere est in conciliorum collectionibus, et inter Opera eiusdem sancti presulis a clarissimo nostro Ioanne Francisco Madrisio Neriani Oratorii presbytero edita pag. 65, ubi canone 11 hec legantur: »Placuit de feminis cuiuscumque conditionis, puellis scilicet, uel uiduis, que uirginitatis, siue continentie propositum spontanee pollicentes, Deo emancipate fuerint, et ob continentie signum nigram uestem, quasi religiosam, sicut antiquus mos fuit in his regionibus, indute fuerint: licet non sint a sacerdote sacrate, in hoc tamen proposito eas perpetim perseuerare mandamus.« Sequenti uero canone 12 hoc etiam iubebatur: »Hoc inuiolato stylo iuste sancire prospeximus, ut monasteria puellarum, que sub discipline  regula degunt, obstructius munitis claustris, nullo pateant, nisi forte summa compellente necessitate, aditu uirorum. Sed neque presbyteri uel diacones, etc . . . Quin etiam nec episcopus absque sacerdotibus uel clericis suis, etc . . . Sed siue ipse, siue quelibet religiosa persona . . . dignum fuerit ut adeant hec Deo dicata loca, non aliter, sed cum idoneis testibus peragant, ne propter incautam presumptionem sancte Ecclesie infametur angelicus ordo.« Que ex his duobus canonibus Aquileiensis Ecclesie, octauo labente seculo editis, coniicere possumus, hec sunt: aliud scilicet fuisse in Aquileiensi Ecclesia simplex uirginitatis seu continentie propositum, quod spontanee puelle uel uidue pollicebantur; et aliud ueluti solemne illarum uirginum, que a sacerdote. id est ab episcopo, sacrabantur. Quod uero asseritur, sicut antiquus mos fuit in his regionibus, absque ulla ui referri posse uidetur ad utrumque institutum; ita nempe, quod ab antiquo, id est ab aliquot ante ipsum Paulinum seculis, in Aquileiensi Ecclesia utrumque uiguerit;  sicut etiam quod utriusque instituti fuerit nigram uestem induere ob continentie signum. Illud uero quod dicitur, licet non sint a sacerdote sacrate ille uirgines seu uidue de quibus primus canon loquitur, innuere uidetur, ex more uirginum sacratarum, etiam alias simplicis propositi iam ab antiquo nigram uestem sumpsisse, licet fortasse non itidem uelo uterentur, quod proprie sacratarum uirginum erat, quo in ipso consecrationis actu ab episcopo tegebantur, quodque erat consecrationis ipsarum ueluti materia ac signum, sicuti etiam subsecutis temporibus semper fuit.

Sed quod ad monasterium precipue pertinet, illud est quod altero sancitur canone, ut nempe monasteria puellarum que sub 76 discipline regula degunt, obstructius munitis claustris nullo pateant aditu uirorum. Puelle iste, que sub discipline regula degunt, procul dubio sunt uirgines sacrate, distincte ab aliis, seu uirginibus, seu uiduis, de quibus in canone precedenti, que simplex  uirginitatis seu continentie propositum emiserant, queque ex ipsa distinctione horum canonum non uidentur sub alicuius discipline peculiaris regula fuisse, sed libere in propriis domibus habitasse. Iam uero quod in altero hoc canone sancitur, ut hec monasteria puellarum sub discipline regula degentium obstructius munitis claustris nullo pateant aditu uirorum, euidenter ostendit monasteria huiusmodi in Aquileiensi Ecclesia iam pridem stetisse, quando nimirum non ita erant, uti decebat, omnibus clausa, minus uero ita obstructius munita earum claustra, ut nulli omnino paterent. Quod autem a seculis ante Paulinum huiusmodi exstiterint monasteria in Aquileiensi Ecclesia, ipsa huius canonis prouidentia ostendit, que ex aliquo orto abusu procul dubio manauit: hec namque abusuum generalis ueluti indoles est, ut nonnisi longo temporis lapsu paulatim inducantur: quod longius etiam sit oportet in personis, cetibus, atque locis Deo dicatis; ibi etenim abusus ipsi ex locorum ac personarum instituto peculiarem quemdam renixum  patiuntur, quem nonnisi diuturniori conatu et sensim tandem ualeant superare. Quid igitur mirum, si ex huiusmodi canonibus Aquileiensis Ecclesie octaui labentis seculi inferamus, in eadem Aquileiensi Ecclesia sacratarum uirginum monasterium exstitisse etiam seculo quinto sub Nicete episcopatu, ac propterea monasterium uirginale in libello ad lapsam uirginem nominatum, monasterium esse uirginum sacratarum, quod in Aquileiensi Ecclesia Niceta episcopo stabat; ideoque libellum ipsum indicium hoc preseferre Aquileiensis originis, sicut alia sui generis exhibet indicia, que iam uidimus, etiam libellus alter Explanationis Symboli? Preterea sancti Paulini canon 12 addit etiam sue peculiaris prouidentie causam his uerbis expressam: Ne propter incautam presumptionem sancte Ecclesie infametur angelicus ordo. Quidni pre oculis sanctus antistes tunc habuerit et peculiarem lapsum illius uirginis de qua Nicetas, et libellum ipsum obiurgationis a predecessore suo elucubratum,  ubi auctor uehementer dolebat ex illius lapse facinore maculatam esse Ecclesiam, ac totam pene illius lucem obscuratam; et ipsa lapsa uirgo ad loquendum inducta fatebatur, propter se confusionem factam esse omnibus famulis Domini et eum digne colentibus?

uerum non omnino desunt monumenta ipsius Nicete Aquileiensis etatis, que sacratarum uirginum Aquileiensis Ecclesie, ac propterea, uti ex dictis coniicere licet, in monasterio etiam uirginali degentium, meminerint. Papyris, membranis et chartis deficientibus, superest lapis omni ere pretiosior, qui sepulcralem inscriptionem exhibet unius ex his sacratis uirginibus, cui Columbe nomen, que etiam cultum immemorabilem in Aquileiensi prouincia obtinet; maxime uero apud incolas Foroiuliensis pagi, Osopum dicti, ubi cum ipsius reliquiis stetit ad hec usque tempora in superposita arce edicula eius nomine Deo dicata. Inscriptionem hanc uidit atque descripsit in eadem edicula, anno 1717, clarissimus Fontaninus,  quam postea ere insculptam euulgauit, ac eruditissimo Rome edito Italica lingua Commentario, anno 1726, illustrauit. Hanc ipsam, et fortasse nonnichil accuratius post Fontaninum celatam, uidere est etiam apud Ioannem Dominicum Bertoli, qui eamdem Fontanino teste iterato 77 inspexit, in suo Italico opere Antichita d'Aquileia, pag. 333. Ea autem, que saluifice crucis signo incipit, superius quoque et inferius in medio Tabule repetito, ex ambabus simul collatis incisionibus est huiusmodi:

+ + HIC IN PACE REQuIESCIT COLuBA uIRGO SACRATA DI QuE uIXIT IN DNO ANNOS PL M NONAGINTA  DP SuB Ds uIII IDuS AGuSTAS OPILIONE uCCONSl INs SECl +

Hanc uero inscriptionem ita legit clarissimus presul: Hic in pace requiescit Columba uirgo sacrata Dei, que uixit in Domino annos plus minus nonaginta. Deposita sub die octauo idus Augustas, Opilione uiro clarissimo consule. In secula.

Ex consulatu Opilionis, qui hic notatur, et quem ad consulem huius nominis primum, non uero ad secundum annis septuaginta et uno posteriorem, uir clarissimus pertinere probat, infert ipse depositionem huius sacrate uirginis ad annum Christi pertinere 453, id est ad annum proxime sequentem Attilanum Aquileiensis urbis excidium, qui itidem proxime precessit Aquileiensem a Niceta capessitum episcopatum anno 454, uti superius innuimus. Popularis inter  illos incolas fert traditio, ibidem reapse sacratam illam uirginem nonagenariam sue uite cursum consummasse; et adhuc in illius arcis rupe inaccessibilis specus non tam ostenditur quam indicatur, ubi ipsa latuit, quamdiu eo loci in Domino uixit. Infert igitur eruditissimus presul sacratam hanc uirginem ad cetum uirginum pertinuisse Aquileiensis Ecclesie, que imminente Attilana irruptione ab Aquileiensi urbe aufugerit ad declinandam preuisam cladem, seque in hoc dissito atque abdito loco celauerit, trigesimo quarto ab eadem urbe lapide ab occidente in septentrionem sito. Quidni et hic fortasse habuerit hec uirgo natale solum; et ideo in tanta posita necessitate ad loca non sibi penitus ignota, ubi etiam popularium suorum solatio uti posset, tutius confugerit? Ita quoque mihi, nec inuite, ut opinor, liceat coniectare. Illustraturus porro clarissimus Fontaninus huius lapidis inscriptionem, et probaturus huiusmodi sacratas uirgines iam tunc consueuisse in monasteriis habitare,  plura profert de more suo ex ecclesiastica traditione monumenta, que hanc astruunt tunc uigentem tum in Oriente tum in Occidente disciplinam; inter que primum locum obtinet libellus noster ad lapsam uirginem, seu uti ibidem notatur de lapsu uirginis consecrate, quem Fontaninus non dubitabat ad Nicetam Romatiane in Dacia ciuitatis episcopum pertinere, sicuti eruditorum communis ferebat opinio, cum cetera omnia opuscula que Gennadius in Romatiano Niceta commemorat penitus laterent.

Diffitendum hic tamen non est, allatam Fontanini interpretationem sepulcralis lapidis Foroiuliensis sacrate uirginis Columbe aduersarios nactam fuisse, qui allucinatum dicerent presulem clarissimum, dum postrema inscriptionis sigla INs SECl piam quamdam acclamationem seu apprecationem ratus, uoluit ea interpretari in secula, cum potius illa uerba intelligenda essent ueluti compendiarie 78 temporis note illius inscriptionis, que proinde non in secula legenda  forent, sed indictione secunda; quo fieret ut non annus quidem indicaretur consulatus Opilionis primi, sed potius Opilionis secundi, ac propterea non annus Christi 453, sed annus 524, qui annus reapse fuit consulatus Opilionis huius secundi, et in quem secunda itidem indictio incidebat. Non hec quidem mutatio tanta esset que nos opinione prorsus deiiceret, in eo quod ex allata inscriptione ad rem nostram mutuamur. Si enim ad annum etiam 524 inscriptio illa pertineret, testimonium semper exhiberet sacratarum uirginum instituti in Aquileiensi Ecclesia non multo post Nicete Aquileiensis etatem; atque esset proinde quod non egre coniiceremus idem institutum uiguisse etiam sub Nicete ipsius episcopatu, nec non et monasterium uirginale tunc exstitisse, licet nondum claustris munitum, sicuti octauo labente seculo sanctus Paulinus precipiebat; unde ex eodem tunc egredi fortasse libere  potuerit Columba uirgo sacrata, ut uitam procul dubio seueriorem ac sanctiorem duceret solitaria in Osopiensi specu. Faceret itidem eadem inscriptio hoc secundo modo accepta, ut indicia non obscura Aquileiensis fetus in libello ad lapsam uirginem similiter nosceremus, qui est huius mantisse scopus, etiamsi ad ipsam Nicete etatem eadem inscriptio reapse non pertineret.

uerum interpretatio Fontanini nostri omnino uidetur mihi amplectenda, ut ad Nicete Aquileiensis etatem inscriptionem illam proprie pertinere dicamus, Opilionem primum consulem accipientes anni 453, non uero secundum anni 524. Nihil dixerim de censura clarissimi ceteroquin uiri, ac de re litteraria uniuersa preclare meriti, Francisci Antonii Zaccarie in sua Historia Italie Litteraria, italice scripta, tomo uIII, libro III, cap. 4; ipse enim Fontaninum acriter carpens super hac inscriptionis interpretatione erem uerberauit, quia Fontanino errata apposuit que non commisit, et satis ostendit se numquam  pre oculis habuisse aut Foroiuliensem illam inscriptionem, aut Fontanini interpretationem, ac super eadem ab eo editum Commentarium. Illis potius respondendum est, qui singularitatem opponunt acclamationis illius in secula, et qui in lineola erecta, et nonnichil superius atque inferius flexa, que uisitur post monosyllabam INs, compendium intelligi uolunt elementorum ad integram uocem indictione complendam, que uox propterea in consequentibus litteris SECl, non secula, sed necessario exigat aliam uocem secunda. At acclamationum seu apprecationum Christianarum usum in sepulcralibus inscriptionibus satis Fontaninus ipse exposuit atque illustrauit Commentarii sui capite 21, ubi etiamsi aliam inscriptionem nullam proferat que acclamationem habeat prorsus eamdem cum Lapide nostro, id est in secula, quod idem est ac in secula uiuas; alia pleraque indicat huic simillima, hoc est uibe aut uiue in eterno, bibas aut uiuas in Deo, uiues in Deo, bibas aut uiuas in  Domino: que omnia auctoritatem addunt acclamationi nostre Osopiensis lapidis in secula; cui propterea non sit singularitas opponenda, nisi quoad elementorum quibus constat qualitatem; que tandem, eodem sensu permanente, nichili omnino facienda est. Quod ad lineolam uero spectat, positam post monosyllabam INs, queque ideo posita dicatur ut complementum uocis indictione significet, ausim dicere commentum profecto hoc esse, omni testimonio, omnique ueterum inscriptionum exemplo destitutum. Plurimi quidem occurrunt lapides in collectionibus eruditorum quas habemus 79 qui notam exhibent indictionum. uideas in his uocem indictionis integre positam; uideas per tres primas litteras tantum, singillatim ductas; uideas quoque, per easdem hoc monogrammate ND nexas, indicatam; uideas similiter indictionis numerum, modo per uocem integre prolatum, modo per primas tantum litteras, modo etiam per numerorum signa expressum: at indictionis uocem  nullibi profecto inuenias  absque tertia saltem littera D aliquo modo signata, que omnem tollat ambigendi locum, quod ibi de indictionis nota sermo sit. Nihili igitur lineola illa in nostro lapide facienda; que oscitantia fortasse uel arbitrio quadratarii imperiti, et certe etiam ualde inelegantis, ut cuique inscriptionem conspicienti tum apud Fontaninum tum apud Bertolum patere potest, addita fuit; ni dicere uelimus hoc factum fuisse ad quamdam promendam festiuitatem letissime acclamationis, uitam cum Deo perpetuam Columbe uirginis indicantis. Ceterum cum lineola in hac ipsa inscriptione alicubi desit ubi superponenda fuisset, uti, ex. gr., litteris DI positis pro uoce Dei, sicuti superposita apparet Siglis, ex. gr., DP significantibus uocem deposita, ac similiter aliis aliud indicantibus; quis iure mirabitur lineolam e contrario abundantius ac superuacuo prosiliisse post monosyllabam IN, ubi necessaria non erat; maxime uero cum lineola quoque  prosilierit, ac prorsus inepte, supra litteram C in dimidia uoce CONS, cuius uocis pars altera iam significabatur lineola alia erecta, proxime et apposite sita? Mittimus difficultatem omisse diphthongi ad syllabam SEC; que diphthongus ueluti necessaria censeatur ad uocem secula pronuntiandam potius quam secunda. uox namque seculum, et cum diphthongo, et absque diphthongo eque inuenitur apud scriptores: et diphthongorum rationem sepissime posthabitam in ueteribus lapidibus, tum ethnicis, tum Christianis, inscriptionum ueterum collectiones satis ostendunt; et notauit presertim nouis adductis exemplis pro eruditione sua clarissimus Antonius Maria Lupi In Epitaphium Seuere martyris, pag. 132 et sequentibus editionis Panormitane 1734. Preterea non est cur de diphthongo in uoce secula inquiramus, eam expendentes inscriptionem, que exhibet etiam uocem QuE absque diphthongo. Hec quidem dicere oportebat super illa inscriptione sepulcrali sacrate uirginis Aquileiensis Ecclesie: sed hec interim  dixisse sufficiat.

Cum itaque de cetu sacrarum uirginum apud Nicetam Dacum nichil omnino asserere liceat; cum de sacratis uirginibus in Aquileiensi Ecclesia Nicete episcopi tempore constet ex dictis, ac singillatim ex pretioso lapide quem attulimus, et de quo disseruimus; cum dubitare non liceat de uirginali monasterio in Ecclesia Aquileiensi posito etiam Nicete tempore, tum ex rei ipsius conuenientia, tum ex florentissime illius Ecclesie celebritate, tum etiam ex iis maxime que attulimus ex Foroiuliensi concilio sub sancto patriarcha Paulino: si insuper recolatur probata germanitas opusculi ad lapsam uirginem cum altero opusculo Explanationis Symboli, quod  plenissime constat Aquileiensis esse Nicete; iam indicia que requirebamus adsunt luculenta etiam in hoc opusculo ad lapsam uirginem, que Aquileiensem parentis sui sedem ostendunt, et robur addunt conclusioni nostre quam superius enuntiauimus;  Romatiane ciuitatis episcopum Niceam seu Nicetam a Gennadio memoratum, esse procul dubio Niceam seu Nicetam episcopum Aquileiensem, illum nempe qui sancti Leonis Magni tempore floruit, et ad quem eiusdem sancti pontificis exstat epistola.

80 Unum fortasse obiectari adhuc poterit ad ea que ultimo loco, maxime ex lapide sepulcrali sacrate uirginis Columbe lecto cum Fontanino, coniiciebamus; male scilicet nos inferre auctorem esse Nicetam Aquileiensem illius ad uirginem lapsam opusculi, ex eo quod et sacrate uirgines, et monasterium uirginale in Aquileiensi Ecclesia tunc temporis essent; cum potius ex eodem illo lapide constet, quod etiamsi in antecessum et sacrate uirgines et earum monasterium ibidem exstiterint, tunc certe, dispersis undequaque per Attilanam cladem uirginibus, diruto quoque atque euerso, uti credibile est, uirginali edificio, sacer uirginum cetus in Aquileiensi Ecclesia superesse non poterat. Quam ergo sacratam Deo uirginem Nicetas Aquileiensis poterat obiurgare, eidem etiam obiiciendo,  ueluti ad maiorem facinoris exprobrandam grauitatem, monasterium uirginale, ubi tuta esse poterat, si uoluisset? uerum, utut grauissima fuerit in Aquileiensi ciuitate et Ecclesia Attilana clades, que dispersionem sacri uirginei cetus, que etiam monasterii uirginalis euersionem attulerit; non hec tamen talis fuit, que reparari in posterum minime potuisset. Iam anno 458, quo sanctus Leo papa Decretalem suam ad Nicetam Aquileiensem dedit, rerum status in eadem epistola dicebatur, quoad Aquileiensem Ecclesiam, auxiliante Domino, in meliora conuersus; et hoc, teste etiam Adeodato Romane Ecclesie Diacono ibidem nominato, qui nuper ab Aquileia redux, sicuti consultationes Nicete ad pontificem tulerat, ita eum de statu illius Ecclesie certiorem procul dubio reddiderat. Inuenerit itaque fortasse Nicetas anno 454, primo scilicet post Columbe sacrate uirginis obitum, quo episcopatum Aquileiensem iniuit; inueneuit,  inquam, et dispersas sacratas uirgines, et earum dirutum monasterium; hec omnia nichilominus eodem anno 438 in pristinum statum fortasse iam erant restituta, cum maxime constet ex allata sancti Leonis epistola Nicete episcopi uigilantiam ac pastoralem curam in eo maxime positam, ut ea damna sollicite repararet que bellica clades intulerat. Preterea triginta circiter annorum spatio quo episcopatus Nicete constitit, ab anno scilicet 454 ad annum 485, et sacratarum uirginum cetus in Aquileiensi Ecclesia restitui poterat, et uirginale monasterium reedificari; ideoque et adesse potuit infausta Nicete occasio lapsam uirginem obiurgandi, eaque omnia dicendi que ad sacratarum uirginum institutum eodem seculo pertinebant. Quid uero; quod ipse huius uirginis lapsus per procacitatem adolescentis, quem similiter ibidem grauiter obiurgat Nicetas, indicat sua quadam ratione tempus subsequens hostilitatis incursus, qui Religioni, moribus ac discipline infestissimi semper sunt? Sed hec iam satis; ne forte locum  habeat commune illud effatum: Mantissa obsonium uincit.



81 CAPUT u.

Romatiana ciuitas a Gennadio memorata, non est in Dacia inquirenda, sed in ueteri diecesi seu prouincia Aquileiensi; et probabiliter illa est, que Portus Romatianus, seu Romatinus, aut Romatius, non ita procul a Concordia, ex fluuio eiusdem nominis a Plinio appellata fuit; aut illa que hodie PortusGruarius dicitur, et ad eumdem Romatium, seu Romatinum, aut Romatianum fluuium sita est, qui eam inter fluit.

Cum ex dictis capite tertio et quarto huius dissertationis, iam extra ambiguitatem censeri possit, et Romatiane ciuitatis episcopum Niceam seu Nicetam a Gennadio memoratum, non esse Niceam seu Nicetam Dacum sancti Paulini Nolani episcopi amicum, eiusdemque laudibus celebratum; et esse reipsa  Niceam seu Nicetam episcopum Aquileiensem, qui sancti Leonis Magni tempore floruit, et ad quem eiusdem sancti Pontificis exstat epistola: numquid igitur errauit Gennadius ipse, qui hunc non Aquileiensem episcopum, uti oportuisset, sed episcopum appellauit ciuitatis Romatiane? De Gennadio itaque Massiliensi pauca dicenda sunt, ut quanti facienda sit, et quo habenda loco illius auctoritas innotescat.

Ne ingrati simus uiris illis per quos profecimus, fatendum quidem multam nos debere Gennadio gratiam, qui Hieronymiani operis de Scriptoribus Ecclesiasticis ueluti continuator factus, librum et ipse nobis reliquit de uiris Illustribus; ubi notiones plurimas de auctoribus, eorumque Operibus, nec non de publica in qua tunc erant hominum opinione, omnes hausere quotquot litterariam illorum temporum historiam exornandam susceperunt. Nosmetipsi, qui de Niceta Romatiane ciuitatis episcopo agimus, absque Gennadii Catalogo de uiris Illustribus, neque satis dicere de Explanatione Symboli ad competentes ac de libello ad  lapsam uirginem, nec cognoscere potuissemus alia que idem episcopus exarauit; queque aut periere omnino, aut fortasse alicubi delitescunt, posterorum inquisitioni ac studiis profutura. Sanctus Isidorus Hispalensis de diuo Hieronymo ac de Gennadio scribens libro uI Etymologiarum, capite 6, ratione habita ad eorum opuscula que hic innuimus, ait: »Hieronymus quoque atque Gennadius, ecclesiasticos scriptores toto orbe querentes, ordine persecuti sunt, eorumque studia in uno uoluminis indiculo comprehenderunt.« Ad que uerba clarissimus Areualus, qui nuperam sancti Isidori Operum editionem Romanam adornauit, ita annotandum censuit: »Innuit Isidorus sanctum Hieronymum et Gennadium de iis scriptoribus in suis Catalogis uerba fecisse, quos in suis haberent bibliothecis: quod quidem magna ex parte uerum puto.«

Quod uero Gennadio Massiliensi in hoc opere uitio  uertitur, illud est, Semipelagianorum parti, cui addictus erat, nimium fauisse, quod certe in historico uiro peccatum est satis graue, quod sinceritatem ledit, precipuum historici munus. De hoc Gennadii uitio ita uenerabilis Bellarminus de Scriptoribus Ecclesiasticis: »Scripsit etiam librum de uiris Illustribus , in quo suspicionem non paruam reliquit sue non recte fidei: laudauit enim Cassianum et Faustum, qui Semipelagiani fuerunt; et sanctum Prosperum depressit, qui pro gratia Dei contra Pelagium fortissime dimicauit.« Etiam Natalis Alexander, Hist. Eccles. 82 seculo quinto, c. 3, articulo 7, § 9, ita scripsit: »Gennadium Massiliensem presbyterum Semipelagiane factioni addictum fuisse, liber eius de uiris Illustribus satis probat anno circiter 490 conscriptus. Eo enim in libro sanctum Augustinum, eiusque discipulum ac defensorem egregium sanctum Prosperum, uelut reos erroris insectatur; Cassianum uero et Faustum Semipelagianorum duces laudibus extollit:« quod etiam eruditus uir allatis ex Gennadio  uerbis luculenter probat.

uerum non hoc uitii tantum in Gennadii Catalogo notarunt eruditi. Alia sunt menda, et non leuia quidem; que tamen partim arbitrio et inscientie tribuenda sunt librariorum, partim oscitantie ipsius. Et quod ad librarios pertinet, nullum certe est opus quod magis subsit tum arbitrio tum leuitati exscriptorum, quam opus quodcumque historicum, aut biographicum; in quo admodum facile est, ut horum quispiam sub emendationis aut illustrationis specie aliquid de suo inserat, quod auctori in mentem non uenisset, aut immutet aut demat quod sibi magis minusue placeat. Quod uero ad oscitantiam spectat auctoris, historica similiter, et maxime biographica opera sunt, in quibus ueluti necesse est obrepat aliquando somnus, precipue cum distenta cura sit in colligendis undique auctorum scriptis de quibus dicendum est; et scriptis ipsis postea legendis perpendendisque, rebus aliis atque aliis continue superuenientibus, aut  tempus non suppetat, aut animus impar sit. Quod certe ad Gennadium spectat, eruditi uiri, qui edendis operibus incubuere quorumdam scriptorum de quibus ipse in Catalogo suo, non semel conquesti sunt peccatum in Catalogo illo fuisse, tum quoad rationem temporum, tum quoad substantiam rerum, tum etiam quoad locorum indicationem. Quis, ex. gr., non miretur in sancto Leone Magno notari a Gennadio, capite 70, unicam eius epistolam ad Flauianum, de qua toties in hac dissertatione sermo fuit, pretermissis omnibus aliis tum eiusdem, tum alterius argumenti; et ne indicatis quidem tot illius sermonibus, qui tantam diuine prorsus eloquentie laudem apud omnes eidem promeruere? Hoc quamquam ad famam pertineat illius celeberrime epistole, uti an otant Ballerinii fratres admonitione in eamdem num. 4, nichilominus parum fauet accurationi ac diligentie scriptoris de uiris Illustribus, cui nequaquam liberum esse debuisset tot omittere, ne generali quidem mentione facta, egregias lucubrationes, per quas  pontificis sapientissimi celebritas ad sidera tollitur. Istud uero erratum omissionis, et quidem graue, Gennadii est, non exscriptorum illius. Et ipse quidem de Maximo Taurinensi loquens, capite 40, neutiquam omiserat ita et sermones et homilias illius uarii argumenti recensere, ut pene dixeris singillatim easdem enumerasse. In Leone Magno itaque ualde oscitanter ac indiligenter se habuit Gennadius. Sed numquid saltem in diuo Maximo Taurinensi omni ex parte fuerit accuratissimus? Clarissimus Bruno Brunius ex Scholarum Piarum ordine illustrator et collector Operum sancti Maximi Taurinensis, que prodiere Rome auctoritate et auspiciis immortalis memorie pontificis Pii pape uI, in uita quam adornauit illius sancti episcopi, Gennadium notauit, quod ipsum obiisse dicat Honorio et Theodosio Iuniore regnantibus, cum constet longe post illos Augustos uitam produxisse usque ad annum saltem 465, ut ipse ostendit.  En igitur Gennadii oscitantiam etiam in Maximo Taurinensi, que similiter exscriptorum arbitrio aut inscientie tribui non potest. Quod uero in aliquibus Gennadii codicibus legitur, Moritur . . . 83 anno ab orbe redempto 420, quod Gennadius profecto numquam scripsisset; hoc inscientium additamentum est librariorum inferioris eui. Neque hic pretereunda annotatio est, quam illius uite auctor, ad Gennadii oscitantiam ualidius comprobandam, subiecit pagine 133: »Atque oscitantie quidem Gennadiane exempla haud pauca ex eodem Catalogo proferre possem; sed ea, ne nimius esse uidear, pretermitto. Unum esto illud de Iuliano Eclanensi episcopo, quem errans, episcopum fuisse Capuanum scribit. Alterum de Attico antistite Constantinopolitano, a quo impugnatum ait fuisse dogma Nestorianum, id quod concedendum non est, cum multo ante obierit Atticus, quam Nestorius peruersum dogma suum spargere cepisset.« Hec ille.

Opere pretium autem duco et aliud Gennadiane  indiligentie specimen afferre ex dissertationibus clarissimi nostri Francisci Florii ad opuscula Bachiarii monachi ab ipso Rome edita anno 1748. Non unum, sed tria animaduertit eruditissimus uir Gennadii errata in unico Bachiarii articulo, qui caput constituit 24 sui de uiris Illustribus Catalogi: primum nempe aduersus rationem temporis pagina 28, dum Bachiarium ante Augustinum et Orosium recenset, et Heluidium hereticum post Bachiarium, licet hic iunior fuerit, et Heluidiani erroris in suo Fidei libello diserte meminerit; ita ut accurate ex Gennadio coniicere non licuerit quo tempore Bachiarius ipse floruit, et aliunde propterea petenda essent lumina: alterum aduersus rei substantiam pagina 47, dum Bachiarii libri de Fide, quem a se lectum fatetur, argumentum refert quod toto celo a uero Bachiarii consilio et instituto aberrat: tertium denique aduersus rectam uiri agnitionem atque indicationem, cui libellus a Bachiario inscribitur pagina 49 dum illum ait fuisse Urbis pontificem,  id est pontificem Romanum; cum ex libelli ipsius lectione aperte colligi possit, non modo Urbis pontificem illum non fuisse, sed neque omnino episcopali dignitate insignitum. Post eas itaque Gennadiani operis maculas, quas hactenus notauimus ex eruditorum maxime uirorum testimonio, cuinam suspicare non licuerit erratum abs Gennadio fuisse etiam in recensione Nicee seu Nicete episcopi; quem per errorem appellauerit Romatiane ciuitatis episcopum, cum dicere debuisset episcopum Aquileiensem? Nobis profecto, qui tot tantaque pro episcopatu Aquileiensi huius Nicete, Romatiane a Gennadio dicti, in antecessum attulimus, liceret omnium maxime Gennadium accusare erroris eidem consimilis, quem in Iuliano Eclanensi admisit, dum illum Capuanum episcopum enuntiauit.

uerum fortasse non errauit Gennadius: et errauerunt potius dupliciter illi qui Gennadii uerbis uim intulerunt, ut, contra ipsius propositum ac sensum, Romatianam illam ciuitatem, non modo extra Aquileiensem  diecesim et prouinciam, sed etiam tam procul inquirerent in Dacia Cisdanubiana sub metropoli Sardicensi, in Remisiana scilicet aut Remesiana seu Romessiana illa que a ueteribus geographis aliisque ibidem indicatur; et ita non de nomine tantum ciuitatis, sed etiam de persona episcopi questionem facerent, ut ille Gennadii idem omnino non esset qui Aquileiensis fuit tempore diui Leonis, et alter propterea medio circiter seculo ab altero etate distaret. At uero cum Nicetas ille Dacus, ipsis asserentibus, floruerit tempore Paulini Nolani episcopi, eidemque fuerit amicitia coniunctissimus; cumque a nobis ostensum sit capite secundo, Niceam seu Nicetam sancti Paulini Nolani episcopi 84 amicitia clarum, non fuisse episcopum ciuitatis Romatiane in Dacia cis Danubium constitute; quinimmo trans Danubium Nicetam hunc episcopatum gessisse in regionibus illis longe lateque patentibus, et inter barbaras gentes  que Romanis legibus non parebant, ubi non liquet ciuitatem ullam exstitisse Romatiane nomine, seu quocumque alio consimili, appellatam; iam de Romatiana ciuitate in Dacia cis Danubium constituta non est cur hic decertemus. Potius igitur uidendum nunc est, quo in loco Aquileiensis diecesis seu prouincie hec Romatiana ciuitas sita fuerit, cum iam, ex dictis capite tertio et quarto, in dubium reuocari non possit Niceam seu Nicetam episcopum ciuitatis Romatiane a Gennadio nuncupatum, et non esse Niceam seu Nicetam illum Dacum sancti Paulini Nolani amicum, et esse reipsa Niceam seu Nicetam nostrum qui altera quinti seculi parte Aquileiensem sedem obtinuit.

Iam uero quis interea non miretur ciuitatem a Gennadio Romatianam dictam, quesitam fuisse in Dacia cis Danubium sita, ob quamdam uocis similitudinem cum ea que ibidem exstabat, et apud geographos aliosque auctores ueteres nominatur? Ast ciuitas illa Dacie in Tabula Peutingeriana segmento 7, littera A, pulcherrime editionis uindobonensis anni 1753, Romesiana  dicitur; in Itinerario uero Antonini pagina 135 editionis Amstelodamensis Petri Wesselingii 1735, dicitur Remisiana. Ipse autem clarissimus Zabeus, dissertationis sue parte I, num. 18, asserit uarietates ueterum monumentorum in una eademque Dacie Cisdanubiane ciuitate designanda esse huiusmodi: nimirum Romissiana, Remissiana, Remessiana, Romantiana, Romesiana, Romessiana; quas omnes, suis signatas locis unde erute fuerunt, exhibet clarissimus De Rubeis in dissertationibus uarie Eruditionis, capite 19, pagina 194. Ubinam igitur in tot hisce nominibus, seu potius in tot eiusdem nominis inflexionibus apud ueteres; ubinam, inquam, uerum ac proprium Romatiane nomen a Gennadio usurpatum? Qua itaque ratione, qua critices regula inferri potest Romatianam Gennadii esse ciuitatem illam in Dacia, que in ueteribus monumentis appellata quidem diuersimode cernitur, sed numquam uere ac proprie Gennadiano uocabulo Romatiana dicta? Ipse clarissimus  Wesselingius, in nota quam subiicit ad uocem Remisiana precitati Itinerarii Antonini, opinionem carpit Antonii Pagii, qui in sua Critica Baroniana, ad annum 396, pro uoce Remisiana que in eodem Itinerario legitur, uidere uoluisset uocem Romatiana a Gennadio adhibitam, ut Nicetam suum et ipse in Dacia collocaret. Et merito quidem: hanc enim si semel admittimus regulam conciliandarum rerum, ut, propter unius uocis cum altera similitudinem, una eademque res intelligi possit; quot nouis erroribus ianuam non aperimus, dum ad ambiguitates ac errores tollendos incumbimus? Sed hic animaduertendum maxime est, quod fortasse concedi aliquatenus posset, Romatianam Gennadii, pro uocis similitudine, uideri unam eamdemque cum ea quam geographi ueteres in Dacia signant; si iidem ipsi constantes essent in una eiusdem loci nominis pronuntiatione; aut saltem si inter uarias, quas uidimus, exstaret etiam ipsa Gennadii propria Romatiana, aut Romaciana. Ast quodnam argumentum identitatis sumi potest, ubi tanta est  uarietas; et ubi in tanta uarietate nusquam uox illa deprehenditur que precipua est, et de cuius identitate queritur?

Sed iam propius ad rem propositam accedamus oportet; ut, quam Romatianam ciuitatem in Dacia Cisdanubiana 85 frustra queri diximus, in Aquileiensi diecesi seu prouincia an inuenire possimus expendamus. Hic uero cardinalis Baronius in primis est audiendus, qui in Notationibus ad Martyrologium Romanum, ad diem 22 Iunii, que sacra est Nicee seu Nicete Romatiane ciuitatis episcopo, ita scribit: »Quenam fuerit ista ciuitas, cuius Niceas fuit episcopus, diu multumque, fateor, querens laboraui: ac tandem, ni fallor, rem mihi uideor assecutus. Censeo enim illam esse Aquileiam, Niceamque, uel Nicetam esse huius ciuitatis episcopum, ad quem exstat sancti Leonis pape epistola, etc.« Et post aliqua ita sequitur: »Cur autem Aquileiensis episcopus, -Romatiane, siue  Romane, uel Romanicie inueniatur scriptus episcopus, ea ratio esse uidetur, quam ex predicta Historia Aquileiensi deprompsimus: nam ex eo quod Aquileia fuisset nobilissima Romanorum colonia, Romana seu Romatiana dicta ciuitas reperitur. Sicut et Ausonius in carmine de Nobilibus Urbibus, Arelatem nominat Romam Gallicam . . . . Leander recens cosmographus, dum agit de Aquileiensi ciuitate, eam secundam Romam uocatam dicit.« Hec Baronius. Cum Baronio uero in hanc sententiam proni ierunt criticorum ecclesiasticorum nonnulli, tum inter Protestantes, uti ex. gr., Caueus, Oudinus, Ioan. Albertus Fabricius, tum inter catholicos, uti uallarsius, ac noster Ioan. Iosephus Lirutus. Caueus enim Scriptorum Ecclesiasticorum Historia Litteraria, pagina 399, editionis Basileensis 1741, ita scribit: »Niceas Romatiane , etc.« Oudinus autem de Scriptoribus Ecclesiasticis, tomo I, pag. 1248 editionis Francofurti ad Menum 1722, hec habet: »Niceas Romatiane  episcopus, hoc est, ut recte interpretatus est Cesar Baronius in notis ad Martyrologium Romanum, ad diem 22 Iunii, Aquileie urbis episcopus, etc.« Ioannes Albertus Fabricius in Bibliotheca Greca, tomo uI, pagina 439 prime editionis, ita scribebat: »Nicetas Dacianus memoratur in Actis Eruditorum, tomo II Supplementi, pagina 212, ex Gennadio. Sed in Gennadii capite 23  de Scriptoribus Ecclesiasticis est Niceas Romaciane siue Aquileie, uel ut Martianeus in antiquissimo codice reperit, Romane ciuitatis episcopus.« uallarsius in notatione ad epistolam, num. 8, sancti Hieronymi, que est ad Niceam hypodiaconum Aquileie, ita et ipse animaduertebat: »Hic Niceas uulgo idem esse creditur, quem sub Nicete nomine non semel laudat sanctus Paulinus, fuitque postea Dacie episcopus. Minime uero idem ille est, sed quem refert Gennadius capite 22 Niceas Romatiane ciuitatis episcopus, id est Aquileie, ut Baronius recte interpretatur, etc.« Lirutus denique  noster in suo Italice scripto Opere, Notizie delle uite de letterati del Friuli, tomo I, capite 11, rem hanc latissimo sermone persequitur, et ita quoque ut nimius etiam uideri possit; ac profecto, ut hac presertim de causa ab illius hoc loco referendis uerbis nos eximat. Hi sunt porro qui cardinali Baronio aut aperte consenserunt, aut saltem non contradixerunt, existimanti Romatianam ciuitatem Gennadii esse Aquileiam, et rationem afferenti ex celebritate colonie Romane ibidem deducte, nec non ex dignitate Urbis, que ita meruerit appellari, sumpta uoce ex Urbe Romani imperii principe.

uerum longe plures sunt ii, et quidem magni nominis eruditi uiri, qui ueluti agmine facto opinionem Baronii rationemque eius in discrimen uocarunt, 86 unoque ore reiecerunt, ut irent simul in eam sententiam, que Romatianam Gennadii in Dacia collocat Cisdanubiana. Hi uero sunt, Tillemontius, Mémoires pour l'hist. ecclés. t. X, pag. 621 et 826, édit. de uenise pour Pitteri; Bailletus, uies des saints, 22  Iuin, n. 2; Dupinius, Biblioth. des auteurs ecclésiast., t. III, p. 154, édit. de Paris, 1693; Quesnellus Note et Obseruationes in epistolam sancti Leonis Magni apud eumdem 129; Holstenius, Animaduersiones ad Martyrologium Romanum, die 22 Iunii, pag. 80 prime editionis; Florentinius, uetust. Occidentalis Ecclesie Martyrologium ab eo notis illustratum, X kal. Iulii; Pagius, Critica Baroniana ad annum 396, num. 4 et seq.; Henschenius, tomo Iu Iunii Bollandiani, pag. 243 et sequentibus editionis Antuerpiensis; Georgius, Martyrologium Adonis ab eo illustratum ad X kal. Iulii; et inter Foroiulienses nostros Fontaninus, Commentario di Santa Colomba, capite 18; ac de Rubeis, Monumenta Ecclesie Aquileiensis, cap. 16 et 17, necnon dissertationes uarie Eruditionis, capite 19. Singulorum dicta, que nimis longum esset afferre, omitto, uno contentus nouissime indicato clarissimo uiro Bernardo Maria De Rubeis,  qui ad instar omnium esse potest, utpote qui Aquileiensis Ecclesie rebus illustrandis multa eruditionis et critices laude data opera incubuit. Hic itaque in pluries et nunc quoque citatis Monumentis Ecclesie Aquileiensis, capite 17, num. 4, ita scribit: »Aquileiam dictam aliquando ciuitatem Romacianam, non euincunt Baronii argumenta. Fuit illa nobilissima Romanorum colonia. Id negauerit nemo. Quis inferat uero, dictam propterea ciuitatem Romacianam? Simili nomine tot aliarum, que nobilissime fuerunt Romanorum colonie, nullam legimus nuncupatam. Ausonius Arelatem nominat Romam Gallicam. Apposite celebrem hanc urbem uocat Romam auctor, non Romacianam; itemque Romam cum adiecto, scilicet Gallicam, siue Gallulam, ut ait ille; non simpliciter et absolute . . . . Leander, recens cosmographus, dum agit de Aquileiensi ciuitate, eam secundam Romam uocatam dicit. Id nempe asserit recens cosmographus absque teste; nemo enim historicorum, rhetorum ac petarum ueterum in re tam antiqua sic locutus  fuisse perhibetur; ac demum de Romaciana ciuitate agitur, non de noua et secunda Roma.« Hec de Rubeis aduersus opinionem Baronii.

Quid igitur nunc? Defendendusne Baronius cum paucis asseclis suis; an relinquendus, auctoritate et exemplo illorum qui ab eodem unanimiter discesserunt? Si uacaret, Baronii opinio profecto posset, etsi non omnino, defendi, saltem aliquatenus illustrari, ex iis que refert in re non dissimili clarissimus Faustinus Areualus Isidorianorum parte I, capite 23, que exstant tomo I Operum sancti Isidori episcopi Hispalensis recens ab eodem splendidissimis typis Rome editorum, auctoritate et impensa preclare memorie uiri, eminentissimi cardinalis Lorenzane. Expendens nimirum eruditissimus editor inscriptionem Isidoriani cuiusdam operis, cui titulus De Ordine Creaturarum, quod in quodam peculiari codice directum dicitur ab auctore Braulioni episcopo urbis Rome, et ad que uerba clarissimus Dacherius explicationis  gratia addidit: Urbis Rome, hoc est, Cesarauguste, cuius Braulio episcopus erat; interpretationem affert Nicolai Antonii, qui animaduertebat Urbis Rome nomine regiam curiam in Hispania indicatam fuisse, Toletum quoque sedem Romuleam dictum, 87 ac generatim quamlibet regiam urbem antonomastice siue per excellentiam Romam uocatam; et hoc eo prorsus modo, quo apud eosdem Hispanos queuis etiam Ecclesia metropolitana in monumentis ecclesiasticis Ierusalem dicebatur. At quoniam Cesaraugusta Hispanie urbs numquam Gothorum tempore urbs regia fuit, uidetur idem Nicolaus Antonius non longe esse ab ea etiam sententia, que admittebat, eas quoque urbes, que aliqua urbis Rome prerogatiua, siue sacra, siue profana quandoque functe essent, secunde siue alterius Rome appellationem promeruisse, uti de Treuirorum urbe aliisque ibidem afferuntur exempla. Accedit quoque auctoritas clarissimi Florezii, qui in sue Hispanie Sacre tomo u, pag. 512, num. 15, hanc ipsam interpretationem  Dacherii tuetur de Urbe Roma, hoc est, Cesaraugusta. Quidni igitur et Romatiana seu Romana ciuitas dici aliquando potuerit Aquileia iuxta Baronii coniectationes, ex eo quod ipsa fuerit nobilissima Romanorum colonia, aliisque inclaruerit urbis Rome prerogatiuis, prout fuse animaduersum fuit in Auctario ad caput tertium? Haberet itaque opinio Baronii, etiam in hac litterarum luce, et post dissensum quoque tot clarissimorum uirorum, unde fulciri aliquo modo posset, si luberet pro eadem decertare; quod nobis omnino propositum non est. Quinimmo Baronii certe interpretationem Romatiane ciuitatis pro ipsa Aquileiensi urbe penitus derelinquendam censemus; sicuti etiam nichili faciendam esse rationem quam interpretationis sue ipse de nouo cudit, utpote nullo nixam fundamento, nullaque ueterum auctoritate suffultam. In eo uero defendendum Baronium arbitror, quod Romatiane ciuitatis nomine  Aquileiensem Nicete intellexit episcopatum; licet fortasse in hanc opinionem descenderit ex preconcepto errore, quem alii quoque ipsum secuti ab eodem hausere, quod nimirum Nicetas ille, quem hypodiaconum legimus Aquileiensis Ecclesie apud diuum Hieronymum, epistola 8, in editione uallarsii, que ad annum pertinet 374, ipse postea Nicetas Aquileiensis episcopus fuerit, qui a Leone Magno Decretalem epistolam accepit anno 458, et qui uitam produxit ad annum usque 485; quod rationi temporum minime conuenire iam antea monebamus. ueritati itaque preluxisse Baronium puto, dum Niceam seu Nicetam Romatiane ciuitatis episcopum a Gennadio appellatum, pro Nicea seu Niceta Aquileiensi episcopo habuit. Quam autem lucem detegende ueritati Baronius pretulit, quid mirum nubeculis circumfusam tunc fuisse, que tandem nouo accedente lumine depellerentur? Quid namque, si Romatiana ciuitas, que illa Dacie Cisdanubiane esse non potest, queque nullatenus cum Baronio Aquileiensis  urbs proprie dicta intelligenda est; quid, inquam, si alia optime intelligi possit in Aquileiensi illius temporis diecesi, et non ita longe ab Aquileiensi urbe sita, cui hactenus tot eruditi uiri superius laudati, seu qui Baronium secuti sunt, seu qui Baronium oppugnarunt, animum non intenderunt?

Iam ad Gennadium iterum accedamus oportet; ut qui uariantes inter antiquos geographos et scriptores eiusdem urbis Dacie Cisdanubiane nominis pronuntiationes animaduertimus, uariantes quoque intelligamus inter Gennadianos codices Romatiane illius, quam Gennadius nominat, ciuitatis, ut inde facilius ad quam uere ipse in Aquileiensi Ecclesia ciuitatem intendere potuerit cognoscamus. »Niceas Romaciane ciuitatis episcopus, etc. Ita legimus in Gennadio ex editione Ioannis Alberti Fabricii, qua ab initio usus sum, et inter Opera sancti Hieronymi ex editione uallarsii 88 tomo II, pag. 962. Ad calcem uero pagine ambo notant editores, loco Romaciane seu Romatiane, reperiri alicubi Romane, et etiam ex  Suffrido Petri Romanicie. Idem annotauerat etiam Baronius in Martyrologio Romano, ad diem 22 Iunii dicens: »Diuersa lectio item diuersorum codicum reperitur de ciuitatis nomine, dum apud aliquos Romatiane, ut hic ponitur, apud aliquos autem Romane, uel Romaniciane ciuitatis episcopus dicitur.« Codicem Gennadianum San-Germanensem citat ac sequitur Lequienus, uti capite secundo innuebamus, in suo Oriente Christiano, tomo II, col. 306, ubi de episcopis Ecclesie Remesiane in Cisdanubiana prouincia Dacie Mediterranee sub metropoli Sardicensi; qui codex in Niceta sic habet: »Nicetas Remesiane ciuitatis episcopus, etc.;« ad que uerba Lequienus hec subdit: »Sic diserte codex San-Germanensis antiquissimus, non Romaciane ciuitatis, ut antehac in editis:« qua dicendi ratione opinionem suam, que simul opinio fuit maioris eruditorum partis, confirmare uult; qua scilicet Gennadianus Nicetas episcopus constituitur ciuitatis illius in Dacia Cisdanubiana  posite, que reipsa ab antiquis geographis ac scriptoribus et Remesiana seu Remessiana, ut ibi in citato codice, et Romissiana, et Remissiana, aut alia parum dissimili uoce dicta fuit, numquam uero Romatiana, aut Romana, aut Romaniciana, prout in Gennadii iamdiu notis codicibus atque eiusdem editionibus. Ast uiderit Lequienus ipse, num, iuxta critices regulas, unico codici, licet antiquissimo, ut ipse ait, cuius tamen nec iusta etas nec alie indicantur necessarie note ad eidem conciliandam auctoritatem; uiderit, inquam, num huic unico codici ita fidendum sit, ut anteferri absolute possit aliis omnibus hactenus cognitis Gennadianis codicibus, eique maxime uallicellani pridem in Urbe cenobii postea uaticane bibliothece, quem ob admirandam uetustatem tantopere celebrarunt eruditissimi uiri Holstenius atque Georgius, ubi de Niceta hoc sermonem habent, alter in Animaduersionibus ad Martyrologium Romanum,  die 22 Iunii; alter eadem ipsa die in Martyrologium Adonis, necnon et Florentinius atque Pagius ibidem a Georgio citati; qui codices omnes numquam uocem Remesiane exhibent, aut aliam huic consimilem iuxta geographos ac scriptores ueteres in notitiis Dacie Cisdanubiane. uiderit quoque num anteferri similiter possit codex ille suus San-Germanensis omnibus simul Gennadii editionibus, quas uiris eruditissimis debemus, quasque pro instituto adornarunt inspectis collatisque cunctis, quos undique inuenire potuerunt, Gennadii codicibus. Nobis certe codicis huius San-Germanensis mentionem hoc loci fecisse sat erit, quin ulla eiusdem ratio hic ad rem nostram habenda sit.

Nouam uero Gennadii uariantem circa episcopalem Nicete locum hic addere prestat, quam nuper obtinui a codice Gennadiano membranaceo XII circiter aut XIII seculi satis bone note, qui exstat in tabulario capitulari insignis collegiate ecclesie Ciuitatensis, ope humanissimi uiri et manuscriptorum codicum  solertissimi exploratoris, Michelis a Turre e comitibus olim uallissaxine, illius Ecclesie canonici; quem hic honoris, meique grati animi causa nominatum uolo. Gennadianus iste codex, in huius Nicete articulo, nonnullas exhibet a communi lectione uarietates, et sane singulares, de quibus infra opportuno loco: quod uero ad ciuitatem spectat episcopalem Nicete, ita habet: »Niceta Romathiciane ciuitatis episcopus, etc.« Hanc eamdem lectionem Romathiciane ipse postea deprehendi in alio 89 codice chartaceo seculi, ut uidetur, XIu, aut desinentis XIII, signato L, qui exstat inter Guarnerianos codices bibliothece oppidi Sancti Danielis, in quo etiam eedem singulares uarietates apparent que in nunc citato codice Ciuitatensi; ita ut non egre coniici possit, spectato quoque amborum ueluti domicilio in eadem diecesi atque prouincia, unum ex altero, et hunc propterea ex illo, eductum fuisse. Habemus igitur unius episcopalis loci Nicee seu Nicete episcopi in editionibus ac codicibus Gennadianis, uno  excepto codice San-Germanensi, has uariantes lectiones: Romaciane ciuitatis, Romatiane, Romane, Romaniciane, Romanicie, ac demum Romathiciane. Quis autem in Aquileiensi tunc temporis amplissima diecesi locus, qui hisce appellationibus respondeat? Nostrum Lucretium Treum hic audire non pigeat, uirum sane multa ac uaria eruditione preditum, qui breui ac simplici sermone, ad instar Gennadiani Catalogi, anno 1724, Utinensibus typis edidit Sacra Monumenta prouincie Fori-Iulii; cuiusque miror numquam, aut fere numquam, meminisse scriptores nostros posteriores, et maxime super hac re de qua agimus: uirum certe meliori fato dignum, et qui non magne molis uolumine multa complexus est dignissima scitu; licet, pro illius temporis conditione quo scribebat, quedam etiam habeat censura notanda, que ipsemet euitasset si in ampliori eruditionis luce uixisset. Hic primus itaque fuit qui Romatianam Gennadii et Martyrologii Romani ciuitatem in Aquileiensi  Ecclesia inuenit; ita scribens in notis quas apposuit ad caput sui operis 36, cui titulus De Sancto Nicea episcopo Aquileiense. »Romatiane ciuitatis episcopus forsitan dictus est , quia in prouincia Fori-Iulii illis temporibus ut plurimum insonuit hec uox, presertim de Portu Romatino, nunc Portu-Gruario, prope Concordiam, et de flumine Romatino, modo Lemen dicto, ibidem excurrente, teste Plinio, libro III, capite 18. Presides Romani missi ab imperatoribus, modo Aquileie, modo Concordie residebant: ideo et episcopos Aquileienses similiter fecisse probabile est. Immo Aquileia diruta, Niceas ad Portum Romatinum forsan confugit, sicque hac de causa Romatianus episcopus dictus est. Aliud insuper fauet argumentum: nonnulli quoque episcopi Aquileienses sic nuncupati fuerunt, ut de seipso sanctus Chromatius in suo Commentario de octo Beatitudinibus . . . Sit quidem alibi alia  Romatiana ciuitas episcopalis, Niceam episcopum Aquileiensem nemo negare potest, etc.« Hec Treus noster de Romatiana ciuitate, non ita procul ab Aquileia sita.

Quidquid interim sit de nonnullis que hic audet Treus, ut de presidibus Romanis qui modo Aquileie, modo Concordie residerent, ac de sancto Chromatio episcopo Aquileiensi qui seipsum appellauerit Romatianum episcopum; que omnia, utpote nullo auctore prolata, eidem relinquimus: Romatianus certe locus, e Portu Romatino et e flumine similiter Romatino, qui Plinii auctoritate fulcitur, et suscipi debet, et meretur expendi. Plinius itaque Historie Naturalis libro III, capite 18, ex editione Harduini ita habet: »Sequitur decima regio Italie, Adriatico mari apposita . . . Oppidum Altinum, flumen Liquentia ex montibus Opiterginis, et portus eodem nomine, colonia Concordia; flumina et portus Romatinum; Tilauentum maius minusque; Anassum, quo uarramus defluit; Alsa, Natiso cum Turro, prefluentes Aquileiam,  etc.« Ita Plinius. Ad imum uero pagine hoc annotauit editor. »Romatinum. 90 Nunc Lemene: Concordiam prefluit; portum denique efficit, Porto Lematino.« Hic quoque addendum, quoad uocem Romatinum huius editionis, quod in rarissima Pliniana editione ueneta Ioannis de Spira 1469, quam consului in instructissima bibliotheca prestantissimi uiri omnique eruditione prediti Philippi Florii Utinensis, qui mihi humanissime multorum librorum copiam fecit, legitur Romantinum; et in alia similiter ueneta apud eumdem Pauli Manutii 1559, cum emendationibus ipsius Manutii, et castigationibus Sigismundi Gelenii, legitur Romatium. Allatum Plinii locum, quoad Portum Romatinum, seu Romantinum dicas, aut Romatium, peculiari animaduersione expendit etiam Philippus Cluuerius Italie Antique libro I, capite 18, ubi etiam Plinii uerba ad Romatinum spectantia, et ab exscriptoribus, ut ipse suspicatur, tantisper inuersa, in ordinem redigit. Ait itaque:  »Flumen Concordiam perfluit, uulgari nunc uocabulo Leme et Lemene dictum: cuius ostium portum efficit apud Caprulas insulare oppidum, quod uulgo uocatur Porto Lematino. Ex quo uocabulo clare liquet, Romatinum hunc esse amnem ac portum Plinii, loco proxime perscripto. Oppidum, inquit, Altinum; flumen Liquentia, et portus eodem nomine. Colonia Concordia; flumina et portus Romatinum; Tilauentum maius minusque; Anassum, quo uarramus defluit; Alsa, Natiso cum Turro, prefluentes Aquileiam.« Et post aliqua, ita sequitur: »Ego, si Plinio errores obiicere piget, sic ab eo scriptum censuerim: Colonia Concordia, flumina et portus Romatinum, maius minusque; Tilauentum, quo uarramus defluit; Anassum, Alsa, Natiso. Quippe Romatinus maior est is qui altius supra oppidum ualuassonem exortus, uulgo uocatur Lemene: Romatinus autem minor is dicendus est qui ab oppido Sancti uiti delabens, apud oppidum Portum Gruarum illi iungitur, uulgari uocabulo Lemetto: quod diminutiuum est Italica lingua a Leme; ita uti  recte id interpreteris Romatinum flumen minus« Hec Cluuerius.

Audiendi nunc geographi alii in hanc rem: et primum Hofmannus Ioannes Iacobus in Lexico uniuersali Historico-Geographico-Chronologico, etc., ubi ita scribit: »Romatiana, urbs Carnorum, Concordia Ortelio, seu Portus Romatinus, sic a fluuio dictus.« Item: »Romatinum, Carnorum fluuium Plinio, hodie uenete ditionis esse, et Limino dici, scribit Leander.« Fusius aliquanto in eamdem rem Baudrandus Geographie tomo II, ubi post recensitam Romatianam, seu Remisianam urbem Dacie, ita de Romatino nostro fluuio et portu scribit: »Romatinum, fluuius Carnorum Plinio, Lemene nunc, teste Leandro cum aliis, ex Alpibus Carnicis inter Liquentiam et Tilauentum fluens, mareque Adriaticum ad Concordiam urbem subiens.« Idem sequitur: »Romatinus Portus, locus Carnorum Plinio, nunc Porto Lematino, in  Foroiuliensi prouincia, Cluuerio teste, aliis autem est Porto-Gruaro.« Item continenter: »Portus Romatinus, oppidum Carnorum in Italia Plinio, nunc Portus-Gruarii, il Porto-Gruaro, oppidum Italie in prouincia Fori-Iulii, ad Romatium fluuium, in ditione Reipublice uenete, duobus milliaribus tantum distans in septentrionem a Concordia urbe excisa, ex cuius ruinis creuit, et in eo sedes est episcopi Concordie, a uenetiis 40 mill. passuum distans in ortum estiuum, Utinum uersus 25, et ab Aquileia 25 in occasum.« Hec ibi.

Quod igitur ex allato Plinii textu, quod ex animaduersionibus Cluuerii 91 ad eumdem textum, quod tandem ex Hofmanni et Baudrandi geographicis scriptis inferre licet, hoc est: in episcopali Aquileiensi ditione antiqua, antequam ullum appareat recentioris Concordiensis episcopalis sedis sicut etiam et Caprulane uestigium, locum exstitisse, Romatinum tunc, seu Romantinum, aut Romatium dictum, 25 circiter milliaribus ab Aquileia distantem;  qui locus etiam portus fuit, a Romatino, Romantino, seu Romatio flumine ita appellatus; qui nunc quoque exstare creditur in hodierno Portu-Gruario ab incolis eiusdem, qui propterea etiam Pliniana appellatione admodum gloriantur. Quidni itaque hec ipsa fuerit illa Romatiana ciuitas, seu Romanicia, aut Romanicia, aut Romathiciana, siue etiam Romana, que in editionibus et codicibus Gennadianis legitur? Certe a Romatio Plinii Manutiane editionis, Romatiana, et Romaciana Gennadii ciuitas sponte fluit; a Romatino uero, seu Romantino, non egre et eadem Romatiana, et Romanicia et Romaniciana, et etiam Romathiciana procedit. Ex dictis igitur, satis, ni fallor, constare uidetur, et Romatianam ciuitatem a Gennadio memoratam, non esse in Dacia inquirendam, sed in diecesi Aquileiensi; et probabiliter illam etiam esse posse que Portus Romatianus, seu Romatinus, aut Romatius, non procul a Concordia, ex fluuio eiusdem nominis  a Plinio appellata fuit.

Sed aiebam quoque in huius capitis lemmate, Romatianam Gennadii ciuitatem, eam esse posse que hodie Portus-Gruarius appellatur et ad eumdem Romatium, seu Romatinum, aut Romatianum fluuium sita est, qui eam interfluit. Querendum nunc igitur uenit, num portus Romatius seu Romatinus de quo Plinius loco supra citato, ac propterea num ciuitas etiam Romatiana de qua Gennadius in Niceta, iidem omnino sint cum hodierno Portu-Gruario ad Romatium similiter seu Romatinum fluuium sito, sed citra Concordiam, a qua duobus circiter milliaribus distat, et ubi Concordiensis episcopi nunc sedes est? Certum est apud historicos, hodierni Portus-Gruarii locum ex ruinis Concordiensis ciuitatis creuisse post Attilanam cladem. Concordia itaque stante atque florente, Portus-Gruarii locus, aut pagi aut uici conditione, exstabat: at portum ipsum fuisse Romatinum a Plinio memoratum haudquaquam dixerim, cum Romatinus Plinii portus probabilius steterit ad  ostium Romatini fluminis trans Concordiam, cuius quodammodo ciuitatis portus erat ad estuarium situs. Id certe indicare uidentur Plinii uerba superius allata: Colonia Concordia; flumina et portus Romatinum: id est Concordia primum, deinde flumen quod eam alluit, ac postea portus trans ipsam Concordiam ad fluminis ostium, siue ubi fluminis cursus desinit. Plinii uerba ita etiam intellexerunt scriptores huiusmodi rerum peritissimi atque grauissimi. Iam superius annotatum uidimus ab Harduino ad locum Plinii allatum, quod Romatinus fluuius Concordiam prefluit, portum denique efficit; igitur post Concordiam secundo flumine Romatinus portus, iuxta Harduinum, situs erat; immo ad fluminis ostium, ubi portum ipsum flumen efficiebat. Preterea in Italia Antiqua Philippi Cluuerii libro I, capite 17, exstat eiusdem tabula uenetie, Histrie, et Carnici agri, in qua portus Romatinus Plinii signatur post Concordiam  ad ostium Romatini fluminis quod in estuarium labitur, ubi etiam insula ante ostium ipsum conspicitur, que probabiliter eumdem portum constituebat. Ipse uero, capite 18 tabulam suam explicans ad sensum Plinii, ita, uti superius uidimus, aiebat. »Flumen Concordiam perfluit . . . cuius ostium portum efficit apud Caprulas insulare 92 oppidum, qui uulgo uocatur Porto Lematino. Ex quo uocabulo clare liquet, Romatinum hunc esse amnem ac portum Plinii, loco proxime perscripto.« Idem habemus in tabula quoque, quam edidit clarissimus Filiasius, uenetie superioris et inferioris, siue terrestris et maritime, tomo III sui nuperrimi Italici operis, cui titulus, Memorie Storiche de ueneti primi e secondi; ubi etiam estuarii huius, in quod labitur Romatinus, tum littoralia, tum insulas iam tunc habitatoribus abundasse scribit ante uenetorum tempora, id est stante adhuc Romano imperio, et ante Barbarorum in Italiam incursiones. De situ autem huius Romatini portus Filiasius loquens capite 13  citati tomi III, ita scribit: »Il Lemene, allora Romatino chiamato, alla sua foce il porto Romatino formaua secondo Plinio, che il porto marittimo douea essere di Concordia . . . . Questo porto se fosse poi quello di Caorle, o quello di Santa-Margarita, od altro uicino e difficile il sapere, perche anche in quell' estuario successero grandissime mutazioni.« Ita Filiasius. Constat itaque portum Romatium seu Romatinum a Plinio memoratum, non esse uere ac proprie hodiernum Portum-Gruarium, licet et hic ad eumdem Romatium seu Romatinum fluuium sit constitutus.

At si portus Romatius seu Romatinus a Plinio memoratus nequit esse hodiernus Portus-Gruarius, fueritne saltem portus hic Gruarius illa ciuitas Romatiana, de qua Gennadius in Niceta? Id uero satis etiam probabile esse existimo. Portum certe Gruarium citra Concordiam positum, et a Gruarii uillula unde nomen accepit ad meridiem non longe dissitum, ex ruinis Concordie creuisse communis opinio est. Concordia  itaque diruta in Attilana clade una cum Aquileia atque Altino, clarissimis ciuitatibus hinc inde a Concordia sitis, Portus-Gruarius in nouam quamdam quam cito coaluit ciuitatem, que incolas fortasse accepit etiam Romatini portus, qui proculdubio eamdem cum Concordia cuius portus erat, et a qua non longe distabat, subierat a Barbaris ruinam. Hinc Romatinus Plinii portus, seu in insula, seu in interno estuarii littore situs, post epocham Attilane cladis, id est post annum 452, urgente fortasse postea etiam aquarum impetu, ut in huiusmodi locis frequenter accidit, ubi maxime manus hominum desint protinus reparantes; Romatinus, inquam, Plinii portus ueluti ab orbe euanuit, atque ipsius quodammodo loco surrexit Portus-Gruarius, qui iam Gennadii euo, quinto nimirum labente seculo, simul et portus et ciuitas facile potuit appellari; et Portus-Gruarius nempe, et ciuitas Romatiana: Portus quidem, nomine retento ab antiquo portu Romatino qui ad ostium fluminis steterat; addito quoque nomine  ciuitatis Romatiane ex ciuitatis forma quam portus hic de nouo acceperat, et ex Romatino seu Romatio flumine quod illam interfluebat. Ceterum »nei secoli barbari, aiebat Filiasius supra citatus, tomo III, capite 12, nei secoli barbari il nome di porto dauasi a tutti i luoghi di traffico su fiumi situati, e come l'ebbero Porto-Buffoleto, Porto-Gruaro, etc.« Dufresnius uero, in Glossario, uerbo Ciuitas, annotabat, »nomine ciuitatis, non modo urbem caput gentis, aut unum ex capitibus, sed etiam totum urbis agrum, pagumue, aut diecesim apud ueteres designari.« Minus proprie itaque a proximo uico Gruario Portus ille Gruarius appellari potuit ab incolis post Attilanam cladem; cum potius portus Romatius seu Romatinus nouus, a Romatino ueteri cui successerat, appellari debuisset, sicuti reapse erat; immo melius, a noua ciuitatis forma quam acquisierat, ciuitas 93 Romatiana. Quidni igitur hanc proprie ciuitatem Portus-Gruarii  Gennadius intellexerit, cum Nicetam nostrum Aquileiensem scripsit episcopum ciuitatis Romatiane? Quidni etiam de industria Romatianam ciuitatem dixerit ex loco sibi forte noto, cuius tamen commune apud incolas uocabulum Portus-Gruarii ignoraret; locum scilicet designans ciuitatis illius quam et ciuitatem nosset, et sciret ad Romatinum fluuium positam, eumdem scilicet qui iam nomen dederat ueteri portui ad illius ostium in proximo estuario sito? Romatiana itaque Gennadii ciuitas in Niceta, que non est in Dacia, sed in Aquileiensi ueteri diecesi seu prouincia inquirenda, aut portus ille fuit a Plinio memoratus ad ostium Romatii seu Romatini fluuii; aut etiam ciuitas illa, que ad eumdem fluuium sita, ac Portus-Gruarius dicta, post ruinam Concordie creuit, ac locum quodammodo tenuit tum ipsius Concordie, tum Romatini portus qui ad ostium fluuii steterat.

Claudendum tamen hoc caput non est, antequam nonnichil proferamus etiam de uoce Romane, que in  aliquo Gennadii codice, ut supra uidimus, inuenitur, loco communioris Romatiane; ita ut scriptum appareat, Niceas Romane ciuitatis episcopus, uti etiam Fabricius annotabat loco supra citato. Ex Gennadianis illis codicibus, qui uocem Romane exhibebant, eadem uox fortasse irrupit etiam in aliquo ex Martyrologis: et utrumque satis compertum erat clarissimo De Rubeis, qui lectionis huius singularitatem notare non omisit tum in Monumentis Ecclesie Aquileiensis capite 17, num. 4, tum in dissertationibus uarie Eruditionis, capite 19 num. 4. Eamdem uicem, quam Niceas seu Nicetas passus fuit etiam Aquileiensis Nicete predecessor Chromatius, qui Romanus itidem episcopus appellatus fuit in uetustissimo codice, ex quo illius opuscula primus uulgauit Ioannes Sichardus Basilee apud Adamum Petrum, anno 1528, in forma octaui sub hoc titulo: Chromatii doctissimi episcopi Romani, etc. In uaria cum abiissent eruditi ad huius uocis nouitatem in Chromatio episcopo, quem sciebant,  non utique Romanum, sed Aquileiensem episcopum exstitisse, et clarissimum quidem, tum Hieronymi, tum aliorum illius etatis prestantissimorum uirorum testimonio, en quomodo idem De Rubeis, pro eruditione sua, et pro rerum Aquileiensium singulari peritia, qua excellebat, rem explicauerit. »Aliam profero coniecturam  ex titulo, qui Chromatii Operibus infra recensendis prefigitur in aliquibus editionibus: inscribuntur nempe opuscula Chromatii Romani episcopi . . . . Occurrit portus Romatius, de quo Plinius Libro III, capite 18, in uenetia, decima Italie regione, sic habet: Colonia Concordia, Flumen et portus Romatium. Dictum etiam legimus portum Romatinum, qui oppidum est  ad Romatium fluuium  apud Concordiam urbem excisam. Quidni Chromatius dictus fuerit Romanus, uel potius dici debuerit Romatius et Romatinus patria, episcopus Aquileiensis?« Ita in Monumentis Ecclesie Aquileiensis, capite 10, num. 2. Deinde capite 17, num.  4, ubi Baronii animaduersioni pro sancto Niceta Aquileiensi occurrebat, ita de Romani episcopi titulo ad sanctum Chromatium aientis: Sanctus Chromatius predecessor sancti Nicete, in commentario de octo Beatitudinibus, inscriptus reperitur episcopus Romanus: hec in eumdem sensum addidit. »Potuit ex patrie fortasse loco uocari Romanus . Dici potius debuerat Romatinus ex portu Romatio, siue Romatino, 94 quem collocat Plinius prope Concordiam.« Demum in dissertationibus uarie Eruditionis, capite 18 num. 6, ita de coniectura hac sua scribebat: »Tot inter coniecturas, mihi etiam que menti mee inciderat, proferre licuit in Monumentis Ecclesie Aquileiensis, capite 10 num. 2, ut nempe eo uocabulo  patria Chromatii indicaretur, eaque fuerit Concordia, de qua sic habet Plinius libro III, cap. 18: Colonia Concordia, flumen et portus Romatium adeoque Chromatius dici potius debuerit  Romatius, seu Romatinus patria, ac deinde episcopus Aquileiensis.«

uidimus itaque quam apte eruditissimus De Rubeis difficultatem diremerit nuncupationis Romani episcopi in Chromatio Aquileiensi; et quam apposite in Aquileiensis Ecclesie finibus locum inuenerit, ad quem, tenuissima uocis diuersitate, seu potius modico eiusdem inflexu, Romana illa nuncupatio referri posset, que Chromatii ueluti natale solum, ut ipse autumauerat, indicaret. Cur uero nichil huiusmodi uir eruditissimus excogitauit, ut Gennadianum Nicetam, quem Baronius Aquileiensi Ecclesie, non satis quidem firmis rationibus, asserebat, feliciori ipse ausu, qui iam antea in Chromatio bene cesserat, eidem uindicaret? Atqui non uox tantummodo Romane ciuitatis aliquorum codicum in Niceta episcopo, sed uox communior et explicatior Romatiane que in editis omnibus legitur, monere illum efficacius debuisset, tum Romatii seu Romatini fluuii, tum Romatini portus, ad quem Nicetam quoque, saltem quoad patriam, referre posset,  sicuti egerat in Chromatio; maxime uero post ea, quibus illi preiuerat in Sacris Monumentis prouincie Fori-Iulii Lucretius Treus, uti superius dictum fuit. uerum alter Chromatius episcopus, preter Aquileiensem, in ecclesiasticis monumentis illorum temporum non aderat, ad quem illa Romani denominatio aptari posset; dum interim Nicete duo floruere, etsi non eadem prorsus etate, non longo tamen temporis interuallo a se inuicem distantes; quorum uni si aliquatenus ciuitas Dacie conueniret, non erat cur desudandum esset pro altero, quem Aquileiensem fuisse episcopum nemo negasset. Alia procul dubio nunc clarissimo uiro, post detectam Nicete episcopi, sub Aquileiensis titulo, Explanationem Symboli ad competentes, placeret opinio: cumque elucubratio illa, et Nicete Daci sancti Paulini Nolani amici esse non possit, et sane Aquileiensis Nicete episcopi, necnon et Ecclesie illius indicia preferat, ut uidimus; Romatianam illam ciuitatem Gennadii, etiam pro Niceta  Aquileiensi episcopo, hic in Aquileiensium finibus inuenisset, sicuti pro Chromatio fecerat.

Ast, dicet aliquis, quid Romatiana ciuitas apud Romatium seu Romatinum fluuium sita, ad difficultatem nostram plene soluendam, si interim Romatiana hec ciuitas Aquileia ipsa non est? Fuerit fortasse, addiderit quispiam, fuerit Romatiana ciuitas apud Romatium seu Romatinum fluuium Nicete Gennadiani patria: non erat certe cur ex patria diceretur Nicetas hic Romatiane ciuitatis episcopus, si reapse Aquileiensis episcopus fuisset. Inuenta igitur atque asserta in Aquileiensis ueteris diecesis finibus Romatiana Gennadii ciuitate; ad plene nichilominus comprobandum Aquileiensem huius Nicete Romatiani episcopatum, adhuc restat soluendus nodus; qui tamen, ni fallor, coniecturis ex ecclesiastica eruditione petitis satis commode sequenti capite dissoluetur.



95 CAPUT uI.

Niceas seu Nicetas, episcopus Aquileiensis, Romatiane  ciuitatis episcopus probabiliter dictus fuit; seu quia, antequam episcopalem sedem Aquileiensem conscenderet, episcopus auxiliaris fuit Aquileiensis Ecclesie ad portum Romatium siue Romatinum situs; seu quia ad portum uel ciuitatem eiusdem nominis non infrequenter sedebat, etiam cum Aquileiensis Ecclesie clauum teneret.



PARS PRIMA.

Cur Niceas seu Nicetas Gennadianus, quem non illum fuisse qui sancti Paulini Nolani amicitia claruit atque in Dacia episcopatum obiuit iam probauimus, fuisse uero episcopum Aquileiensis Ecclesie, sancto Leone Magno pontifice uariis rationum momentis euincere conati sumus; cur, inquam, Niceas seu Nicetas hic, non episcopus Aquileiensis, sed ciuitatis Romatiane a Gennadio appellari potuerit, hic inquirendum uenit. Iam in huius Nicee seu Nicete  patria inuestiganda non immoror: ac etiamsi fortasse Romatinus seu Romatianus patria esse potuerit, non ideo Romatiane ciuitatis episcopum a Gennadio appellatum fuisse crediderim, sed alia prorsus potiori et aptiori de causa; ac primo probabiliter ex eo quod, antequam episcopalem Aquileiensem sedem conscenderet, episcopus auxiliaris fuerit Aquileiensis eiusdem Ecclesie ad portum Romatium seu Romatinum situs.

Romatinus ille portus, qui uulgo hodie Portus-Gruarius, nunc quidem Concordiensi episcopo subest, immo Concordiensis episcopi sedes est; cum Concordia, Romanorum olim colonia, paucis nunc incolis paucisque habitationibus constet, que uix paruum pagum aut uicum efficiunt; nec aliud insuper spectandum preferat, preter cathedralem edem uetustam, et pauca rudera, antiqui quidem nominis monumenta, sed non adeo insignia, ut cum iis uel comparari queant, que de Aquileiensi amplissima urbe hodiedum supersunt, que idem subiit cum Concordia  fatum ex Attilana feritate. Portus tamen Romatinus, et ipsa Concordia ciuitas, que a Romatino hodierno portu uix duobus milliaribus distat, Aquileiensis latissime diecesis pars olim fuit, tum ante Nicete etatem, tum etiam postea, ad extremum usque seculi sexti; in quo apparet Concordiensis episcopus nomine clarissimus, qui apud Ughellum Italie Sacre tomo u, et apud De Rubeis in Monumentis Ecclesie Aquileiensis, Concordiensium episcoporum seriem aperit. Eruditissimus quidem presul Fontaninus Historie Litterarie Aquileiensis libro u, capite 14, num. 1, coniectabat inter Concordienses episcopos referri posse Laurentium illum, cui suum Rufinus presbyter nuncupauerat de Symbolo Commentarium. Ast, utut Laurentius ille uideatur ad Aquileiensem Ecclesiam pertinere, sicuti antea monebamus Fontaninum ipsum secuti; nulla suppetit ratio, cur ipse peculiariter aut Concordiensi, aut alteri ex Ecclesiis Aquileiensi metropoli attributis assignetur: et probabilius  unus ex iis episcopis dicendus est, qui auxiliares episcopi maiorum dieceseon erant, de quibus nunc nobis agendum; et qui fortasse etiam Concordie aut ad portum Romatinum pro Aquileiensi episcopo sedere potuerit, sed auctoriate longe alia ab illa qua posteriores episcopi ibidem 96 decursu temporis in proprium titulum, uti aiunt, constituti.

Non modo uero Concordiensis et hodiernus Romatinus ager, tum Nicete tempore, tum antea et post, Aquileiensi immediate suberat episcopo, sed etiam Romatinus ipse Plinii portus, quem uidimus trans Concordiam probabilius olim positum ad ostium Romatini fluminis prope insulam Caprulanam. Late enim tunc, etiam per eadem littora Concordiensis, seu Romatini potius dicas, estuarii, nec non per insulas circumiacentes, Aquileiensis episcopi cura sese protendebat, prout grauissima etiam fert opinio clarissimi uiri Flaminii Cornelii Ecclesiarum uenetarum tomo XIII, pag. 5; cum nondum scilicet erecte forent in uenetia maritima tot Ecclesie episcopales proprii  iuris, que partim adhuc perseuerant, partim uero euanuerunt; cum nondum exstaret prope portum Plinii Romatinum, siue prope locum ubi Romatinus Plinii portus fuerat, ipsa quoque Caprulensis Ecclesia, que nonnisi labente seculo uI, sancto Gregorio Magno pontifice, ortum habuit, uti ostendit uir eminentissimus cardinalis Norisius in dissertatione historica de Synodo Quinta, capite 9 § 5, contra ac statuerat Ughellus Italie Sacre tomo u, in Ecclesia Caprulensi; et uti fusius explicat noster De Rubeis in Monumentis, capite 32 num. 5, ac nouissime ostendit peculiari sua dissertatione Italice scripta, ac uenetis edita typis Coleti anno 1796, cui titulus: Sopra a' primi uescoui Caprulensi, etc., itidem noster superius laudatus Innocentius Maria Lirutus, nunc ueronensium presul.

Igitur cum absque episcopo proprie sedis quinto seculo adhuc essent Concordiensis ager, ac Romatinus  quoque qua longe lateque patet, ac propterea partem constituerent Aquileiensis peculiaris amplissimeque in uenetia diecesis; ualde probabile est ibidem ab Aquileiensi presule collocatum fuisse auxiliarem episcopum, qui gregi ibidem posito, ex ipsius Aquileiensis episcopi auctoritate, prospiceret; talemque propterea Niceam seu Nicetam nostrum fuisse, antequam episco alem Aquileiensem sedem conscenderet, ideoque Romatiane ciuitatis episcopum appellatum fuisse a loco ubi auxiliaris episcopus Ecclesie Aquileiensis sedere consueuerat. De auxiliaribus itaque maiorum dieceseon episcopis in genere agendum nobis est, ac sigillatim etiam de episcopis auxiliaribus Ecclesie Aquileiensis. Ubi uero, Concordiensi agro atque Romatino nondum in diecesim propriam constitutis, ubi, inquam, constet in Aquileiensi etiam Ecclesia priscis temporibus, ac non ita longe a Nicete etate, auxiliarium episcoporum uiguisse institutum; in tanta rerum obscuritate, ac distantia temporum, hoc satis nobis est, ut inde quoque  ualidius coniiciamus, Niceam seu Nicetam nostrum aliquando ad portum Romatinum auxiliaris Ecclesie Aquileiensis episcopi munere functum, ideoque fortasse Romatiane ciuitatis episcopum a Gennadio non immerito appellatum.

Actum agere non est animus, dum hic de auxiliaribus maiorum dieceseon episcopis aliquid scribere propositum est. Argumentum hoc, post ueterum eruditorum inuestigationes, amplissime exornarunt recentiores quamplurimi ecclesiastice hierarchie ac politie tractatores; ut uix sperandum sit aliquid afferri posse in rem hanc ex ecclesiastice historie penu, quod eorum effugerit diligentiam. Licebit nichilominus ueluti post messem colligere spicas, quoad rem in genere acceptam: neque ingratum fuerit aliquid in eadem re ex Aquileiensi etiam antiquitate depromere quod fortasse aut plane nouum, aut hactenus non satis perpensum legentibus acciderit.

97 Maiorum in Ecclesia dieceseon fuisse antiquitus  consuetudinem, ut omnes, aut pene omnes presbyterii episcopalis sacerdotes, episcopali etiam ordinatione fulgerent, et nonnulli etiam in pagis et uillis fuerint constituti ubi maiores essent fidelium conuentus, explorata res est, et apud Christianum Lupum in dissertatione proemiali ad Nicenos canones, capite 5, et apud alios quoque abunde probata. Licet uero postea non ita frequentes, uti primitus, fuerint presbyterorum episcopales ordinationes, in singulis tamen maioribus Ecclesiis nonnulli erant episcopali charactere donati; et qui apud episcopos primarios considebant, uicarias ipsis manus, ubi opus esset, de eorum mandato prestaturi; et qui ab episcopis eisdem in dissita ac populosiora suarum dieceseon loca mittebantur ad episcopalia munia obeunda, ut ea fidelibus adiumenta salutis presto essent, que nonnisi ab episcopali ordinatione insignito dari possunt, queque ibidem difficillime a diecesis episcopo suppeditata fuissent. Utriusque illius ueteris instituti non desunt exempla in ecclesiasticis monumentis priorum seculorum,  quorum aliqua hic iuuat afferre.

Sanctus ille martyr Hippolytus episcopus Portuensis, de quo multa et uaria eruditi, et nuperrime etiam clarissimus Simon de Magistris ex Neriana congregatione Oratorii de Urbe, ac episcopus Cyrenensis; sanctus, inquam, ille martyr Hippolytus, episcopus Rome dictus inuenitur in antiquis codicibus; et in Daniele secundum LXX, Rome edito ab eodem eruditissimo uiro anno 1772, adest eiusdem sancti Martyris opusculum Grece et Latine pag. 95, sub hoc titulo: Hippolyti episcopi Rome  Danielis et Nabuchodonosori uisionum solutiones ambarum simul. In prefatione uero pagina 28, hec monuerat clarissimus editor super hoc peculiari titulo, que hic ad rem totam illustrandam afferimus. »Duo nobis post complures eruditorum sententias de titulo Hippolyti, quo dicitur , quemadmodum sepe a Grecis, uerisimilius dici posse uisa sunt, quod ipse  cum esset gentium episcopus Rome ordinatus, fuerit in urbe Roma episcopus, unde increbuit episcopus Rome, quod est alienum. uixit Hippolyti euo Caius presbyter, idemque Rome gentium episcopus . . . . . Eo itaque tempore quoniam Urbs innumerabili frequentia populi florebat, indeque Christianorum numerus augebatur in dies, pontifices Romani uiros lectissimos doctissimosque ueluti adiutores adhibuerunt, quibus in Ecclesie administratione uterentur, eosque in episcoporum gradu esse uoluerunt.« Ita de Magistris quoad primum e duobus, que illi dici posse uidebantur super hac re; quod unum quoque hic sufficit retulisse.

Alterum eiusdem generis urbis Rome episcopum, Macedonium nomine, sedente sancto Cornelio pontifice, exhibebant Acta quedam deperdita, seu Commentarii de Nouatiana secta, ab Eulogio patriarcha Alexandrino cadente sexto seculo confutati, cuiusque confutationis similiter deperdite plura excerpta nobis seruauit Photius in codicibus 182 et 280 sue bibliothece. Quidquid sit de ueritate illius facti, quod Commentarii  illi Nouatiane secte, ad conflandam catholicis inuidiam et Nouatiane partis uigorem fidei extollendum, exprobrabant huic episcopo urbis Rome Macedonio; quod nempe, Nouatiano schismatis auctore suisque asseclis fidem erecto animo in persecutione confessis, ipse Macedonius turpiter cedens in eodem certamine fidem sanctam uiolauerit ; id certe uidetur 98 inficiandum non esse, eo scilicet tempore, sancto Cornelio pontificatum agente, fuisse Rome Macedonium quemdam episcopali honore insignitum, qui urbis Rome episcopus diceretur. Quamuis enim Commentarii illi Nouatiane secte ab Eulogio confutati scaterent mendaciis atque figmentis, quod proprium eorum est qui malam causam tuendam suscipiunt; huius tamen Macedonii persona, et episcopalis etiam gradus in urbe Roma reuocari nequit in dubium: hoc enim falsitatis communiter proprium est, ut non omnia ex nichilo fingat; quod ad illudendum non omnino  aptum esset: sed maxime ut personarum, et locorum, et temporum ueritatem seruet, quo magis fucum faciat figmentis suis, ac eisdem uerosimilitudinis characterem quemdam impingat. Fuerit itaque Macedonius hic, Cornelii pontificis tempore, urbis Rome episcopus: non alius certe fuit, quam unus ex episcopis auxiliariis eiusdem Cornelii pape, eo prorsus modo quo et Hippolytus martyr et Caius, de quibus iam uidimus.

Tertium urbis Rome episcopum, Felicem quemdam, sedente sancto Innocentio primo, produnt nobis Gesta collationis Carthaginensis inter catholicos et Donatistas anno 411, actione 1, que in conciliorum collectionibus exstant, et cum sancto Optato episcopo Mileuitano editionis Dupinii. Hic Felix Roma profugus cum omni pene Romana nobilitate, ut in Actis dicitur, que Gothorum sub Alarico rege immanitatem fugiens ad Africana littora se receperat, occasione huius celeberrime collationis Carthaginem uenerat, seque Donatistarum parti addixerat. Hunc Balduinus,  in notis huic collationi appositis, putauit unum esse ex iis pseudepiscopis Donatistarum, qui, ut ex Optato habemus, Rome preerant Donatistis suis, Montensibus ibidem appellatis, qui idciro urbis Rome episcopi titulum usurpauerit. At cum ex collatione ipsa appareat catholicos episcopos nichil omnino huiusmodi eidem obiecisse, immo ad collationem admissum sub eodem titulo episcopi urbis Rome, addito tantum, quod id intelligi deberet absque preiudicio primarii urbis Rome episcopi, Innocentii pape, qui tunc Rauenne degebat apud Augustalem aulam, ne huius Felicis, uti episcopi urbis Rome, potior quam par erat uideretur auctoritas; longe probabilius est, et hunc Felicem unum ex episcopis auxiliariis Rome fuisse Innocentii pape, qui Gothorum et ipse turbine pulsus, et in Africam uectus, siuerit se Donatistarum fraudibus a catholica unitate depelli, et hanc addiderit eisdem gratiam ad fucum hominibus faciendum, ut,  quamuis a Romana communione seiunctus, nichilominus priori titulo urbis Rome episcopi uoluerit appellari.

Patent itaque auxiliares episcopi Romanorum pontificum, qui Rome eisdem presto erant, et idcirco Rome, aut urbis Rome episcopi dicebantur. Hanc uero denominationem episcopi urbis Rome posterioribus seculis non itidem tributam deprehendimus auxiliariis Romanorum pontificum episcopis, qui apud eosdem Rome degebant. Res nichilominus eadem semper fuit: atque hic illustrationis gratia indicare lubet bullam Stephani II pape anni 753, que exstat apud Ughellum Italie Sacre editionis secunde cura Coleti, tomo II, col. 86, in qua apparet Anastasius quidam episcopus, qui dicitur primus episcopus diecesanorum sancte sedis apostolice, nullo addito peculiaris ac proprie sedis titulo. En, ni fallor, episcopos auxiliares octauo seculo summi pontificis, ex eorum numero qui cum eodem Rome commorabantur; et qui ideo, non quidem sicut priscis temporibus episcopi  urbis Rome, sed 99 diecesani episcopi sancte sedis apostolice appellabantur. Hic autem Anastasius, qui dicitur primus, forte inter huiusmodi auxiliares episcopos senior erat ordinatione, aut etiam alia de causa omnium dignitate precipuus.

Sed et aliarum etiam per orbem maiorum sedium exstant huiusce discipline uestigia, quorum unum aut alterum exhibere sufficiet. In actione prima concilii Ephesini aduersus Nestorium, apud Labbeum, tomo III Conciliorum editionis uenete curis Coleti, col. 1090, legitur epistola sancti Cyrilli episcopi Alexandrini ad quosdam de Clero Constantinopolitano super Depositione Nestorii; atque hec Epistola inscribitur Comario et Potamioni episcopis, et domino Dalmatio monasteriorum archimandrite, et Timotheo et Eulogio presbyteris. Ecclesia igitur Constantinopolitana, preter archipresulem, regie illius urbis antistitem, habebat in clero suo episcopos, quos certe credere fas est auxiliarios fuisse eiusdem Constantinopolitani antistitis; non enim alia de causa episcopi  illi de clero Constantinopolitano esse poterant. In actione 4 ipsius concilii Ephesini tomo citato, col. 1166 et 1174, bis legimus inter fautores Nestorii, et asseclas Ioannis Antiocheni qui Nestorii partes tuebatur, et peculiarem conuentum suorum in Nestorii gratiam Ephesi egerat; bis legimus, inquam, fuisse etiam episcopos solius nominis, utpote nullas ciuitates obtinentes: et hi actione 5, col. 1182, singillatim etiam nominantur cum aliis episcopis eiusdem factionis qui sedem propriam habebant; et episcopi illi, solius nominis et absque sede aut ulla ciuitate, inueniuntur fuisse sex. Hoc nimirum Ioanni Antiocheno inter alia obiiciebant Cyrillus Alexandrinus et Memnon Ephesiorum episcopi, ut eo magis irritam ostenderent depositionis sententiam quam Ioannes in eos ferre ausus fuerat; utpote latam cum eo etiam ab hominibus, quorum exigua esset et paruipendenda in Ecclesia auctoritas, quoniam solo nomine cum essent episcopi, nullam ex se iurisdictionem haberent.  Hi uero sex episcopi solo nomine tales et nullas ciuitates obtinentes, quinam esse poterant, nisi auxiliares episcopi eiusdem Ioannis Antiocheni, aut alicuius etiam ex aliis episcopis asseclis suis, quos ipsi secum Ephesum duxerint ad facinus perpetrandum aduersus sanctam synodum ecumenicam ibidem Cyrillo preside congregatam Nestorii blasphemiis proscribendis? Atque duo hec Orientalis Ecclesie sunt exempla seculi quinti.

Cum uero aliud etiam proferam eiusdem seculi in Ecclesia Occidentali, et extra urbis Rome atque Italie fines, nolim uideri nimis audacter agere, si eruditissimi Sirmondi sententie aduersari audeo, cui eiusmodi episcopi auxiliares minus erant probati. Sidonius Apollinaris huius quinti seculi scriptor in epitaphio Claudiani Mamerti, fratris sancti Mamerti episcopi uiennensis, quod exstat libro Iu epistolarum eius, epistola 11, ita de eodem scripserat: 

Antistes fuit ordine in secundo,
Fratrem fasce leuans episcopali.
Nam de pontificis tenore summi,
Ille insignia sumpsit, hic laborem.
Sub nomine antistitis in ordine secundo Sirmondus in notis ad hanc epistolam intelligit Claudianum fuisse presbyterum fratris sui Mamerti, episcopi, non autem episcopum; et acriter eos carpit, qui iam tunc primi et secundi ordinis episcopos distinguebant in eadem sede, hoc est episcopos illius sedis proprios cuius gerebant titulum, et eorum episcopos auxiliares. Nimirum Sirmondietate nondum de episcopis auxiliariis res erat satis in luce posita. uerum quis uetat Claudianum 100 hunc, antistitem dictum in ordine secundo, intelligi osse episcopum auxiliarem fuisse sancti Mamerti fratris sui in Ecclesia uiennensi? Iam premiserat in eadem epistola Sidonius, Mamertum habuisse in Claudiano fratre consiliarium in iudiciis, uicarium in ecclesiis, procuratorem in negotiis, etc. Hic uero in epitaphio addit antistitem hunc ordine in secundo leuasse fratrem fasce  episcopali, et sumpsisse laborem episcopatus fratris sui, qui eiusdem episcopatus habebat insignia. Quamuis et Claudiano presbytero hec non prorsus disconueniant, quis tamen non uideat melius in omnibus conuenire Claudiano episcopo auxiliari fratris sui? uox nempe antistitis etiam ad Claudianum deducta, episcopum illum indicat, non tantummodo presbyterum; sicut etiam officium leuandi fratrem labore suo in onere episcopali, quod spectat ad ea etiam munia obeunda que episcopalis characteris sunt propria. Preterea cum presbyterum indicare uoluit Sidonius epistola 25 eiusdem libri Iu, non antistitem illum nominat in ordine secundo, sed appellat secundi ordinis sacerdotem. In eadem uero epistola, cum prius locutus fuisset de episcopo diecesis Cabillonensis qui ordinari debebat, eumdem summum antistitem dixit. Antistes igitur in ore Sidonii episcopus est, non simpliciter presbyter; summus antistes, qui preerat diecesi; antistes in ordine secundo, qui opem ferebat antistiti summo in gradu episcopali. Claudianus itaque Mamertus,  antistes dictus ordine in secundo apud fratrem suum sanctum Mamertum episcopum uiennensem, episcopus eiusdem auxiliaris fuisse uidetur; quidquid in contrarium sentiat doctissimus Sirmondus, ex preconcepta opinione aduersus eiusmodi episcopos in una eademque diecesi, ac ueluti in una cum maiori episcopo sede considentes. Claudianus hic nichilominus uocatur presbyter uiennensis Ecclesie a Gennadio de uiris Illustribus capite 83. Sed ideo fortasse presbyter, quia non summus diecesis antistes, et quia huiusmodi auxiliares episcopi, ut plurimum, a presbyteris non distinguebantur.

Sed iam ad aliud episcoporum auxiliariorum genus transeamus; eorum nimirum, qui in magnis diecesibus ab episcopis ueluti quadam stabili sede collocabantur in dissitis ac populosioribus episcopatuum suorum locis, ubi fidelium necessitas postulabat. De his, ni fallor, intelligendus est canon 6 concilii Sardicensis, Gentiano Herueto interprete, apud Labbeum  curis Coleti, tomo II, col. 662, ubi ita statuit: »Non licere simpliciter episcopum constituere in aliquo pago, uel parua urbe, cui uel unus presbyter sufficit: non necesse est enim illic episcopum constitui, ne episcopi nomen et auctoritas uilipendatur.« Corrigit canon hic sextus abusum inductum constituendi episcopos in pagis uel paruis urbibus, in quibus uel unus presbyter sufficiebat. Abusus autem non in eo erat, ut in pagis ac paruis urbibus, per episcoporum ibidem collocationem, tot exigue dieceses erigerentur; cum dieceses tunc, ut plurimum, latissime paterent, neque putari quidem possit tanta tunc temporis discipline iactura, ut minime huiusmodi ac infime dieceses passim cum Ecclesie dedecore erigerentur. Sed abusus in eo erat, ut loco presbyterorum, qui in his pagis paruisque urbibus sufficere potuissent, ab episcopis dieceseon collocarentur episcopi in eorum potestate positi, id est simpliciter episcopi,  prout citato loco etiam Greca canonis lectio habet , qui ibidem preessent sub episcopi auctoritate a quo mittebantur. Dum uero Sardicensis canon hunc abusum corrigit 101 constituendi huiusmodi simplices episcopos in pagis et paruis urbibus; iam usum asserit in Ecclesia uigentem horumce simplicium episcoporum, qui hic atque illic ab episcopis maioribus statuebantur in locis suarum dieceseon: et dum improbat nimiam hanc in paruis etiam locis episcoporum frequentiam, consequenter non improbat eiusmodi episcoporum simplicium constitutionem, que cum delectu fieret, in locis nempe dieceseon populosioribus, et in ciuitatibus que non ita parue essent, quibusque presbyteri non sufficerent; addit enim eodem ipso loco:

Si autem inueniatur urbs aliqua, que adeo populosa euadat, ut ipsa episcopatu digna iudicetur, accipiat.« En igitur auxiliares alterius generis episcopos in maioribus diecesibus, de quibus nunc agimus.

Hi chorepiscopi passim, maxime apud Grecos, ex  muneris proprietate dicebantur; qui omnes etiam, prioribus saltem quinque seculis, in ueri episcopatus gradu erant positi, licet in posterioribus non ita, etsi chorepiscoporum nomen diu retinuerint, tum apud Grecos, tum apud Latinos. Iam uero huiusmodi episcopi per uariarum dieceseon loca constituti, et simplici chorepiscoporum nomine utebantur absque adiuncto loci ubi ex diecesis episcopi auctoritate consistebant, et etiam episcoporum sepe cum loci adiuncto, ut parum aut nichil ab episcopis proprie sedis distinguerentur. Chorepiscopi nomine, absque adiuncto loci, multi sederunt in Nicena synodo ecumenica, tercentorum decem et octo Patrum numerum constituentes; ubi chorepiscoporum titulo simpliciter, ad episcoporum proprie sedis distinctionem, signati leguntur apud Labbeum citate editionis tomo II, col. 55 et sequentibus. Nullus uero chorepiscopi titulo legitur in concilio Constantinopolitano generali II, centum quinquaginta Patrum, ibidem col. 1134 et  seq.: sed inter hos nonnulli presbyteri titulo apparent cum adiuncto loci; qui fortasse in presbyterorum gradu apud Ecclesias suas positi, episcopali etiam ordine erant insigniti, et loco preerant designato uti episcopi auxiliares. In actione prima concilii Ephesini apud eumdem Labbeum, tomo III, col. 1079, ad sententiam depositionis in Nestorium latam, inter subscriptiones episcoporum, legitur etiam Perebius  Thessalonicensium saltuum episcopus. Quidni hic fuerit Thessalonicensis metropolitane Ecclesie auxiliaris episcopus a diecesano antistite in saltuosis locis proprie diecesis constitutus, qui se idcirco saltuum illorum episcopum scripserit?

Iam uero ad Romane Ecclesie consuetudinem inuestigandam accedere necesse est, etiam quoad huiusmodi auxiliares episcopos secundi generis, peculiaribus in locis constitutos, de quibus modo est sermo; sicuti eamdem consuetudinem iam perspeximus in auxiliariis alterius forme, qui nulli peculiari loco  prepositi, a nutu pendebant omnimode episcopi principalis qui totam diecesim moderabatur, ac ueluti penes ipsum fere semper consistebant. Eruditum sane opus pre manibus habens uiri clarissimi Dominici Georgii, cui titulus: Dissertatio historica de Cathedra episcopali Setie ciuitatis in Latio: editum Rome anno 1727, ea capitis 4 uerba singulari ponderatione digna offendi, ubi animaduertendum lectoribus auctor prebet »a Romanis pontificibus, non modo in Latio et Campania, uerum etiam in Tuscia suburbicaria, episcopos passim in uilioribus etiam oppidulis constitutos, quod eorum opera atque consilio in Romanis, que sepe celebrabant conciliis ad fidei et discipline ecclesiasticas res stabiliendas, uterentur.« Hoc eo fine abs 102 uiro clarissimo dictum fuisse, ut probaret in huiusmodi locis priscis Ecclesie temporibus episcopales reipsa sedes institutas fuisse, prout nostrorum fert temporum usus, sedes nimirum pleni  iuris cum propria diecesi ad instar nostrarum, ea que ibidem sequuntur abunde ostendunt. Etenim ut episcopales ueri nominis cathedras priscis temporibus, et ab ipsa ueluti Christianitatis origine, exstitisse euincat ea loca que ibidem enumerat et ea etiam que nullius prope nominis semper fuerunt, uti, ex. gr., minimum locum Trium Tabernarum dictum, quod nichil aliud umquam fuit quam tres caupone aut tria publica diuersoria; sicut etiam ea que urbis menibus ueluti inherebant, uti locum Subaugustanum nuncupatum, et alia huiusmodi complura, de quibus idem ibi singillatim eruditissime disserit: ut hec omnia, inquam, loca ueras episcopales cathedras ostendat, nomina profert eorumdem episcoporum e subscriptionibus eruta, que in Romanis synodis supersunt eiusdem etatis, uti, ex. gr., Felix a Tribus Tabernis, ex concilio Romano sub Melchiade anno 313, apud Optatum Mileuitanum, libro I, capite 23, et Crispianus Subaugustanus ex concilio itidem Romano sub Hilaro papa anno 465, Conciliorum tomo Iu,  editionis Parisiensis 1715 pag. 1060, et in Conciliis Labbei, curis Coleti, tomo u, col. 86, ubi etiam alter Trium Tabernarum episcopus, Lucifer nomine, reponitur. Addit preterea, post recensitas huiusmodi sedes a capite 5 usque ad 47; addit sequenti capite 48: »Episcopales cathedras non modo in claris Latii et Tuscie suburbicarie urbibus, antiquis temporibus a Romanis pontificibus institutas atque ita spissas, ut ueluti inter sese contingerent, sed etiam in nullius ferme dignitatis oppidis episcopos destinatos.« At fuerint quidem in singulis fortasse urbibus, que primis Ecclesie seculis adhuc clarebant, populique frequentia commendabantur; fuerint episcopales cathedre a Romanis pontificibus constitute; petita tamen uenia a meritissimo uiro, non eque senserim episcopales itidem cathedras ueri propriique nominis, suique, ut ita dicam, iuris, in Latio et Campania et Tuscia ita spissas ab iisdem Romanis pontificibus uel in ipsis urbibus constitutas, ut ueluti inter sese contingerent;  multoque minus episcopos destinatos etiam in nullius ferme dignitatis oppidis, si eiusmodi episcopos intelligas uere ac proprie sedis episcopos, eorumque exigua loca quasi peculiares eorumdem minimas dieceses. Quis facilius et probabilius non intelligat eiusmodi episcopos, quoad maximam certe partem, mere auxiliares episcopos fuisse Romanorum pontificum; quos ipsi in Latio et Campania et in Tuscia suburbicaria, quasi presbyterorum loco, collocauerint in amplissima diecesi Romane urbis, quam sibi peculiariter seruauerint excolendam? Non negauerim sane aliquos ex his episcopis decursu temporis, et Romani pontificis accedente auctoritate, in episcopos sedis proprie, proprieque diecesis euasisse: sed id concedendum arbitror iis tantummodo locis qui celebriores essent, et frequentiori populo abundarent, et agro ampliori circumdarentur, ac magis quoque ab urbe distarent. Ceterum auxiliares tantum episcopos hic mihi uidere uideor Romane Ecclesie, qui in locis subsisterent sibi a Romano pontifice assignatis,  quique inde euocati, ubi opus esset, ad Romana concilia accederent, atque in iis sese subscriberent cum adiuncto loci illius, ubi ex Romani pontificis destinatione auxiliares episcopi, illius uice et illius auctoritate, sederent.

Quo uero magis magisque id sentiam, illud etiam facit, quod arctis 103 admodum limitibus antiquitus circumscripta erat auctoritas episcoporum qui ab immediata Romani pontificis auctoritate pendebant; ita ut multa illis non licerent absque facultate ab eo concessa, que hodie, et a multis seculis, episcopi, qui ordinarii appellantur Ecclesiarum, ubique peragunt iure suo; queque similiter iam tunc egisse credibile est eos omnes qui longe a Romana urbe positi ad peculiarem synodum Romanorum pontificum non pertinebant, et ordinario iure in propriis Ecclesiis fruebantur. Exstat liber cui titulus: Liber Diurnus Romanorum pontificum, ab Holstenio primum, uti  perhibetur, deinde a Garnerio in lucem editus, qui collectus censetur seculo septimo aut ineunte octauo, licet quoad substantiam longe antiquior reputetur; quippe qui in multis disciplinam referat aliquot retro seculis penes Romanos pontifices obtinentem. In huius autem libri capite 5 editionis Garneriane uarie exstant formule spectantes ad episcopos suburbicarios, seu ad eos de quibus nuper dictum fuit, Latii, Campanie, et Tuscie suburbicarie, et forte etiam aliarum finitimarum prouinciarum, qui ad Romani pontificis consecrationem speciatim pertinebant; que formule exhibent petitiones episcoporum, et responsa pontificum, per que fiebat ipsis potestas consecrandi basilicas, oratoria, baptisteria, et altaria, leuandi corpora sanctorum et honestiore loco reponendi, ordinandi presbyteros preficiendos oratoriis et basilicis, et huiusmodi alia peragendi, que non illis prius licuisset exsequi, quam a summo pontifice indultum fuisset. Ut ut uero septimo, octauo ac etiam nono seculo in usu fuerit huiusmodi disciplina, et episcopi  Romano pontifici speciatim subiecti ueniam ab eodem petierint singulis uicibus hec omnia peragendi cum opus esset, licet iam tunc ordinarii essent suarum Ecclesiarum; facile nichilominus coniectare licebit, tam arctam episcoporum huiusmodi suburbicariorum potestatem originem duxisse ab iis retro temporibus, cum uicariam omnino in illis Ecclesiis agerent auctoritatem, uti episcopi tantummodo auxiliares Romanorum pontificum in ea Italie parte, quam sibi peculiariter, ueluti propriam diecesim, seruauerint gubernandam; atque propterea tam arctam horum episcoporum auctoritatem, que septimo, octauo ac etiam nono seculo perseuerabat, opinionem confirmare, que in eisdem aliisque tam multis illarum regionum episcopis ante quintum uel sextum seculum nonnisi auxiliares episcopos agnoscit Romani pontificis, qui absque iure proprio essent, quique idcirco ab eodem in omnibus, atque ab eius ueluti nutu omnino penderent.

 Eadem disciplina ipso quinto seculo similiter obtinebat in regionibus Aegypti, Libye, atque Pentapolis, que Alexandrino episcopo erant subiecte. Etenim episcopi tredecim earum regionum, qui concilio Chalcedonensi aderant, actione 4 profitebantur, nomine etiam aliorum cepiscoporum qui Alexandrine sedi obtemperabant, nichil generatim peragi licere a quolibet ex episcopis Alexandrine sedi subiectis absque auctoritate archiepiscopi, uti aiebant, magni nominis ciuitatis Alexandrine; et hoc ex celebri canone Niceno trecentorum decem et octo Patrum, qui sextus est, et uideri potest in collectionibus conciliorum, et apud Christianum Lupum, Operum tomo I, pag. 244 editionis uenete 1724, ubi statutum fuerat, quod »Antiqua consuetudo seruetur per Aegyptum, Libyam, atque Pentapolim, ita ut Alexandrinus episcopus horum omnium habeat potestatem; quia et urbis Rome episcopo parilis mos est.« Hec porro moris parilitas Ecclesie Romane, que in argumentum a Nicenis Patribus adducitur pro archiepiscopo  104 Alexandrine ciuitatis; hec antiqua consuetudo, qua in Niceno canone potestas roboratur Alexandrini episcopi super episcopos Aegypti, Libye atque Pentapolis; hec demum nullitas, ut ita dicam, auctoritatis, quam iidem episcopi in conspectu Chalcedonensis concilii ex Niceno canone fatebantur; hec, inquam, omnia simul sumpta, nos inducunt ut facile credamus, eamdem que in Romana Ecclesia obtinuisse etiam in Alexandrina disciplinam, ut, antiquis temporibus, atque etiam ipso quinto seculo, aut omnes, aut pene omnes illarum regionum episcopi, mere auxiliares fuerint etiam ipsi archiepiscopi Alexandrini, qui plenam in illis regionibus obtinebat omnium potestatem.

Sed iam ad Africanos presules sermonem conuertamus oportet, qui ad supracitatam Carthaginensem collationem conuenerunt anno 411, cum episcopis Donatiane factionis. Cum in maxima Ecclesiarum  Africanarum parte duo tunc essent episcopi, catholicus unus, Donatianus alter; catholici complures episcopi, pro unitatis zelo quo ardebant, et ut sollicitius ac ualidius schismaticorum illorum tum uiolentie tum seductioni sese opponerent, episcopos quosdam in locis periculosioribus ac magis dissitis suarum dieceseon constituerant, qui rem catholicam presentia sua iuuarent, qui defectionem fidelium impedirent, ac resipiscentibus presto essent: quod et Donatiani itidem, in inuidiam acti, et ut uim quodammodo ui opponerent, ex aduerso facere non omiserunt; licet catholicis obiicere auderent, id ab iis factum, non unitatis zelo, sed uanitatis impulsu, ut eorum nempe numerus augeretur. Catholicorum porro episcoporum rectum consilium ex diui Augustini epistola 209 satis elucet; qui et ipse, non multo post Carthaginensem collationem, in propria diecesi, ad Castellum, Fussala dictum, nuper a Donatiano schismate, non sine ipsius ingenti labore, conuersum, et ab Hipponensi sede quadraginta milliaribus distans,  episcopum constituit, nomine Antonium, ex proprio monasterio erutum, ut ibi sufficeret necessarie adhibende, ut ipse aiebat, illis fidelibus diligentie, cui ipse propter loci distantiam satisfacere posse dubitabat; licet postea sancti presulis exspectationi tam male Antonius idem responderit, ut fusius in eadem epistola.

Quid igitur in gestis illis de huiusmodi episcopis? In actione 1 huius collationis num. 117, Petilianus episcopus Donatista aduersus catholicos conquerebatur dicens: In una plebe Ianuarii college nostri presentis, in una diecesi, quatuor sunt constituti contra ipsum, ut numerus scilicet augeretur. Similiter, num. 121, uerissimus, alius episcopus Donatista, qui Tacaratensis ciuitatis episcopum se dicebat, ubi catholicis erat episcopus Aspidius, conquerebatur et ipse dicens: Quatuor sunt in plebe mea, Datianus, Aspidius, Fortunatus, et Octauianus. Tunc catholici quoque, ut impactam calumniam propulsarent, ostenderentque  aduersariis super hac re non esse querimoniis locum, non omiserunt eos pro re nata nuntiare episcopos, quos et ipsi Donatiste in diecesibus similiter addiderant schismatis promouendi gratia: ac propterea in eadem actione 1, num. 121, uictorianus episcopus catholicus plebis Mustitane dixit: Habeo Felicianum Mustitanum, et Donatum Turensem contra me: et similiter num. 126, Asmunius episcopus catholicus Tigualensis dixit: In diecese mea duo sunt, Gaianus et Priuatus. Animaduertendum porro hosce episcopos utriusque partis, quos nouos dixerim, et addititios, in nominali appellatione, qua singuli uocati ac recensiti fuere in illa collatione, non simplici episcoporum nomine enuntiatos fuisse, sed etiam cum adiuncto loci cui presidebant, 105 uti, ex. gr., inter catholicos Octauianus ille et Fortunatus, de quibus uerissimus Donatista conquerebatur; quorum alter Ressianensis episcopus, alter Casensis postea nuncupati fuere, sicut in ipsius editoris nota apud sanctum Optatum; et uti inter Donatianos Donatus ille qui uocatur Turensis  ab ipso catholico episcopo uictoriano, et Priuatus, qui fortasse ille fuit qui in eisdem Gestis Auzagensis dicitur; et sicut omnes alii in illa collatione presentes, quorum nullus apparet absque loci nomine, cuius episcopus diceretur.

At fuerintne addititii illi nouique episcopi, in locis quibus prefecti erant, eiusdem conditionis, eiusdem gradus, eiusdem auctoritatis cum primis ueterum sedium episcopis, in quorum diecesibus erant constituti? Addam quoque: fuerintne plebes ille, que hisce addititiis episcopis concredite conspiciuntur? fuerintne tot noue dieceses eiusdem ordinis cum primeuis illis, in quarum sinu consistere uidebantur? Hoc quidem uisum plerisque, quibus dieceseon Africanarum ingentem numerum colligere placuit ex tot episcoporum nominibus, qui cum adiuncto loci episcopalis eorum cure in Africane Ecclesie Actis conspiciuntur. Ut uero meam ipse sententiam confidenter  aperiam, quin aliquid detractum uelim auctoribus seu propugnatoribus alterius, quos me fateor reuereri; neque illam episcoporum in Africanis prouinciis multiplicationem, fuisse dixerim tot nouarum Ecclesiarum erectionem intra dieceseon antiquarum fines; neque illos addititios nouosque episcopos, saltem quoad maximam eorum partem, eiusdem conditionis, eiusdemque auctoritatis, cuius episcopi ueterum cathedrarum, que ante Donatiani schismatis propagationem in Africa exstabant. Petilianus ille, episcopus Donatiane partis, in collationis actione 1, num. 165, catholicis exprobrabat quod, absentibus nobis, aut in locis, aut in ciuitatibus, aut in diecesibus passim multas imagines erigunt, ut numerosi esse uideantur. Ut ut uoluerit petulans ille rabula pro more suo catholicis insultare, numquam sane ausus esset tam procaciter illis exprobrare multas imagines, seu dieceseon, seu episcoporum; si ille noue fuissent uere dieceses ueteribus comparande, et illi pleni iuris episcopi sicut ceteri qui longam antecessorum seriem numerabant.  Preterea, num. 181, Alypius episcopus Ecclesie catholice, in eadem collatione, cum audisset recitata nomina multorum episcoporum ex parte Donati cum eorumdem plebibus, dixit: Scriptum sit istos omnes  in uillis, uel in fundis esse episcopos ordinatos, non in aliquibus ciuitatibus. Quid uero ad hec sequenti numero Petilianus? Sic etiam tu, reposuit illico schismaticorum princeps, multos habes per omnes agros dispersos. Immo crebros ubi habes, sane et sine populis habes. Quis hic ueras et proprii nominis dieceses ullo modo putauerit, siue in catholicorum, siue in Donatistarum parte, ut ille fundorum uel uillarum numero censerentur, et ut earum episcopi ex dieceseon tenuitate ueluti sine populis essent?

Sed quenam horum episcoporum conditio, quenam auctoritas? Iterum confidenter dicam, addititios nouosque huiusmodi episcopos in uillis et fundis constitutos, et per omnes agros dispersos, quoad maximam  saltem eorum partem, fuisse simplices auxiliares episcopos quibusdam in locis ab episcopis primariis constitutos, ueluti presbyterorum loco, qui prius ibidem fuissent, quique tunc necessitatibus populorum, schismatis causa, non essent satis; ut efficacius uidelicet illi atque enixius, pro superioris ordinis dignitate, rem catholicam procurarent. Alia presto sunt ex eadem 106 actione 1 Gestorum collationis, que hoc mihi non obscure suadere uidentur. Cum enim, num. 182, Rogatianus episcopus Idassensis Donatiane partis dixisset: Non habeo aduersarium; scilicet, non habeo in diecesi mea episcopum alium ex parte catholicorum; Aurelius episcopus catholicus Ecclesie Macomadiensis illico eidem reposuit: Habeo presbyterum in Ecclesia Florentinum. Episcopi fuerunt tres catholici, iam decesserunt: non potuimus adhuc ordinare. Ecclesia igitur Idassensis, Rogatiani episcopi Donatiste, pars erat diecesis Macomadiensis Aurelii episcopi catholici; et quod ait: Habeo presbyterum in Ecclesia Florentinum, satis ostendit, et Ecclesiam  illam ad se pertinere, et presbyterum hunc sibi subesse, et a se illuc missum fuisse, illumque auctoritate ipsius ibidem in Idassensi plebe presidere. Quod uero sequitur: Episcopi fuerunt tres catholici; illic scilicet ante hunc presbyterum Florentinum: hoc ostendit episcopos illos a se uel a predecessoribus suis fuisse ibidem positos, non uti diecesanos episcopos, sed uti auxiliares Ecclesie sue Macomadiensis, et loco presbyterorum qui ibidem in Idassensi plebe fuissent ante illos tres, sicuti post illos tres alius presbyter, Florentinus predictus, inibi missus fuerat, qui illius locum teneret, ac plebem illam pro ipso regeret, donec episcopus alius ordinaretur, qui idcirco, non minus ac ille presbyter, locum teneret ipsius Aurelii episcopi, et illius auctoritatem, ueluti non proprius sed auxiliarius episcopus, ibidem exerceret.

Sed adest alter locus sub numeris 187 et 188. uictor episcopus Rotariensis, partis Donati, similiter  conclamauit: Aduersarium non habeo. Responsum illi fuit ab uno ex catholicis episcopis: Episcopum illic habuimus. Occidistis illum, et inuasistis. uictor uero alius, episcopus Azurensis catholicus, illico Donatiste reposuit: Dicit se non habere aduersarium. Ego Ecclesiam illic habeo, quod te non fugit. Sed si uictor Azurensis habebat Ecclesiam in asserta Rotariensi diecesi alterius uictoris episcopi Donatiste; ergo episcopus ille catholicus qui illic presidebat, et occisus fuit a Donatistis, presidebat in Ecclesia seu plebe que ad uictorem Azurensem spectabat; et ideo episcopus ille a Donatistis occisus, qui fortasse Rotariensis dicebatur, nequaquam episcopus proprie diecesis, sed tantummodo auxiliaris episcopus fuerat catholici episcopi Azurensis uictoris.

Tertium adhuc affero locum ex numeris 203 et 204 eiusdem actionis prime, ubi recitatum fuit nomen cuiusdam Donati episcopi, ex parte schismaticorum, qui se episcopum subscripserat a Medianis Zabuniorum, ubi nullus omnino exstabat Donatista; et ubi  episcopus ipse, ita ab eodem loco dictus, numquam presens affuerat. Responsum itaque primum illi fuit a uictore episcopo catholico in hunc modum: Probet se accessisse ad unam domum quam dixit. Deinde Nouatus, episcopus et ipse catholicus Ecclesie Sitifensis, continenter addidit: Scriptum sit Medianas Zabuniorum habere presbyterum. Ipse hodie tenet plebem et basilicam. Unitatem habet. Nullus illic est Donatistarum. Supra corpus episcopi catholici presbyterum ordinaui, et Deo uolente ordinabitur illic episcopus. Episcopus autem Donatistarum in eodem loco non est. Quid inde igitur inferendum? Quid est illud, quod ait episcopus Sitifensis: Supra corpus episcopi catholici presbyterum ordinaui, qui hodie tenet plebem et basilicam in Medianis Zabuniorum, nisi aperte innuere Medianas Zabuniorum ad episcopum pertinuisse Ecclesie Sitifensis Nouatum, qui propterea supra corpus episcopi uita functi 107 qui ibidem presidebat, id est illico post mortem illius, auctoritate sua ordinaria illic  presbyterum ordinauit, qui tunc tenebat illam plebem et basilicam? Si uero presbyterum Nouatus hic ordinauit pro defuncto episcopo, utpote in loco sibi subiecto; quid aliud esse poterat episcopus ille, nisi quod erat etiam presbyter post ipsum et ipsius loco ordinatus, id est episcopus ordinis, minime uero iurisdictionis proprie, ideoque simplex episcopus auxiliaris Nouati Sitifensis, qui et ipse nichilominus, sicut ceteri, titulum habuerit illius loci quem rexisset? Satis hucusque, ni fallor, ad euincendum auxiliariorum episcoporum disciplinam in Ecclesia Africana quarto et quinto seculo uiguisse; eorum nimirum qui ab episcopis in dieceseon suarum locis collocabantur, et locorum eorumdem nomine nuncupabantur non minus ac primarum suarum sedium antistites.

Non negauerim tamen irrepsisse etiam abusus in ipsa catholicorum Africana Ecclesia quoad huiusmodi episcoporum institutiones, ita ut reapse et in minimis ac exiguis locis, absque peculiari quodam delectu, episcopi passim, uti uidimus, contra disciplinam  canonum ordinarentur; atque etiam non semper pro populorum aut necessitate aut utilitate, sed nonnumquam pro plebium poscentium ac pro quorumdam presbyterorum seu ambitione seu importunitate: quibus abusibus remedium ponere eadem Africana Ecclesia in pluribus conciliis, tum ante tum post collationem illam Carthaginensem habitis, satagebat, ut constat presertim ex canone 5 concilii Carthaginensis anni 390, apud Labbeum, curis Coleti, tomo II, col. 1245, necnon ex numeris 53, 56 et 98 Codicis Canonum Ecclesie Africane, qui exstat Grece et Latine apud eumdem Labbeum, ibidem, col. 1251. Neque diffitendum quoque decursu temporis aliquas ex his dieceseon antiquarum portionibus, que peculiaribus auxiliariis episcopis concredite fuerunt, in dieceses quasdam proprii nominis euasisse; in quas postea, aut paruam, aut nullam demum auctoritatem priores episcopi conseruarint; ita ut qui eas regendas  susciperent, non amplius auxiliares episcopi essent aliorum episcoporum, sed episcopi iurisdictionis proprie, ad instar illorum, a quibus primitus originem duxissent. Hoc non una de causa, et legitima quidem, euenire potuit; a qua tamen expendenda hic supersedeo, ne nimium euagari uidear in argumento, de quo nonnulla fortasse inferius atque ad rem opportuniore loco.

Interim non omittenda sancti Leonis Magni auctoritas in epistola quam direxit ad episcopos Africanos prouincie Mauritanie Cesariensis seu ut alibi ad uniuersos episcopos per Africam constitutos, que est 12, in editione ueneta Balleriniorum, et ad annum pertinet 446. Excreuerat fortasse supra modum abusus in Africa, post Carthaginensem collationem anni 411, multiplicandorum episcoporum in paruis obscurisque locis, non sine maxima episcopalis dignitatis iactura. Ipsi episcopi ueterum aliquarum dieceseon querimonias super hac re ad apostolicam sedem tulerunt; et ipsi, ut uidetur, ex iis erant quibus amplius liberum non fuisset proprio nutu ac uoluntate  ab ordinandis episcopis abstinere, qui iam in paruis illis locis predecessores habentes, et sede propria constituta, neutiquam auxiliariam, sed diecesanam auctoritatem exercebant. Quid igitur sanctus pontifex in citata epistola? »Illud sane, aiebat capite 10, quod ad sacerdotalem pertinet dignitatem, inter omnia uolumus canonum statuta seruari, ut non in quibuslibet locis, neque in quibuscumque castellis, et ubi ante non fuerunt, episcopi consecrentur: cum ubi minores sunt plebes, minoresque conuentus, 108 presbyterorum cura sufficiat; episcopalia autem gubernacula nonnisi maioribus populis, et frequentioribus ciuitatibus oporteat presidere; ne, quod sanctorum Patrum diuinitus inspirata decreta uetuerunt, uiculis et possessionibus, uel obscuris et solitariis municipiis tribuatur sacerdotale fastigium; et honor cui debent excellentiora committi, ipsa sui numerositate uilescat. Quod nunc in sua diecesi Restitutus episcopus factum esse causatus est, et rationabiliter  postulauit, ut si episcopi eorum locorum, in quibus non debuerant ordinari, humana conditione decesserint, loca ipsa ad ius eiusdem antistitis cui olim propria uel contigua fuerunt, reuertantur. Et inutile est ut sacerdotalis dignitas inconsiderata ordinantis facilitate superflua multiplicatione minuatur.« Hec sanctus pontifex ad episcopos Africanos. Quis porro non uideat sanctum pontificem, sumptis in prima textus parte ex ueteribus conciliis, et maxime ex Sardicensi canone 6 superius allato, tum sensibus, tum etiam uerbis, cohibere uoluisse nimiam illam in Africanis Ecclesiis facilitatem ordinandorum episcoporum in locis tanto honore haudquaquam dignis? Qui quidem episcopi cum a sancto pontifice ueluti comparentur presbyteris in locis eisdem minoribus, in quibus ait presbyterorum curam sufficere; recte datur intelligi non aliam quam presbyterorum auctoritatem habuisse episcopos ipsos, qui ita abusiue eligerentur pro minoribus locis, absque ullo scilicet detrimento auctoritatis episcoporum in  quorum diecesibus fuissent constituti; quod episcoporum mere auxiliariorum proprium est, potestatem ordinis habentium, minime uero iurisdictionis, nisi quam libuisset illis diecesano episcopo impertiri. Quod uero de episcopo Restituto secundo loco loquitur, qui tunc apud illum conquestus fuerat huiusmodi episcopos etiam in sua diecesi locum habuisse, et rationabiliter postulabat, tam pro se, ut uidetur, quam pro aliis, ut illis decedentibus qui in locis erant in quibus non debuerant iuxta canones ordinari, loca ipsa ad priorum episcoporum ius reuerterentur, quibus olim propria fuerant uel contigua; iam uidetur de iis locis dicere, qui decursu temporis, et quadam in eisdem locis episcoporum serie suffragante nec renitentibus fortasse iis quorum intererat, in peculiares demum nouos episcopatus euaserant cum imminutione ueteris diecesis; in quos propterea primeui episcopi ius ueluti amisissent, ideoque superiori Romani  pontificis auctoritate indigerent, ut loca ipsa decedentibus illis, in antiquum ius proprium uindicarent.

His itaque ita dictis de auxiliaribus episcopis utriusque generis, qui priscis Ecclesie seculis obtinuerunt, de iis scilicet qui nulli loco peculiari addicti, uel episcopi simpliciter appellabantur absque ulla loci additione, uel etiam episcopi loci illius ubi ad nutum episcopi principalis auxiliares erant, uti episcopi Rome aut urbis Rome, sicut uidimus; ac de iis quoque, qui ab episcopis diecesanis peculiaribus quibusdam locis addicebantur, et eorumdem locorum nomine passim appellabantur: his, aiebam, ita dictis, prima propositionis pars hoc capite enuntiata satis ex ecclesiastica disciplina priorum Ecclesie seculorum fulcita uidetur; quod nempe Niceas seu Nicetas episcopus Aquileiensis probabiliter dictus fuerit Romatiane ciuitatis episcopus, quia antequam episcopalem Aquileiensem sedem conscenderet, episcopus auxiliaris fuerit Aquileiensis Ecclesie ad portum Romatium seu Romatinum situs. Adhuc tamen probabilior  coniectura nostra euadit, si quam disciplinam auxiliarium episcoporum in Ecclesia 109 priscis seculis generalem hactenus hinc inde collegimus, eamdem in Aquileiensi quoque Ecclesia obtinuisse ex ipsis que supersunt, Aquileiensis Ecclesie monumentis ostendamus; quod nunc precipue faciendum.

Ad bibliothecam Photii iterum accedamus oportet, qui in superius citatis codicibus 182 et 280 Eulogii patriarche Alexandrini opus recenset in sex libros diuisum aduersus Nouatianorum sectam, que suo adhuc tempore, sexto nimirum cadente seculo, Dei Ecclesiam non uno in loco diuexabat. Dum Photius Eulogiani operis deperditi excerpta nobis seruauit, notitiam quoque in eisdem excerptis reliquit Commentariorum quorumdam Nouatiane secte similiter deperditorum, quos Eulogius ipse, libro uI data opera confutauerat. Iam diximus, in his Commentariis Macedonium quemdam, urbis Rome episcopum nuncupatum, a Nouatianis traductum fuisse ueluti fidei  desertorem in certamine habito coram Ecclesie persecutoribus; dum e contrario Nouatianus cum suis, Christiana fide fortiter asserta, uictor euasisse perhibetur. Quinam uero ii, qui Nouatiano adherebant, et cum eo fortiter in certamine se habuisse iactabantur? Commentarii illi nobis exhibent Nouatiani socios episcopos tres, Marcellum nempe et Alexandrum, quos uocant episcopos Aquileie , et Agamemnonem episcopum Tiberidis, aut Tiburis . Addebant iidem Commentarii, Photio referente, tres illos episcopos imposuisse Nouatiano manus, ut pontificatu Rome perfungeretur aduersus Cornelium papam; eosque una cum ipso habitasse ediculam ab ipsis exstructam; quod iis qui idolis immolassent uti, simulque sacris operari, recusarent. Habemus igitur hic duos una simul et eodem tempore episcopos, Marcellum et Alexandrum, qui Aquileie episcopi dicuntur, non secus ac Macedonius urbis Rome. Quidquid sit de facti seu factorum ueritate, uti antea in Macedonio notabamus; persone  quidem, earumque nomina ac loca, necnon et munia, etiam in figmentis, a confictione ut plurimum uacant, ut figmenta ipsa facilius credibilia reddantur.

Clarissimus tamen de Rubeis in Monumentis Ecclesie Aquileiensis, capite 4, num. 7, totus est, ut a serie episcoporum Aquileiensium, quam ipse digessit, duos hos episcopos Marcellum et Alexandrum penitus excludat. Neque ipse contendam in seriem Aquileiensium episcoporum hos duos habendos; quamquam admodum incerta ac perturbata sit, et non sine hiatibus ac lacunis, Aquileiensium episcoporum series illis temporibus ad Theodorum usque, quem Arelatensi synodo contra Donatistas anno 314 subscriptum uidemus, uti ipse scriptor eruditissimus animaduertit. Nihilominus, non sint quidem de Aquileiensium episcoporum serie episcopi illi Marcellus et Alexander: non sine causa certe Aquileienses episcopi dicti fuere, atque ueluti uno eodemque tempore in eadem  Ecclesia episcopatum gerentes; et causa nulla probabilior, nulla magis conformis eorum temporum discipline, quam ita dictos, quia in amplissima Aquileiensi diecesi una simul fuerint auxiliares episcopi illius qui tunc Aquileiensium summus esset antistes, quisquis demum ille fuerit. Hoc uero inde ipse confirmo, unde eos De Rubeis ab Aquileiensi Ecclesia excludere conabatur. Ait ipse, quod Theodoretus libro III Hereticarum Fabularum, capite 5 asserat, tres illos Nouatiani ordinatores fuisse , scilicet oppidulorum, antistites. »Atqui non oppidulum, subdit uir clarissimus, non ciuitatulam, sed amplissimam ciuitatem exhibent, ac laudibus ornant Aquileiam uno consensu scriptores 110 eius etatis.« Optime quidem, ut Marcellus et Alexander ab episcoporum Aquileiensium catalogo arceantur: sed optime quoque, ac ualde apposite, ut iidem intelligantur in Aquileiensi Ecclesia episcopi auxiliares a primario antistite hac illac per Diecesem latissime patentem missi, et in oppidulis fortasse etiam siti; qui tamen non  titulo oppidulorum horumce ignotorum nuncuparentur, sed amplissime ac celeberrime ciuitatis, cuius episcopo inseruiebant. Christiana res profecto tunc temporis exigebat maxime ut episcoporum ministerium fidelibus frequenter in persecutione positis non deesset: et adhuc distabat Ecclesia ab illa pacis securitate, in qua postea constituta prospicere potuit decori episcopalis fastigii, decernens in synodo Sardicensi aliisque, ut non ita passim in pagis uel paruis urbibus, multoque minus in uiculis et possessionibus, uel obscuris et solitariis municipiis episcopi collocarentur, uti antea uidimus.

Pergit De Rubeis, et Cornelium papam inducit narrantem in epistola ad Fabium Antiochenum, apud Eusebium, Hist. Eccles. libro uI, capite 43, duos a Nouatiano deplorate salutis homines missos , , que uerba ipse interpretatur in angustam, et minimam Italie partem; ex qua Romam tres perducerentur episcopi, qui manus  ipsi imponerent. »An uero, subdit Aquileiensium Monumentorum scriptor, an uero Aquileie et Tiburis loca, que tam longe lateque distant, intra partem Italie angustam et minimam contineri, quispiam dixerit qui sana mente polleat?« Non equidem dixerim Aquileie et Tiburis loca intra partem Italie angustam et minimam contineri, seu etiam, ut uallesius ibi, et Coustantius in Epistolis Romanorum pontificum interpretantur, exiguam ac uilissimam: dicam tamen ueterem Eusebii Historie interpretem Rufinum, ab ipso uallesio in notis etiam ad caput hoc laudatum; Rufinum, inquam, ex editione Cacciarii, libro uI, capite 33, Corneliane epistole uerba ita reddidisse, ut non angustam et minimam, neque exiguam ac uilissimam, sed potius remotam Italie partem diceret, ex qua acciti fuerunt tres illi episcopi Nouatiani ordinatores. Dicam quoque uerba illa Greca, que nunc in textu apparent Corneliane epistole, queque De Rubeis ad litteram uertit in angustam et minimam Italie partem, accuratius fortasse, et magis  ad auctoris mentem, uersa fuisse apud Cacciarium ipsum in notis ad hunc locum, ut daretur intelligi ex minimis Italie angulis tres illos episcopos a Nouatiano uocatos fuisse. Quis uero inficietur Aquileiam ac circumiacentem ditionem sitam esse in remota Italie parte, tum ratione habita ad Romanam urbem ueluti in medio Italie positam, tum ex seipsa, que ad septentrionem, orientem uersus, extrema Italie est? Quoad angulos autem, quo nomine loca ueniunt aut minora aut etiam minima in extremis plerumque prouinciarum sita, que quidem in quacumque regione, etiam amplissima ac celeberrima, numquam desunt; angulos certe etiam Aquileiensium regio habuisse dicenda est; loca nempe, et ab Aquileiensi urbe dissita, et conditione situque humilia, et nullo nomine clara, ubi fortasse et tempore persecutionum Christiani facilius ac tutius delitescerent, et episcopi minores, ut ita dicam, consisterent, ad religionis fideique res apud  Christianos ipsos procurandas, loco episcopi totius regionis, qui ubique presto esse non poterat. Angulos igitur huiusmodi et ipsa Aquileiensis prouincia habuerit, et Rome finitimus Tiburtinus ager, unde episcopi illi tres a Nouatiano fraudulenter acciti fuere. Quin etiam 111 et litteralem ipsam Greci textus, qui in omnibus editionibus circumfertur, interpretationem admittamus; et angustam et minimam Italie partem cum De Rubeis, immo exiguam ac uilissimam cum uallesio atque Coustantio proferamus, unde tres illi episcopi Romam deducti fuerunt: non inde sequitur quod Aquileie ac Tiburis dignitas huiusmodi sit uocabulis, contra rei ueritatem, indignissime minuenda: sed quod et urbes ille, quamuis celeberrime, habuerint in earum circumiacenti ditione angustas ac minimas partes, immo exiguas ac uilissimas, ubi episcopi eo tempore fuerint, quos simplices ac rerum ignaros, uti eos appellat Cornelius papa, facile potuerit per nuntios suos, perditos ac uaferrimos homines, decipere Nouatianus. Quis,  exempli gratia, non angustam ac minimam Italie partem, immo exiguam ac uilissimam, respectu Aquileie eiusque florentissimi agri, dixerit tunc temporis fuisse aut littoralia estuariorum, aut in ipsis estuariis insulas multas, nulla tunc certe celebritate donatas; quam tantummodo postea obtinuerunt, cum e Romani imperii ruinis res ueneta ex aquis quodammodo illorum estuariorum emersit? Quis non eo nomine intelligat saltuosas etiam hinc inde, ac pene inaccessas regionis partes, quas etiam nunc Utinensis nostra diecesis ex Aquileiensi conflata, Germaniam uersus et Noricum, complectitur? Nulla igitur difficultas est, ratio nulla que obsit, quominus Marcellus et Alexander, Aquileienses episcopi appellati, reapse Aquileienses episcopi fuerint eodem tempore, nimirum auxiliares episcopi in Aquileiensis Ecclesie locis dissitis atque remotis constituti pro Aquileiensi episcopo, qui tunc uniuersam regeret late patentem Aquileiensem regionem.

 Aiebam uero superius, quidquid sit de facti, seu factorum ueritate, que in Commentariis illis enuntiantur. Conuenit enim inter eruditos, non duos illos Aquileienses episcopos in Commentariis Nouatiane secte apud Photium memoratos, et fortasse neque Tiburtinum, sed alios tres, imposuisse Nouatiano manus; quorum duos iidem eruditi nominant, Trophimum, atque Euaristum. Fortasse neque hi duo Aquileienses episcopi Marcellus et Alexander ex parte Nouatiani umquam fuerint, neque conuentus una cum illo Rome celebrauerint, uti Commentarii asserunt. Aquileienses hos duos cum Tiburtino Commentarii illi proculdubio adhibuerunt, ut ex amplissima et fere apostolica Aquileiensi Ecclesia, atque ex alia Rome proxima, Nouatiane secte honorem et auctoritatem quodammodo conciliarent, eo prorsus modo quo falso etiam ostentabant Nouatianum ueluti catholicum Rome episcopum ab Alexandrina Ecclesia habitum fuisse, uti ex eodem Photio intelligimus. Prestat interim hanc labem ab Aquileiensi Ecclesia  depulisse, ratione etiam ab ea diuersa qua de Rubeis usus fuit; saluis scilicet Aquileiensis eiusdem Ecclesie episcopis Marcello et Alexandro, qui una simul ea etate Auxiliares in eadem Ecclesia episcopi fuerint, quorumque munus inibi eodem tempore gestum, minime pugnat, uti uidimus, cum historicis monumentis illorum temporum, quinimmo cum arte falsariorum optime facit: et nunc ad alia procedendum.

Inter preclariora Ecclesie Aquileiensis monumenta, exstat concilium Aquileie habitum anno 381, aduersus Palladium et Secundianum in Dacia Cisdanubiana episcopos, Ariane impietatis sectatores; quod uidere est in Conciliis Labbei, curis Coleti, tomo II, col. 1163, et inter Opera sancti Ambrosii a Maurinis monachis adornata. Huius concilii celebritas, non in numero quidem episcoporum, sed in eo maxime sita est, quod insigniores illius etatis doctrina ac sanctitate 112 uiri Occidentalis Ecclesie  conuenerint, quorum plerique in sanctorum album relati, publico in Ecclesia cultu potiuntur. Episcopi illi fuerunt numero 32, et paucis exceptis, ex superiori Italia pene omnes; quorum primus ualerianus episcopus Aquileiensis, dein Ambrosius Mediolanensis, qui totius concilii moderator, et episcoporum omnium ueluti anima ac lingua fuit. Quod uero in hoc consilio apposite ad rem nostram animaduertendum uenit, illud est, complures adfuisse episcopos, qui proculdubio aliorum episcoporum, aut presentium aut absentium, auxiliares episcopi erant; quoniam ubi alii cum proprie sedis nomine appellantur, hi episcopi tantum dicuntur, absque ulla loci indicatione cui addicti fuissent. Horum episcoporum omnium, qui concilio interfuerunt, syllabum habemus, seu subscriptiones, in eodem concilio, sub numero 76, inter Opera diui Ambrosii, et in fronte ipsius concilii in Labbeana Collectione citata; quem syllabum, seu subscriptiones, pre oculis habere prestat, ut facta demum collatione cum aliis infra ponendis,  nulla de his episcopis, qui uere episcopi fuerint, licet absque propria sede, dubitandi ratio relinquatur: nonnulli enim allucinati sunt, episcopos hos pro presbyteris accipientes, uti uidebimus.

Episcoporum et presbyterorum, qui concilio interfuerunt nomina: hic est Syllabi titulus, seu Subscriptionum enuntiatio. Syllabus deinde sequitur, utrobique, paucis immutatis, hoc modo: »ualerianus episcopus Aquileiensis, Ambrosius episcopus Mediolanensis, Eusebius episcopus Bononiensis, Limenius episcopus uercellensis, Anemius  episcopus Sirmiensis Illyrici, Sabinus episcopus Placentinus, Abundantius episcopus Tridentinus, Philaster episcopus Brixianus, Constantinus  episcopus Arausicus, legatus Gallorum; Theodorus episcopus Octodorensis, Dominus  episcopus Gratianopolitanus, Amantius episcopus Niciensis, Maximus episcopus Emonensis, Bassianus episcopus Laudensis, Proculus episcopus Massiliensis,  legatus Gallorum; Heliodorus episcopus Altiniensis , Felix episcopus Iadertinus , Euentius episcopus Ticiniensis , Exsuperantius episcopus Dertonensis, Diogenes episcopus Genuensis, Constantius episcopus Scisciensis , Iustus episcopus Lugdunensis, alius legatus Gallorum; Felix legatus Afrorum, Numidius legatus Afrorum, Euagrius presbyter et legatus, Artemius, Almachius, Ianuarius, Iouinus, Macedonius, Cassianus, Marcellus, Eustathius, Maximus, Chromatius presbyter.« En syllabum eorum qui Aquileiensi concilio interfuerunt, episcoporum atque presbyterorum. At postremi illi, qui absque episcopi titulo indicantur, quique cum duobus legatis Afrorum, similiter absque episcopi titulo nominatis, undeni sunt, fueruntne episcopi, an presbyteri? Ad titulum presbyter, qui in syllabo datur Chromatio, tunc sane presbytero Aquileiensi, ultimo loco posito, in citata editione ueneta Conciliorum annotatum legimus, ab editore ut uidetur:  forte presbyteri; ita ut iuxta illum intelligendum sit una cum Chromatio presbyteros eos esse omnes qui ante illum simplici nomine enuntiantur; qui propterea, una uoce post omnes posita, presbyteri dicti fuerint. Res tamen non ita se habet: et euidenter constat episcopos omnes fuisse, solis exceptis Chromatio Aquileiensi et Euagrio legato, qui presbyteri peculiariter in syllabo uocantur: constat uero ex concilii ipsius exordio, quod huiusmodi est. »Syagrio 113 et Eucherio uiris clarissimis consulibus, III nonas Septembris  Aquileie in Ecclesia considentibus, cum episcopis  Aquileiensium ciuitatis ualeriano, Ambrosio, Eusebio, Limenio, Anemio, Sabino, Abundantio, Artemio, Constantio, Iusto, Philastrio, Constantio, Theodoro, Almachio, Domnino, Amantio, Maximo, Felice, Bassiano, Numidio, Ianuario, Proculo, Heliodoro, Iouino, Felice, Exsuperantio,  Diogene, Maximo, Macedonio, Cassiano, Marcello, et Eustathio episcopis; Ambrosius episcopus dixit, etc.« Ita concilii Gesta exordium habent. Non idem porro hic ordo nominum, ut in syllabo, prout conferenti apparet; neque hic presbyteris duobus in syllabo nominatis, Euagrio et Chromatio, locus est. Cum episcopis uero proprie sedis in syllabo enuntiatis includuntur etiam undecim alii, quorum propria tantum nomina ex syllabo deprehendimus: et hi omnes, ueluti episcopi proprie dicti, una cum illis indiscriminatim et indistincte, non semel, sed bis, in capite nempe et in fine huius exordii episcopi appellantur. Preterea non ultimo hic loco omnes qui sine sede erant, ut in syllabo, apponuntur, sed permixtim cum aliis qui propriam sedem habebant, uti cuilibet patere potest ex intuitu nominum alio charactere data opera signatorum. Hi omnes igitur, scilicet tum duo legati Afrorum, tum alii nouem, erant episcopi, licet nullius essent proprie sedis. Accedit quod aliquis eorum, cum sententiam dicere in concilio  aggressus est, a Gestorum exceptoribus episcopi nomine indicatus fuit, uti, ex. gr., Felix legatus Afrorum, de quo ita in Gestis numero 16: Felix episcopus et legatus dixit; necnon et Ianuarius unus ex nouem, de quo ibidem numero 64: Ianuarius episcopus dixit. Presbyteri uero duo Euagrius et Chromatius, cum aliquid in concilio effati sunt, semper presbyteri titulo ab exceptoribus ambo signati fuere, uti ex. gr., numero 11: Euagrius presbyter et legatus dixit; et numero 45 et alibi quoque: Chromatius presbyter dixit. Iterum igitur concludendum, undecim illos qui in syllabo seu subscriptionibus posteriori loco numerantur, duos scilicet legatos Afrorum Felicem atque Numidium, et nouem reliquos, Artemium, Almachium, Ianuarium, Iouinum, Macedonium, Cassianum, Marcellum, Eustathium, Maximum, nequaquam simplices presbyteros, sed episcopos ueri nominis exstitisse, licet nullius proprie sedis essent episcopi.

Hi porro qui nullam sedem habebant, quinam  episcopi fuissent, nisi auxiliares aliorum episcoporum proprie sedis, quibus aut difficilis esset, aut late patens excolendus Dominicus ager? Missis duobus legatis Afrorum, de quibus nunc nostra non interest; non immerito coniectauerim nouem alios ad episcopos pertinuisse maiorum sedium, qui huic concilio interfuerunt; ad ualerianum precipue Aquileiensem, et ad Ambrosium Mediolanensem, qui primi tunc in Italia metropolitico etiam iure gaudere ceperant. Quod ad Aquileiensem Ecclesiam spectat, Iouini certe nomen ad clerum huius Ecclesie spectatissimum pertinebat in archidiaconi munere, tum anno 370, quo Rufinus in Ecclesia Aquileiensi baptismum suscepit, uti ex eiusdem lib. I Inuectiuarum num. 3; tum etiam anno 373, quo Hieronymus ad Chromatium et Eusebium fratres, necnon ad eorumdem amicum Iouinum litteras ab Oriente dedit, uti ex eiusdem epistola 7 editionis uallarsii. Anno uero 399, quo Rufinus Inuectiuarum libris componendis manum admouit, ut eruditi animaduertunt, Iouinum  ipsum, Chromatium, atque Eusebium, 114 citato num. 3, iam tunc opinatissimos et probatissimos Dei episcopos appellabat. Iam pridem igitur archidiaconus ille Iouinus episcopatus honore auctus fuerat, qui iam cum aliis duobus probatissimus tunc atque opinatissimus in episcopali dignitate habebatur. Quid mirum propterea, quod idem ipse Iouinus, qui prius sub ualeriano anno 370 et 373 archidiaconus erat Aquileiensis Ecclesie, iam anno 381 auxiliaris ipsius Ecclesie sub eodem ualeriano episcopus fuerit, et concilio cum aliis episcopis presens astiterit?

Inter episcopos absque sede, qui huic concilio interfuerunt, preter Iouinum, sunt etiam Ianuarius et Maximus, prout ex adductis e concilio locis apparet. Maximus uero quidam inter Aquileienses episcopos in catalogis exhibetur post ualerianum, Chromatium, Augustinum, atque Adelphum; et statim post eumdem Maximum Ianuarius, qui successorem habuit Secundum  Nicete nostri proximum antecessorem. Ante annum 444, Maximum obiisse, et ad annum saltem 447 Ianuarium uitam perduxisse ostendit De Rubeis in Monumentis Ecclesie Aquil. capite 15. Fuerintne Maximus hic atque Ianuarius iidem ipsi qui, inter episcopos absque sede, Aquileiensi concilio interfuerunt sub ualeriano; quique auxiliares tunc ualeriani episcopi in Ecclesie Aquileiensis administratione, dein post Chromatium, Augustinum, atque Adelphum, sedem ipsam tenuerint, alter post alterum proxime? Hoc etiam ualde probabile puto: neque coniecture huic mee officere posse arbitror utriusque etatem. Si enim tum Maximi tum Ianuarii fuisse ponamus triginta annorum etatem anno 381, quo concilium Aquileiense celebratum est, cuique ipsi interfuerint episcopali gradu donati, iam anno 443 Maximus, si tamdiu uixit, annum attigisset 92; et Ianuarius anno 447 annum et ipse complesset 96. Grauissima quidem, neque consueta, utrorumque fuisset etas: uerumtamen nullatenus improbabilis, neque facile reiicienda.  Quam enim centenariam prope etatem in aliis episcopis illius uel proximi eui admiramur, puta in Hosio Cordubensi, in Remigio Rhemorum antistite, in Simpliciano sancti Ambrosii successore, in presbytero Saluiano, et aliis, cur in duobus episcopis Aquileiensibus Maximo et Ianuario non eque suscipiamus?

Adest nichilominus cur eamdem in utroque nulla ui adhibita, si lubeat, minuamus. In re namque, que tota disputabilis est, patet coniecturis locus, ut difficultas, si fieri potest, quelibet auferatur. Ante annum 444 obiisse Maximum diximus cum De Rubeis, quia eodem anno Aquileiensis episcopus erat Ianuarius, ad quem, ut probat idem eruditissimus uir, eodem ipso anno epistolam dederat sanctus Leo papa, que nunc est in editione ueneta Balleriniorum ordine prima, licet nomen Ianuarii expressum non habeat. Quis uero inde coniiciat Maximum obiisse anno 443, et non potius anno 440, aut 435? Obiisse uero Maximum aliquot annis ante indicatam illius epistole epocham  anni 444, euincit, ni fallor, altera diui Leonis epistola ad eumdem expresso nomine Ianuarium, data anno 447, que in editione citata est ordine 18, in qua ita eum alloquitur: »Lectis fraternitatis tue litteris uigorem fidei tue, quam olim noueramus, agnouimus.« Omissa nunc criticorum lite super hac epistola, satis hic dixerim placere mihi clarissimi uiri sententiam supracitato capite 15 ualidissime, ut opinor, propugnatam, qua, alia reiecta eiusdem prorsus dictionis epistola, que secunda ibidem est, et ad Septimum, seu Septimium episcopum Altinensem 115 inscribitur, hanc ad Ianuarium solam admittit. Quid porro illud, olim noueramus, in hac epistola usurpatum, respectu uigoris fidei episcopi Ianuarii, si non longe ante annum 447, et anno saltem 440, quo ipse Leo pontificatum Romanum iniuit, etiam Ianuarius Aquileiensem sedem tenuisset? Retrocedat igitur necesse est annus emortualis Aquileiensis episcopi Maximi; qui propterea obierit octuagenario quidem maior, sed certe aliquot annis nonagenario minor.

 Quid nunc uero de Ianuario, cuius etas, etiamsi non excesserit annum date ad ipsum secunde a Leone epistole 447, nonagesimum sextum annum attigisse dicenda est? Aliud hic proferendum, quod Ianuario eque ac Maximo bene cedat; quodque quinquennio et ultra minuat utriusque etatem si opus sit. Annum etatis trigesimum ambobus dedimus anno 381, quo episcopi in Aquileiensi concilio sederunt; arbitrantes nimirum eodem circiter anno utrumque ad episcopatus honorem assumptum; sufficiebat enim trigesimus annus, sicuti hodie, etiam ex eorum temporum communiori disciplina, ut quisque ad episcopatum ordinaretur, uti ex Neocesariensis concilii canone 11; licet per Siricium papam, non multo post Aquileiense concilium, in epistola decretali ad Himerium episcopum Tarraconensem, cap. 9, apud Coustantium, quadragesimus quintus fuerit constitutus; et licet quinquagesimus statuatur in Constitutionibus  apostolicis, libro II, capite 1, que tamen Constitutiones tunc temporis, ut criticorum plerique animaduertunt, nondum fortasse in Ecclesia, generaliter saltem, innotuerant. Trigesimus uero annus pro episcopali consecratione non ita tunc erat in Ecclesie positus disciplina, ut sepe etiam uel trigesimo iuniores ad episcopale fastigium non eleuarentur, si necessitas presertim postularet, aut singulare uite meritum suffragaretur. In Ecclesiastica Historia abundant huiusmodi exceptionum exempla, que originem ducunt a diuo Paulo apostolo, qui satis iuuenem, immo adolescentem Timotheum episcopum ordinauerat; unde inter alia illum monebat ut ita in omnibus se gereret prudentia atque doctrina, quod nemo adolescentiam suam contemneret. Adhuc iuuenes propterea, Eusebio teste Hist. Eccles. libro uI, capite 30, Ecclesiarum in Ponto episcopi ordinati fuerunt Origenis auditores Gregorius Thaumaturgus, eiusque frater Athenodorus. Similiter Acholius episcopus Thessalonicensium, teste Ambrosio epistola 16 ad Anysium. De Paulo  quoque Constantinopolitano episcopo idem refert Socrates Hist. Eccles. libro II, capite 6, ac de Athanasio Alexandrino Theodoretus libro I, capite 25. Immaturitatem etatis, in qua coactus propemodum fuerat episcopatum accipere, uehementer accusabat Gaudentius etiam Brixiensis sermone 16 in Cominiana eiusdem Operum editione. Antonius ille, quem in Fussalensi Castello sue diecesis episcopum constituerat Augustinus, et ipse iuuenis erat, immo adolescens, ut idem testatur epistola 209 superius citata, qui in Ecclesia Hipponensi lectoris tantum officio functus fuerat. Scimus preterea ex Nicephoro, Hist. Eccles. libro III, capite 29 Eleutherium, non amplius quam uiginti annos natum, in Illyrico episcopum delectum fuisse; ex Hincmaro, apud Baronium, ad annum 470, Remigium anno etatis uigesimo secundo ad episcopatum Rhemensem ueluti raptum fuisse; et ex Ennodio, in uita Epiphanii Ticinensis, Epiphanium ipsum anno etatis octauo et uigesimo episcopum ordinatum. Post exempla huiusmodi, tum Orientalis tum  Occidentalis Ecclesie, que etiam aut non multum aut prope nichil ab etate distant ualeriani 116 episcopi Aquileiensis, et concilii in Aquileiensium ciuitate celebrati anno 381; quis accusari umquam poterit critices laxioris, si alicuius difficultatis minuende gratia, cum pauca suppetant explorata ac certa, cum multa aut dubia sint aut obscura, cumque ex alia parte nichil obstet, nullique fiat aut iniuria aut uis; quis, inquam, accusari poterit critices laxioris, si opinari uelit ab eodem ualeriano episcopo ordinationem episcopalem accepisse Maximum et Ianuarium circa annum 381, ut eius essent auxiliares per diecesim episcopi, cum ipsi annum etatis agerent non amplius quam uigesimum quartum, aut uigesimum quintum? Ita nimirum Maximus uix octuagenarius in Aquileiensi sede obiisset, et Ianuarius fortasse nonagesimum non excessisset annum; quod a communi uiuendi ratione prope nichil abhorret.

Tres igitur in Aquileiensi concilio anni 381 deprehendimus  auxiliares episcopos, quos ad Aquileiensem Ecclesiam pertinuisse admodum credibile est, Iouinum, Maximum, Ianuarium. De sex aliis nichil ausim dicere; cum eorum nomina nichil mihi nunc suppetant. Coniectauerim nichilominus, generatim loquendo, preter tres nominatos, alios quoque ex eorum numero ad Aquileiensem Ecclesiam pertinuisse, cum longe lateque patuerit diecesis ipsa, sane amplissima, et inter Occidentis illustriores, atque tunc temporis maxime populosa, nondum scilicet ad Italie perniciem ingressis per Aquileiensem agrum agminibus Barbarorum; cumque probabile admodum sit Aquileienses presules pluribus in locis proprie diecesis episcopos constituisse qui eorum uices gererent, et ibi potissimum, ubi postmodum decursu temporis nonnulle cathedrales ecclesie surrexerunt, que suffraganee huius prime sedis dicte fuerunt. En itaque nouum quasi problema quoad Aquileiensem nostram  Ecclesiam, respectu habito ad auxiliares eius episcopos, quod singillatim enucleari meretur; quodque idcirco nouis exhibitis monumentis, nouisque coniectationibus prestare curabo.

A primis tamen illis temporibus quarti uel quinti seculi, in quorum expendendis, que respectu Aquileiensis Ecclesie supersunt, ecclesiasticis monumentis hactenus incubuimus; non gradum quidem, sed potius saltum facere iuuat ad sequiorem etatem duodecimi seculi, ac decimi tertii. Et sane, quas consuetudines antiquiorum seculorum ex ceuis scriptoribus, ob monumentorum defectum que iniuria temporum perierunt, haurire non possumus; quam sepe optime coniicimus ex uestigiis earumdem, que nobis subsequens etas seruauit illesa! Ita nimirum factum fuisse arbitror de auxiliaribus Ecclesie Aquileiensis episcopis, qui primum hac illac per diecesim amplissimam constituti, demum locum dederunt ueris cathedralibus ecclesiis suffraganeis, que ibi erecte fuerunt, ubi hi consistere ante solebant. Quenam itaque adsunt  uestigia in cathedralibus suffraganeis Ecclesie Aquileiensis, que indicent nobis illic olim exstitisse constitutos episcopos mere auxiliares Ecclesie Aquileiensis, antequam ad distincte cathedre dignitatem eedem eleuarentur?

Monumenta, inter alia, duo supersunt autographa in tabulario capituli olim patriarchalis Aquileiensis, nunc archiepiscopalis Utinensis; alterum ad annum pertinens 1183, alterum uero ad annum 1260, que hic dabimus appendicis loco in fine huius dissertationis; quorumque omnium primus meminit clarissimus Utinensis Ecclesie prepositus Franciscus Florius in suo libello ita inscripto, Discorso preliminar alla uita del beato Beltrando patriarca d' Aquileia, quem publici iuris fecit in altera illius uite editione anni 1791, pag. 25 et 26. 117 Singulare quoddam, quod ex his duobus monumentis accipimus, ipso eruditissimo uiro nobis preeunte, illud est, quatuor nempe suffraganeos episcopos Ecclesie Aquileiensis hic recenseri ueluti eiusdem Ecclesie canonicos natos, uti appellant;  utpote qui semper essent et illarum sedium episcopi, et metropolitane Ecclesie canonici. Hi uero erant episcopus Concordiensis, episcopus Tergestinus, episcopus Emoniensis, episcopus Iustinopolitanus. Priores duos exhibet monumentum primum, posteriores alterum. Concordiensis et Tergestinus in monumento primo apparent inter Aquileienses canonicos per eorum uicarios, quos ipsi ad implendum munus canonicale in Ecclesia Aquileiensi data opera constituebant, eo prorsus modo quo et patriarcha, et comes . Hec porro uicariorum presentia pro his episcopis in Ecclesia Aquileiensi probat, Concordiensis ac Tergestine sedis hoc fuisse proprium, ut earum episcopi habitualiter, uti aiunt, de Aquileiensis Ecclesie clero censerentur, ueluti ipsius canonici; et non minus ac patriarcha ipse, et comes, qui similiter perpetui Ecclesie Aquileiensis canonici censebantur, et canonicorum munia per  eorum uicarios obibant. Idem dicendum uidetur de episcopis Emoniensi ac Iustinopolitano, qui in documento altero exhibentur, et non quidem per uicarios, sed per se ipsos presentes cum aliis canonicis Aquileiensibus ad quemdam actum capituli, qui de canonicorum numero in posterum prouidebat. Iam documentum primum auctoritatem prebet secundo, ut intelligamus Emoniensem quoque et Iustinopolitanum episcopos, non minus ac Concordiensem et Tergestinum, canonicos natos Ecclesie Aquileiensis. Ipsa uero secundi documenti uerba non obscure idem uidentur asserere: quod ceteroquin, quatenus opus esset, ex aliis quoque anterioribus documentis eiusdem Ecclesie, ibidem a prelaudato uiro clarissimo et Aquileiensium antiquitatum peritissimo indicatis, abunde confirmatur.

Nouum quidem non est in Ecclesiastica disciplina, quod cathedralium ecclesiarum episcopi, canonici  eodem tempore fuerint alicuius insignis Ecclesie etiam extra propriam diecesim posite, maxime uero sue ecclesie metropolitane. In Gallia episcopi Andegauensis ac Pictauiensis, necnon et archiepiscopi Senonensis ac Bituricensis canonici erant ecclesie Sancti Martini Turonensis, uti ex Thomassino, uetus et Noua Eccl. Discipl. parte I, libro III, capite 64, numero 3. In Anglia uero metropolitane ecclesie Cantuariensis erant canonici, ex eodem Thomassino ibidem, num. 7, omnes et singuli suffraganei episcopi illius prouincie. Pro memoratis archiepiscopis et episcopis Gallicanis, ratio canonicatus eorum in Ecclesia Turonensi non alia fuisse uidetur, quam sanctitas loci, ex celebritate ac merito sancti Martini Turonum episcopi, omnium sue ac posterioris etatis scriptorum laudibus clari. Pro episcopis uero Cantuariensis prouincie in Anglia, ratio tota illius loci eiusdemque circumstantiarum peculiaris fuit, que apud eumdem Thomassinum uideri potest. At quoad Aquileiensem Ecclesiam spectat, ubi quatuor indicati episcopi canonici,  omnes erant episcopi prouincie Aquileiensis, et ubi omnino non patet quando hi quatuor esse ceperint, et illarum simul suffraganearum episcopi, et metropolitane canonici; coniicere licebit id peculiariter indicare antiquam horum episcoporum Aquileiensem originem; ac propterea eorumdem in Aquileiensi Ecclesia canonicatus initium repetendum ualde probabiliter ab eo tempore quo quatuor hi episcopi simpliciter auxiliares episcopi 118 erant Ecclesie Aquileiensis, in iis ipsis fortasse locis constituti, ubi postea cathedrales episcopi proprie sedis proprieque iurisdictionis decursu temporis exstiterunt. Tunc porro, cum auxiliares episcopi essent Ecclesie Aquileiensis, dubium nullum est eos de Aquileiensis Ecclesie gremio, uti aiunt, fuisse, et ad maiorem clerum eiusdem Ecclesie pertinuisse, unde quoque ex communi ecclesiastico censu stipendia acciperent ad uite sustentationem, et ad munera ipsis concredita obeunda. Nemo itaque negauerit, eos iam tunc reapse  fuisse eiusdem Ecclesie canonicos, etsi non nomine tenus , re tamen atque substantia. Quid uero si canonicorum inducto nomine, canonici et ipsi Aquileiensis Ecclesie, sicut et ceteri apud eamdem per se ipsos ac iugiter degentes, appellati fuerint, et tales etiam reapse censerentur, ueteri retenta consuetudine que eorum originem testabatur, et retenta fortasse etiam sua parte stipendiorum, que aliis eiusdem Ecclesie canonicis essent communia? En igitur quomodo ex monumentis que supersunt inferioris eui Aquileiensis Ecclesie, uetus quodammodo emergat eiusdem Ecclesie disciplina, quam non satis perspicue, ob ceuorum monumentorum inopiam, licuisset educere aliunde. En quomodo auxiliares episcopos, quos secundi generis dicebamus, hinc inde nimirum in uariis precipuarum dieceseon locis constitutos, etiam in Aquileiensi Ecclesia priscis seculis exstitisse coniicimus, et probabiliter in iisdem etiam locis, ubi hi episcopi canonici olim perpetui  eiusdem Ecclesie habebantur.

Sed res adhuc est clarius nouis aliis animaduersionibus, nouisque coniectationibus explicanda. Quam late patuerit Aquileiensis episcopi cura aliquis fortasse requirat? Adeundus hac super re eminentissimus cardinalis Norisius in dissertatione de Synodo u, capite 9, § 4. Audiendus etiam clarissimus De Rubeis, qui in monumentis Eccles. Aquil., capite 20, numero 3, et in dissertationibus uarie Eruditionis, capite 22, numero 2, ualeriano et Chromatio episcopis Aquileiensibus, scilicet quarto seculo ad finem uergente et quinto ineunte, Istriam tribuit Aquileiensi metropolite, item Ecclesiam Tridentinam, necnon Sabio nensem in Retia II, item Augustanam fortasse in uindeliciis; quin etiam Celeianam, Emonensem, Scarabantiensem, Tiborniensem in Norico et in Pannonia, ac totam insuper uenetiam qua late patebat ad fines usque Insubrie atque Aemilie. Quod ad Noricum  spectat, Marcus Hanzisius tomo I Germanie Sacre, capite 12, apud eumdem De Rubeis candide ac confidenter aiebat, »quod Ecclesie Norici originem accepere ab Aquileiensi: quod uel ipse locorum situs suadere uidetur, contigui enim sunt Norici Aquileiensibus.« Illud uero quod de Ecclesiis Norici Hanzisius fatebatur, de aliis quoque dicendum est in Istria tunc positis et in Pannonie partibus, eoque magis in uenetia; ut omnes originem similiter acceperint ab Aquileiensi. Patet hinc amplitudo Aquileiensis Ecclesie, antequam cetere orirentur que ab ea duxerunt initium: necesse est enim ut Aquileiensis episcopi cura per hec omnia ubique loca sese diffuderit, priusquam peculiares Ecclesie proprii nominis ibidem instituerentur. Hinc facile quisquam inferre poterit, unum Aquileiensem antistitem cure tam late patenti sufficere minime potuisse; illumque propterea, uel a primis per eas regiones Christiane fidei incunabulis, episcoporum auxiliariorum ope indiguisse; et eorum non modo qui apud eumdem ueluti stabili  mansione consisterent eius nutibus semper parati, sed qui etiam hac illac 119 peculiaribus dissitisque regionibus presiderent, quasi tot diecesibus secundariis et ipsi prepositi; que tandem in dieceses proprii nominis suique iuris, alique citius, alique serius, euaserunt, ac ita primitiuas suffraganeas eiusdem Aquileiensis Ecclesie dieceses constituerunt.

Iam uero quid referunt hac super re etiam, que supersunt, Acta ad Ecclesie Aquileiensis exordia pertinentia? Acta intelligo sanctorum Aquileiensium martyrum, Hermagore, primi, apostolico euo, Aquileiensis episcopi, et Fortunati eiusdem diaconi, que exstant in Iulio Bollandiano tomo III, pag. 251 editionis Antuerpiensis. Acta hec reiecta omnino fuerunt a clarissimis uiris Papebrochio ac Tillemontio: sed critice profecto nimium seueriori, uti admonent ipsi Bollandiani socii, qui Papebrochio successerunt, in Commentario preuio ad hec eadem Acta, et fusius quoque atque accuratius De Rubeis in Monumentis, capite 1 ac 3, ubi eadem singillatim expendit  atque tuetur, concludens, nichil hactenus a criticis uiris proferri potuisse, quod Actorum Hermagore precipua capita elidat, eorumque fidem conuellat; ea uero que in eisdem Actis uindicari difficillime possunt, adiectas probare sequiore euo interpolationes, que sinceritatem Actorum non euertunt. In his porro Actis, capite 1 num. 4, hec ad rem nostram, post ea que hactenus dicta sunt, opportuna leguntur. »Tunc iter faciens  cum beato Marco ad urbem Romam, ibique a beato Petro accipiens baculum pontificatus, et uelamen sacramenti cum benedictione, factus est proton episcopus prouincie Italie, et regressus est ad urbem ciuitatis Aquileie, et Ecclesie sue moderationem composuit; et Seniores et leuitas inibi ordinauit: et post hec ad ciuitatem Tergestinam presbyterum et diaconum direxit; et per alias ciuitates similiter faciebat. Hec agebat in urbe ciuitatis Aquileie, que est ex ciuitatibus Italie prima.« Hanc Actorum illorum particulam, quam  peculiari animaduersione perpendit idem de Rubeis citato capite 3, interpolatione uacuam, saltem quoad substantiam, cum eodem censere iuuat. uideas hic porro quam late patentem episcopalis cure prouinciam omnium primus susceperit Hermagoras in hac Italie parte, que tunc proprie Italie nomine censebatur, uti ex laudato uiro clarissimo intelligimus; et qua patebat iter ad conterminas trans Alpes regiones, ubi quarto et quinto seculo protensam nouimus Aquileiensium metropolitanorum iurisdictionem. uideas quoque quam sollicite sibi ad opus Ministerii et seniores et leuitas ordinare studuerit Hermagoras. uideas demum ministros eiusmodi ab eodem missos per ciuitates; nominatim uero ad ciuitatem Tergestinam, que fortasse omnium prima Aquileiensis protepiscopi pastoralem sollicitudinem experta fuit, cuiusque presules posterioribus seculis uidimus Aquileiensis Ecclesie canonicos natos. Hic quidem  in Actis sermo est de presbyteris atque leuitis a diuo Hermagora ad ciuitates directis. Sed hi fortasse presbyteri erant etiam episcopali gradu donati, aut certe fuerunt non multo post ab Hermagore successoribus; cum Christianorum messis undique uberior in dies euaderet. Patet hinc luculentius ex ipso Aquileiensis Ecclesie exordio, quod nobis hec Acta referunt, auxiliariorum ipsius Ecclesie episcoporum necessitas in tam ampla Aquileiensium antistitum cura; et roboratur opinio, que auxiliarios huiusmodi episcopos in iis locis precipue collocat, aut certe non longe ab iis, ubi postmodum lapsu temporis suffraganee proprii nominis propriique iuris Ecclesie surrexerunt.

Querat nunc aliquis etiam de origine 120 Ecclesiarum suffraganearum, prout nunc appellantur; maxime uero de suffraganeis Aquileiensis Ecclesie? Confidenter aperiam meam sentiendi rationem super hac re. Metropolitanas Ecclesias ueri nominis atque iuris sero in Occidente ortas non negauerim; et cum uiris clarissimis Aquileiensem sub ualeriano, Mediolanensem  sub Ambrosio episcopis, modico inter utramque temporis interuallo, metropolitanarum primas in Occidente habitas fuisse dixerim. Metropolitanarum tamen effigiem quamdam, seu potius primordia quedam, in maioribus diecesibus, etiam ante ualeriani et Ambrosii etatem, in Occidente ipso preluxisse opinor: nam ad instar metropolitanarum Ecclesiarum uidentur mihi fuisse Ecclesie ille, quarum antistites hac illac per proprias dieceses, amplioris, ut ita dicam, ambitus ac difficilioris excursus, auxiliares sibi episcopos, ueluti suffraganeos constituebant, qui eorum in gregis cura ibidem agerent uices. An non ad instar Metropolitane Ecclesie cum suffraganeis suis, uel ipso Ecclesie secundo seculo, fuerit in Galliis Ecclesia Lugdunensis sub Ireneo episcopo, de quo Eusebius Ecclesiastice Historie libro u, cap. 23 et 24? Parecias Gallie hic nominat Eusebius, quas Lugdunensis episcopus Ireneus regebat: . Parecias porro illas in Galliis sitas sub Irenei uigilantia, non a presbyteris  curatas fuisse, sed ab episcopis, quos Ireneus ipse fratres appellabat, quibusque, Eusebio teste, ipse preerat, contra Massuetium, Quesnellum, et Coustantium, ita probauit inuicte ac luculenter, opinionem secutus Petri de Marca, Henrici ualesii, Guillelmi Beueregii, ac Stephani Baluzii, clarissimus noster Franciscus Florius in eruditissima sua dissertatione de Martyribus Lugdunensibus, capite 5, ut nichil hic addere necesse sit maioris confirmationis gratia. Quidni igitur metropolitani episcopi speciem uel ipso secundo seculo gesserit in Galliis Ireneus, et ueluti suffraganei ipsius fuerint ceteri pareciarum Gallie episcopi, quibus ipse preerat? Quidni ceteris pareciarum Gallie episcopis ideo prefuerit Ireneus, quia Lugdunensis Ecclesia ueluti mater fuerit aliarum in Gallia Ecclesiarum; et quia Ireneus ipse, eiusque predecessor, sanctissimus senex ac Christi martyr Pothinus, auxiliares ibidem constituerint episcopos, qui demum episcopi proprie sedis decursu temporis  singuli euaserunt, ac aliarum et ipsi Ecclesiarum sequentibus seculis institutores fuerint ac parentes? Idem profecto dicendum arbitror etiam de amplissima Aquileiensi ac uetustissima Ecclesia, que preter uenetie fines late patentes, Istriam complectebatur et Noricum, et Pannonie quoque partem obtinebat. Metropolitane speciem tulit hec ipsa Ecclesia, etiam antequam Metropolitane uocabulo uteretur, iuraque metropolitica omnia exerceret; et suffraganeas appellare quodammodo poterat Ecclesias uenetie Istrie Norici atque Pannonie, ubi primum et Christi nomen ipsa inuexerat, et episcopos auxiliares ipsa locauerat; qui demum fuerunt episcopi peculiarium dieceseon distinctarum, que suffraganeas ueri nominis constituerunt eiusdem ad metropoliticam dignitatem euecte, et in quas ipsa propterea iure quodam suo originario metropoliticam auctoritatem non tam extendit, quam potius conseruauit. Originem itaque  primitiuam suffraganearum Ecclesiarum exploratam habemus, quam repetere necesse est ab illa, ut ita dicam, materna auctoritate, quam in eas Ecclesie principes profitentur, a quibus suffraganee ipse sumpserunt exordium.

Ut uero modum etiam aliquatenus inuestigemus, quo suffraganee ille 121 quodammodo emerserunt, incongruum non erit e rebus notis ignotas coniicere, ac per analogiam quamdam episcopatuum suffraganeorum cum pareciis nostris secundi ordinis, eorum ortum imaginari non dissimilem fuisse ab ortu earumdem pareciarum, que certe non ita longe a nostra etate prodierunt, et sepe etiam conspicientibus nobis in dies exsurgunt. Illud propterea quod in diecesibus quibuscumque contigit, atque contingit, uetustis ecclesiis, baptismalibus dictis, seu plebanis, quoad pareciarum multiplicationem, que in earum sinu facta fuit; illud idem contigisse existimo in maioribus diecesibus, quoad multiplicationem episcopatuum intra earum fines. uidimus nempe baptismales  ecclesias in agris positas longo tempore prefuisse multis ecclesiis seu capellis, succursalibus appellatis, que quidem presbyteros proprios habebant, plene tamen obnoxios auctoritati presbyterorum ecclesiarum baptismalium; donec secutis inde diuisionibus, episcoporum indultu ac uoluntate, presbyteri ipsi succursalium proprii iuris facti fuere, ac ita multe intra unius parecie territorium emerserunt parecie minores ex partibus auulsis a ueteri ecclesia baptismali; que proinde auctoritatem pristinam in eas amisit, seruata tantum prerogatiua primatus, et quadam honoris significatione, quam filias semper exercere decet erga matrem. Non itaque dissimili modo, ut uidetur, ample ueteres dieceses, earumque episcopi, auxiliares episcopos habuere hinc inde positos in potioribus locis regionum suarum, ibique ueluti succursales ecclesias superioris ordinis ab his auxiliaribus episcopis administratas, plene tamen cum episcopis ipsis sibi subiectas. Decursu uero temporis,  ac multiplicata fidelium segete, aliisque ortis necessitatibus, auxiliares isti episcopi cum suis territoriis, siue annitentibus populis, indulgenteque ipso episcopo principali, siue conciliorum accedente prouidentia, siue demum auctoritate Romani pontificis, cuius summa semper in his rebus per uniuersam Ecclesiam, maxime uero in Occidentis partibus, fuit potestas, peculiares quasdam constituerunt dieceses intra ambitum dieceseon antiquarum, et ex partibus auulsis ab ipsis primariis diecesibus; ita ut in eodem ipso locorum spatio, ubi olim unicus erat episcopatus et una ibidem uera auctoritas, plures deinde facti sint episcopatus ab Ecclesia principe separati, suique iuris; ut antique Ecclesie titulus tantum superioris remaneret, ac ea obsequii signa eidem rependerentur a nouis, que naturaliter deferri solent, ac debentur iis, a quibus origo ducitur. En itaque etiam modum, quo suffraganee Ecclesie primitiue in Christiano orbe surrexerunt; ut ita propemodum etiam Aquileiensis Ecclesie suffraganeas efformatas fuisse intelligamus  in uenetia atque Istria, sicut etiam in Norici partibus et Pannonie; et quidem non uno tempore singulas, sed aliquas citius, serius alias, quasdam ante inuectam in Occidente quarto circiter cadente seculo metropoliticam prouinciarum ecclesiasticarum formam, quasdam etiam postea: ut nichil interim proferamus de suffraganeis alterius generis atque originis, quas subsequens tulit etas, pro locorum ac temporum necessitate, nouarumque metropoleon erectione, sicut etiam pro uarietate humanarum rerum, quibus non raro sancta Ecclesia studio pacis ducta morem gerere consueuit.

Querat demum quispiam, quibus etiam honoris significationibus suffraganee Ecclesie, maxime uero Suffraganee Aquileiensis prouincie, coluerint antiquitus metropolitanam? Clarissimus Mabillonius prefatione in seculum u Benedictinum, num. 22, indicat nobis Folcum quemdam archiepiscopum 122  Rhemensem seculi decimi, qui episcopos suffraganeos suos, filiorum uocabulo, appellabat. Hoc quamquam singulare fuerit huius archipresulis, qui, eodem scribente Mabillonio, aut primus fuit aut certe inter primos, qui, metropolitici iuris obtentu, filios uocauerit episcopos suffraganeos; et quamquam hoc idem abhorreat ab Ecclesie disciplina, qua semper factum fuit ut episcopi minimorum etiam locorum, et simplicis quoque nuncupationis, ab episcopis quibuscumque fratrum uocabulo dicerentur, sicuti etiam Romani ipsi pontifices consueuerunt, qui uel minimum episcoporum fratris uocabulo semper appellauerunt: hoc, inquam, nichilominus indicium est, tum maxime auctoritatis quam antiquitus in suffraganeos suos, ueluti filiarum Ecclesiarum antistites, metropolitani episcopi exercebant, tum honoris eximii quo a suffraganeis metropolitani ipsi episcopi colebantur, qui idcirco ueluti parentes institutoresque suffraganearum Ecclesiarum censebantur. De Aquileiensibus uero suffraganeis ut aliquid innuam, breuiter notissima  memorabo, et apud De Rubeis, aliosque rerum Aquileiensium exploratores satis uulgata; nimirum suffraganeos istos, a priscis usque temporibus, tum electionis confirmationem, tum manuum impositionem a metropolitano accepisse; cui etiam, peculiari formula ipsorum manu exarata ac sacramento firmata, fidem atque obedientiam pollicebantur. Addam, suffraganeos Aquileienses, singulis annis, ad limina metropolitane Ecclesie accedere solitos fuisse in festo sanctorum martyrum patronorum Hermagore et Fortunati; necnon apud eumdem metropolitanum episcopum frequenter diuersatos, eidemque in solemnibus peragendis, honoris et obsequii gratia, astitisse, uti constat ex innumeris pene solemnium diplomatibus, aliisque monumentis, in quibus singulorum nomina qui intererant recensentur. Huiusmodi diplomata ac monumenta non primeue quidem uetustatis sunt: pleraque nichilominus annum millesimum antecedunt, aut proxime sequuntur; et  nullus dubito, quin non modo illius eui, sed etiam precedentium seculorum referant disciplinam. Hec obiter sufficiat attigisse, que ad illustrationem faciunt eorum que hactenus dicta sunt de auxiliaribus primum, deinde suffraganeis Ecclesie Aquileiensis episcopis.

Nunc itaque, ut ad conclusionem prime partis huius sexti capitis ueniamus, in qua propositum erat ostendere, Niceam seu Nicetam episcopum Aquileiensem ideo probabiliter Romatiane ciuitatis episcopum a Gennadio appellatum, quia, antequam episcopalem sedem Aquileiensem conscenderet, episcopus auxiliaris fuerit Ecclesie Aquileiensis ad portum Romatium seu Romatinum situs; nunc itaque, aiebam, ut ad conclusionem tandem ueniamus, quid non satis probabile in rem nostram dictum fuit, siue generalem auxiliarium episcoporum duplicis instituti disciplinam priscis seculis in Ecclesia uigentem respiciamus, siue peculiarem eiusdem prorsus modi in ipsa Aquileiensi Ecclesia ex peculiaribus monumentis ostensam? Probabilitas sane huius auxiliaris Nicee  seu Nicete episcopatus ex his fontibus ducta nullam patitur exceptionem. Quid autem in re tam dissita atque obscura ubi nichil satis compertum atque exploratum, ubi coniecturis tantummodo patet locus; quid umquam sperari potest, quod mere probabilitatis modum excedat? In rebus porro huiusmodi, ubi quod uerum et indubium sit assequi non est datum, satis habemus, si saltem simillima uero, probabilia, ac rationi conformia proferamus. Nihil interim negotii facessat, quod Nicetas noster, post auxiliarem episcopatum ad portum Romatinum gestum, supremam regiminis curam in Aquileiensi ipsa 123 cathedra obtinuerit. Cum episcopi mere auxiliares diecesim propriam ac proprium titulum non haberent, non erat contra canones, si uacante prima sede episcopali, ad eamdem occupandam assumerentur: immo cum ipsi uti episcopi auxiliares, precipua membra essent cleri ecclesie principalis, seu presbyterii  episcopalis; iuxta canones erat, quod ipsi quoque precipue ad uacantem episcopalem sedem ascenderent. Cum itaque dixerim, Nicetam nostrum auxiliarem ad portum Romatinum episcopatum commutasse postea cum cathedra Aquileiensi; hoc nimirum dixi, quod ecclesiastice illorum temporum discipline non aduersabatur; quod etiam uiri docti de aliis similiter auxiliaribus episcopis autumarunt; et quod presertim de nonnullis Romanis pontificibus priorum seculorum, ad tollendas quasdam locorum ac temporum difficultates, excogitarunt clarissimi rerum huiusmodi inuestigatores, Petrus Coustantius, Epistole Rom. Pontif. pag. 3 et 6 editionis Parisiensis, et Franciscus Blanchinius, tomo II Anastasii, in Notis Historicis ad uitam sancti Eleutherii pape, pag. 142; quod hic obiter innuisse sufficiat.

Unum addere prestat, quoad locum Romatii, seu Romatini portus, ubi Niceam seu Nicetam nostrum probabiliter sedisse diximus, priusquam Aquileiensem capesseret episcopatum. Ex primo duodecimi seculi  monumento superius indicato habemus, Concordiensem episcopum, unum ex iis fuisse inter huius metropolitane episcopos suffraganeos, qui canonici nati Aquileiensis Ecclesie dicebantur: quod ideo factum coniiciebamus, quia Concordienses quoque episcopi, ueluti successores fuerint eorum auxiliarium episcoporum, qui priscis temporibus eo loci sedebant pro episcopo Aquileiensi; quique propterea, cum de Aquileiensi presbyterio tunc essent, perseuerauerint in eodem recenseri , etiam postquam in cathedralem ueri nominis sedem euecti fuerunt, peculiari diecesi constituta ex parte auulsa ab Ecclesia matre. Cum uero hodiernus portus Romatius seu Romatinus, uulgo dictus Portus-Gruarius, uix duobus milliaribus distet ab excisa Concordia, que itidem ad Romatium fluuium sita est, per quem rectum ultro citroque iter; cum portus Plinii Romatinus ad ostium illius fluuii steterit per quod in estuarium  labitur, et portus olim fuerit Concordiensis ciuitatis; auxiliares episcopos Aquileienses in hac uenetie parte sitos, qui procul dubio totius regionis ab eodem fluuio peragrate curam hinc inde gerebant, ad Romatium seu Romatinum portum sedisse probabile est, et probabilius fortasse ad Romatinum Plinii portum, quamdiu stetit, ante ipsius et Concordiensis ciuitatis euersionem, uti locum eorum fortasse uigilantie opportuniorem, et ita ab eodem loco Romatinos seu Romatianos episcopos communiter appellatos: quamuis postea, cum cathedralis ibidem sexto seculo emersit proprii nominis atque iurisdictionis, suffraganei illi noui episcopi nomen assumpserint Concordiensium episcoporum ab urbe illius loci principe, que licet tunc excisa, et a propria dignitate delapsa, non ita tamen fortasse, sicuti hac nostra etate, deiecta erat atque prostrata, ut spe aliqua splendoris pristini recuperandi non teneretur; et interim nomen satis celebre in fastis ueteribus obtinebat, quod episcopali noue cathedre decorande dignius uideretur.  Hec de prima probabili causa, cur Niceas seu Nicetas, episcopus Aquileiensis, dictus fuerit a Gennadio Romatiane ciuitatis episcopus: nunc ad secundam.



124CAPITIS SEXTI PARS ALTERA.

Secundo loco propositum erat ostendere Niceam seu Nicetam episcopum Aquileiensem ideo fortasse appellatum etiam fuisse Romatiane ciuitatis episcopum, et ita a Gennadio quoque Massiliensi, ceterisque qui eumdem exscripserunt, inter scriptores ecclesiasticos nuncupatum; quia probabiliter ad portum Romatium seu Romatinum sederit non infrequenter, cum Aquileiensis Ecclesie clauum teneret. Id itaque probandum est fieri potuisse, atque a Nicea seu Niceta episcopo Aquileiensi probabiliter etiam factitatum, tum ex ecclesiastica illorum temporum disciplina, tum etiam ex historicis monumentis, que Aquileie tunc ac totius uenetie statum nobis exhibeant. Quid uero  si nichil repugnet de eodem enuntiari, et auxiliarem prius fuisse episcopum Niceam seu Nicetam ad portum fortasse Plinii Romatinum pro episcopo Aquileiensi, et eumdem postea, episcopum factum Aquileiensis Ecclesie, in portu Romatino nouo, seu potius in eiusdem nominis ciuitate, non infrequenter etiam diuersatum? Confidentius itaque rem secundo loco propositam inuestigabimus, ut unicuique liceat, uel alterutram seligere, uel etiam utramque, si lubeat, amplexari. Quid autem si neutra placuerit? At dummodo non inde in dubium reuocetur, Niceam seu Nicetam Gennadianum esse reapse Niceam seu Nicetam nostrum, episcopum Aquileiensem, pro quo hactenus dimicauimus; interim libenti animo super hac difficultate exspectabimus meliora. Nunc ad rem propositam accedendum.

Sententia eruditorum est, quam prolixe ualideque propugnat Michel Antonius Frances in suo de Cathedralibus libro, capite 2, num. 37 et sequentibus, ad pacem usque a Constantino Magno Ecclesie datam,  nullam in toto orbe Christiano edem sacram exstitisse, que uere ac proprie cathedralis ecclesia dici posset, queque ueluti peculiaris episcopi sedes esset, ad distinctionem aliarum ecclesiarum, que inferioris ordinis censerentur ac dignitatis; cum omnibus, que tunc essent, ecclesiis, siue locis, pro sacris fidelium synaxibus peragendis, prout persecutionum tempora patiebantur, eque preesset episcopus, uel per se, uel per alios, quin ulla uere ac proprie dici posset ecclesia ac sedes episcopalis, uti posteriorum temporum politia ac consuetudine factum fuit. Prestat ipsum audire ita citato loco scribentem. »Firmissime iudico, non ex eo precise quod in aliqua urbe fuerit episcopus, et in ea aliqua fuerit ecclesia edificata, ideo sequitur quod ipsa fuerit illius ciuitatis cathedralis, licet erecta sit ab illius loci episcopo . . . . . Dubitari fas non est, prius fuisse in Ecclesia catholica episcopos, quam fuerint ecclesie cathedrales erecte . . . . . Constat, quod illis primis temporibus initio nascentis Ecclesie,  episcopi in omnibus Ecclesiis erant, non tamquam in cathedralibus, cum cathedrales tunc temporis non essent . . . . . Liquet ecclesias cathedrales moderniores fuisse, et multo post episcopatus, unde originem trahunt: nec rectam deduci argumentationem ab episcopatus erectione ad ecclesiam cathedralem eo tempore erectam, ante diuisionem Ecclesiarum.« Hec ex Michele Antonio Frances delibata sunt, qui tamen fusius rem persequitur toto eo capite, et alibi quoque; ut confidenter etiam asseueret, ante pacem a Constantino Ecclesie datam, prorsus nullam in rerum natura cathedralem fuisse.

Hec eadem de cathedralibus nouissime 125 tradiderunt etiam eruditi monachi Benedictini congregationis Cisterciensis, auctores Italici operis Mediolani editi quatuor uoluminibus in forma quarti, uti aiunt, cui titulus Delle Antichita Longobardico-Milanesi; ita enim habent dissertatione 31, num. 12: »Quanto affermar possiamo si è, che le chiese cattedrali ebber origine soltanto dopo incominciato il quarto  secolo. I Cristiani auanti quest' epoca, durante la burrasca delle persecuzioni, hanno costumato per l'esercizio è il culto della religione adunarsi col loro uescouo è clero nei cimiteri, nelle grotte, ed in altri solinghi ritiri. Allorchè poi tornaua la bonaccia, ciò eseguiuano nelle case o in que' luoghi a tal fine deputati, che il nome di chiese e basiliche hanno sortito. Checchè dunque dicano in contrario molti e dotti, scrittori, ma troppo forse preuenuti della loro opinione, le cattedrali, le metropolitane, le distinzioni e le preminenze sono di data posteriore, ed effetti dir si denno della pace alla chiesa compartita dall' imperator Costantino: pace che non ispuntò se non dopo l' incominciamento del quarto secolo.« Hec illi. Cardinalis uero De Luca, de Preeminentiis, disc. 3, num. 15, ultra quoque progreditur, et cathedrales ecclesias, quoad usum saltem et accommodationem huius appellationis, longe etiam post pacem a Constantino datam  inualuisse scribit; cum nempe, pluribus hac illac per dieceses ecclesiis edificatis tum in urbibus tum in agris, diuisisque plebibus, necesse fuit illam distinguere ecclesiam que ueluti ceterarum mater fuisset, et ubi tandem episcopus pace fauente sedem quodammodo sui regiminis collocasset. »Hoc nomen, ait ille, seu uocabulum cathedralis, longe post Ecclesie tranquillitatem usu haberi cepit, quando parrochialibus, aliisque inferioribus ecclesiis per ciuitates et reliqua loca diecesis constructis, contradistinguere oportuit illam ecclesiam matricem, que episcopi cathedra erat, et a qua relique inferiores tamquam filiales normam acciperent, eique subiectionem profiterentur.« Cathedrales itaque Ecclesie, quoad rei ueritatem atque substantiam, nonnisi, quarto seculo inchoato, aut etiam iam adulto esse ceperunt, ac fortasse etiam tardius; et certe alibi citius, alibi serius originem habuere, pro locorum diuersitate, ac pro uario celeritatis gradu quo res Ecclesie iuxta opportunitatem circumstantiarum prospere se habere potuerunt:  quoad nomenclaturam uero longe etiam tardius communiter innotuere in ecclesiastica politia.

Quorsum autem hec de ecclesiis cathedralibus hactenus prenotata? Hec nimirum ideo de cathedralibus ecclesiis dicta habeantur, ut quenam prioribus illis seculis fuerit disciplina, etiam quoad loca ubi episcopi considerent, cognoscatur. Cathedrales enim ecclesie, et fixe episcoporum sedes in ciuitatibus aut locis ubi cathedrales ecclesie essent constitute, pari ubique gradu processerunt, uti citato superius loco animaduertunt etiam Benedictini monachi, aientes: »Questa fu l' epoca, in cui cominciarono a stabilirsi nelle città le sedi uescouili, fissando il uescouo la dignità cattedrale a quella chiesa che scelta auesse a tal onore.« Si nulla porro cathedralis ecclesia ante pacem a Constantino datam, immo si longe post Ecclesie tranquillitatem cathedralis uocabulum usu haberi cepit; nulla quoque fixa episcoporum sedes in ciuitatibus ante id tempus; et fortasse diu etiam post  Ecclesie tranquillitatem sedes eorum fixe in ciuitatibus esse ceperunt. Hinc uero sequitur, quod etiamsi maior episcoporum pars a primis usque temporibus 126 nomen haberent precipue ciuitatis illius prouincie seu regionis ubi eorum episcopalis cura uersaretur; non ideo in ea semper ciuitate, quasi in fixo ac stabili residentie loco, uti postea loquendi modus inualuit, commorarentur; sed in minoribus etiam locis, aut pro libito aut pro opportunitate, aut pro quadam prudenti economia, quandoque consisterent: atque ita quoque, ut non infrequenter postea dubitatio orta sit, cuius precipue loci dicendus esset episcopus hic aut ille; nec non ut plurimi, non ciuitatum atque locorum, sed prouinciarum aut populorum nomine, et dicerentur, et sese ipsimet appellarent atque subscriberent.

Abundat ecclesiastica historia huiusmodi exemplis. Eruditus Fogginius in suo opere de Romano diui Petri Itinere et Episcopatu, exercitatione 14, ubi de primis Florentinorum Apostolis, animaduertit quod sanctus  ille Paulinus, unus ex Thuscie apostolis, de quo disputant Thusci scriptores cuius ibidem proprii loci episcopus fuerit, »idem ille sit, ac Paulinus Lucensis episcopus, quem totius fere Thuscie episcopum fuisse facile est credere, quamquam sue solum urbis, in qua obiit, et forte, utpote opportuna aut frequentata magis, diutius degebat, episcopum faciant Lucenses.« En igitur, iuxta Fogginium, episcopum totius fere Thuscie, qui nullum in illa regione locum habebat, quem nos diceremus proprie residentie, quamquam fortasse diutius Luce degeret; quique solummodo sequiori etate Luce episcopus dictus fuit, quia ibidem diem clausit supremum. Exstat apud Eusebium, Hist. Eccles. libro uII, capite 26, epistola sancti Dionysii episcopi Alexandrini, inscripta ad Basilidem Pentapolitanum episcopum, seu ut Greca habent uerba, episcopum Parochiarum que per Pentapolim sunt. Nulla hic certe loci mentio, ubi Basilides episcopus Pentapolitane  regionis, quasi in suo ordinarie residentie loco commoraretur, et a quo nomen episcopatus acciperet: quamquam hic probabiliter, non episcopus proprii iuris in Pentapolitana regione, sed auxiliaris esset tantummodo pro episcopo Alexandrino, qui plenam obtinebat in eadem regione potestatem, uti superius admonuimus.

Ut uero ad posteriora etiam pacis tempora descendamus; in episcoporum subscriptionibus ad concilium Nicenum, que habentur tomo II Conciliorum Labbei, curis Coleti col. 55 et sequentibus, legitur Ioannes Persidis, id est episcopus in Persarum regno, absque ullo peculiaris sedis ac residentie titulo in aliqua Persidis ciuitate. In subscriptionibus episcoporum ad concilium Constantinopolitanum generale II, apud eumdem Labbeum, ibidem, col. 1134, leguntur Agapius et Bagadius episcopi dicti prouincie Arabie, similiter absque loci nomine ubi sedem episcopalem haberent. Inter episcopos concilii Chalcedonensis apud ipsum Labbeum Conciliorum tomo Iu, eiusdem  editionis col. 855, legitur Ioannes Sarracenorum gentis episcopus, et similiter Eustathius gentis Sarracenorum episcopus, et uterque absque nomine alicuius sedis aut loci, qui ueluti caput esset eorum episcopalis cure. Hec nunc sufficiant exempla ad rem quam agimus illustrandam; quod nempe priscis Ecclesie seculis nullum episcopi in propriis diecesibus haberent locum, qui, nostrorum temporum more, locus esset constantis eorum residentie, sicuti nullam habebant cathedralem ecclesiam proprie dictam; licet iidem, ut plurimum, nomen acciperent ciuitatis precipue aut celebrioris loci sui episcopatus, uti etiam prima habemus exempla Ecclesiarum Asie episcoporum in libro Apocalypseos, necnon et aliorum in Actibus apostolicis, ac in diui Pauli Epistolis.

127 Prima fortasse que in ecclesiasticis monumentis mentio appareat ecclesiarum cathedralium, et episcopalis mansionis, seu uti loquimur residentie, apud easdem, ad Ecclesiam attinet Africanam, et annum attingit  398, quo duo celebrata fuere Carthaginensia concilia sub Aurelio Carthaginensi episcopo, quibus etiam interfuit Augustinus. In horum porro priori apud Labbeum, curis Coleti, tomo II, col. 1438, ita canone XIu statuebatur: »Ut episcopus non longe ab Ecclesia hospitiolum habeat.« In subsequenti uero, ibidem, col. 1455, ita canone 5 decretum fuit: »Placuit, ut nemini sit facultas, relicta principali cathedra, ad aliquam Ecclesiam in diecesi constitutam se conferre, uel in re propria diutius quam oportet constitutum, curam uel frequentationem proprie cathedre negligere.« Hi duo itaque canones Africane Ecclesie anni 398, qui nobis exhibent preceptum episcopis datum habendi hospitium suum, hoc est domum habitationis, non longe ab ecclesia, necnon denominationem cathedre principalis ac cathedre proprie, ad indicandam ecclesiam diecesis precipuam apud quam manere debuissent, discrimine facto ab aliis sacris edibus minoribus que in diecesi essent; quique simul testantur pristinam episcoporum libertatem permanendi  quocumque uellent loco in propria diecesi, ac transeundi quoque ad quamcumque libuisset diecesis Ecclesiam: hi canones, inquam, epocham quoque signant quarti labentis seculi, quo cathedralium ecclesiarum mentio cepit in ecclesiastica politia, et quo simul episcopis lex ferebatur mansionem stabilem faciendi, hoc est residentiam statuendi, apud easdem.

Quamquam uero uetus unius Ecclesie seculi aut unius etatis disciplina nequeat confundi cum alia alterius seculi aut etatis, licet proxime sese contingant; quoniam error esset uetusta secula generatim accipere sub unico aspectu, et nullo facto discrimine alterius ad alterum, nullaque habita ratione uariationum que in iisdem identidem occurrerunt: eadem quoque disciplina que illius seculi aut illius etatis nomen obtinet, non ita illius seculi aut etatis propria est, ut aliquo modo non etiam et seculum et etatem  attingat que iam proxime precesserunt, ac simul etiam non sese protendat ad seculum et etatem que proxime subsequuntur; atque error propterea pariter esset, aut certam Ecclesie disciplinam que quodam seculo aut quadam etate preualuit, circumscribere uelle, eamque ueluti coarctare chronologice durationi eiusdem seculi siue etatis; aut etiam nolle animaduertere, uariationem discipline que tali seculo aut etati tribuitur, alibi citius contigisse, alibi serius sicut antea innuebamus, alibi integre pleneque, alibi quoque non sine aliqua exceptione que disciplinam quodammodo unius seculi aut etatis cum altera recens inducta componeret ac misceret. Hec dixisse iuuet, ut pateat amplissimum esse coniecturis locum ad ea que diximus, seu de cathedralium institutione post Ecclesie pacem, seu de more consequenter non ante id temporis in Ecclesia inducto, ut apud cathedrales ecclesias, in primariis dieceseon ciuitatibus plerumque constitutas, episcopi sedem suam stabilem ponerent. Quid igitur si dicamus etiam Aquileienses  episcopos sero tandem in Aquileiensi ciuitate sedem stabilem collocasse, ut ab eadem absque loci diuersitate uniuersim nomen acciperent; et interim potuisse quandoque ab aliquibus non improprie appellari etiam Romatine seu Romatiane ciuitatis episcopos, a loco ubi non infrequenter iidem consisterent, cathedrali ecclesia uere ac proprie dicta nullibi adhuc constituta?

Non dixerim sane Aquileiensem ciuitatem, amplitudine loci populique 128 frequentia illustrem, sacra ede sub episcopis Nicete antecessoribus caruisse; sicuti neque domo aut domibus ecclesiasticis caruit, ubi et episcopus degeret cum ibidem commoraretur, et clericorum cetus, quem cum episcopo esse decet. Que superius dicta sunt de monasterio uirorum quod Aquileie erat, necnon de monasterio uirginali, abunde probant sacram edem Aquileie iam pridem exstitisse, in qua et cetus coiret Christianorum, et solemnia ecclesiastica haberentur, et episcopus sacra faceret.  Preterea ex diuo Athanasio in Apologia ad Constantium imperatorem, num. 3 ac 15, intelligimus, Fortunatiani episcopi tempore, cuius ille hospes fuerat Aquileie, edem sacram ibidem de nouo exstrui ceptam, et quidem, ut inde coniicimus, in alterius antiquioris locum, que iam tunc multitudini non sufficeret; atque in eadem, quamuis nondum absoluta, sed quia forsitan diruta erat uetus ut noua amplior ibidem exsurgeret; in eadem, inquam, habitam fuisse collectam, cui ipse quoque Athanasius interfuit, et Augustus Constans predicti Constantii frater tunc Aquileie et ipse degens: quod ad annum pertinet 348, uti apud De Rubeis in Monumentis, capite 6, num. 5. In concilio quoque Aquileie habito anno 381, sub ualeriano episcopo, Fortunatiani successore, quod superius expendebamus, Ecclesia Aquileiensis ciuitatis nominatur, in qua 32 episcopi eiusdem concilii Patres consederunt; que propterea eadem ipsa censenda est, que Fortunatiani tempore Athanasio teste exstruebatur, queque unica fortasse in ea ciuitate  tunc erat, quia nulla distinctionis nota ibidem signatur. Digna sane illa sacra edes fuit, que princeps haberetur in uniuersa Aquileiensi diecesi, tum ob ciuitatis splendorem, tum etiam procul dubio ob structure maiestatem, que amplitudini ac dignitati urbis impar non fuerit, multoque magis ob concilii in ea habiti prestantiam, quod, etsi non generale, generalis certe loco censeri potest, et celebritatem maximam inde accepit, quod summi Occidentalis Ecclesie proceres eminentesque tum sanctitate tum doctrina uiri in eo conuenerint. Hoc tamen satis non est, ut Ecclesia illa, more nostrarum, cathedralis habenda esset; neque ut ciuitas Aquileiensis ita stabilis ea tempestate iam euaserit residentie locus Aquileiensium episcoporum, ut liberum ipsis non foret, aut pro libito, aut pro opportunitate, aut etiam pro uicissitudinum ratione, alibi etiam libere commorari, aliisque uti sacris edibus, que iam tunc in minoribus  etiam ciuitatibus, necnon in pagis ac uillis populosioribus, non infrequentes essent.

Affuerunt uero Aquileiensibus episcopis, et quidem sepe sepius, et plane dixerim plusquam ceteris episcopis totius Italie; affuerunt, inquam, cause cur ab Aquileiensi ciuitate sese subducerent, et pacatiora ac securiora quererent alibi domicilia in amplissime proprie diecesis finibus. Ut ut porro concedamus Aquileienses episcopos ad ualerianum usque, Aquileie potissimum consedisse; post ualerianum, dicere ausim, Aquileienses episcopos Nicete nostri antecessores, non Aquileie potissimum, sed alibi frequentius quam Aquileie, commoratos fuisse. Primus post ualerianum Chromatius fuit; qui anno 388, eodem ipso quo ualerianus decessit, ordinatus Aquileie perhibetur a diuo Ambrosio episcopo Mediolanensi, iuxta morem duarum illarum Ecclesiarum, ut sese inuicem earumdem antistites ordinarent, in ciuitate nimirum et ecclesia illius qui esset ordinandus. Nouimus uero ex Historiis, ac Muratorius refert in Annalibus Italie,  eodem ipso anno Aquileiensem ciuitatem obsidionem passam fuisse ab exercitu Theodosii Magni Augusti, qui tyrannum 129 Maximum insectabatur Aquileiam ingressum cum copiis suis, ut ibi se tueretur post acceptas clades in preliis antea commissis. Incertum quidem an ante uel post Chromatii ordinationem hec obsidio Aquileie contigerit: certum tamen obsidionem hanc breuem fuisse, Theodosium urbem ingressum, captum Maximum, ac tertio ab urbe lapide imperatoris sententia capite obtruncatum, mense Iulio aut Augusto eiusdem anni, ut uarie tradunt historici. Cum post Maximum, ualentiniano principe enecato, tyrannidem arripuisset Eugenius, idem Theodosius ex Oriente iterum per Illyricum anno 394 in Italiam ueniens cum magna militum copia, Iuliarum Alpium munitas ab hoste uias sibi aperuit, atque ad Aquileiensem agrum peruenit, ubi ingens Eugenii exercitus situs erat. Ibi igitur commissum prelium fuit, quod exitium et mortem nouo tyranno, nouam ac  plenam Theodosio uictoriam attulit, qui proximam Aquileiensem urbem ingressus, ibi etiam a diuo Ambrosio, qui data opera Mediolano Aquileiam uenit, salutatus fuit. En igitur Aquileiensem agrum, non amplius quam sex annorum spatio, ingenti militum copia bis exundantem; bisque ibi ita pugnatum aduersis aciebus, ut non minus quam de Occidentali imperio inter legitimum principem et usurpatores duos actum fuerit. uerum non ita multo post, anno scilicet 400, atque ab Eugenii internecione sexto, maioribus iterum Aquileiensis regio infortuniis fuit obnoxia. Quis enim ignorat primam illam Gothorum Alarico duce Italie inuasionem, que tunc non tam dominii acquirendi, quam abducende prede causa facta fuit? Patuit uero omnium primus Aquileiensis ager Barbarorum faucibus uoracissimis, quos propterea nichil omisisse credendum est, ut, cum Aquileiensium rerum iactura, iamdiu conceptam rerum omnium cupiditatem explerent. Quid porro in his angustiis Chromatius episcopus? Nil certe mirum ab Aquileiensi  ciuitate et agro illum et semel et bis etiam secessisse; atque secunda precipue hac uice moram etiam diuturnionem eo loci protraxisse, quem sibi pretulerit incolendum; ac ita etiam, ut eius loci episcopus, potius quam ciuitatis Aquileiensis, quodammodo uideretur. Romatium uero portum seu Romatinum ad fluuium eiusdem nominis, locum reapse fuisse secessioni Chromatii tunc temporis opportunum, siue illius portus nomine locum intelligamus qui nunc Portus-Gruarius supra Concordiam, siue alium post Concordiam, a Plinio memoratum, ad fluuii eiusdem ostium, unde in estuarium labitur, quod probabilius quoque uidetur; locum hunc, inquam, secessioni Chromatii opportunum fuisse, tum ad bellicas Romanorum turbas uitandas, tum ad Barbarorum fugiendos incursus, facile quisque, ni fallor, intellexerit, qui Romanas uias tunc celebres nouerit, maxime uero illam, siue Flaminiam dixeris, siue Postumiam, que ab Aquileia per  uenetiam atque Aemiliam ad primas Italie urbes, ac demum ad ipsam orbis metropolim ducebat; et a qua, tum Romatius seu Romatinus portus, tum fluuius, ad leuam eiusdem uie ab Aquileia uenientibus, quasi ignotus aut minus certe a Barbaris tunc alio tendentibus expetitus, distabat. uideatur tabula Italie antique, quam edidit Muratorius in fronte tomi primi Scriptorum Rerum Italiacarum; necnon alia uenetie superioris et inferioris, siue terrestris et maritime, quam edidit Filiasius tomo III suarum Memorie storiche de' ueneti primi e secundi. Inde igitur probabiliter etiam Chromatius episcopus Aquileiensis, non Romanus quidem, uti animaduertebat ipse quoque De Rubeis, sed Romatinus, aut Romatianus episcopus dictus fuit.

Anno 407, aut 408, mortalem uitam 130 cum celesti gloria Chromatius commutauit. Alaricus uero Gothorum dux, rebus ut uidetur ad modicum saltem cum Honorio Augusto compositis, in Norico consistebat; Aquileiensium tamen finibus incumbens, et  nouam Italie inhians ruinam. Breui desiderii compos efficitur: nam eodem ipso anno in Italiam descendens, Aquileiensem agrum iterum terrore concussit; licet Aquileiam, ceterasque uenetie urbes tunc preterierit, ut recto itinere Romam peteret, quam demum anno sequenti 409, aut, ut aliis uisum, 410, fame prius oppressam, cepit, crudeliterque depopulauit. Successerat interim Chromatio Augustinus, cuius episcopatus anni uarie in Catalogis et in Chronicis exhibentur. Augustino deinde successit Adelphus, Adelpho Ianuarius, Ianuario Maximus, Maximo Secundus, Secundo denique noster Nicetas, ut apud De Rubeis in Monumentis apparet. Augustino uero sedente, refert Dandulus in Chronico, libro u, capite 1, parte XII, quod »urbis Aquileie proceres ad Aquas ueniunt Gradatas; et in littore castellum spectabile construxerunt, quod ab aquarum nomine Gradus appellatur.« Hoc sibi perfugium Aquileienses optimates condiderunt non procul a patriis laribus aduersus  Barbaborum incursus, quibus fere semper omnium primus Aquileiensis ager patebat. Perseuerauit igitur, etiam post Chromatium, Aquileiensibus episcopis secessionis occasio et necessitas ad loca tuta atque pacata; ita ut facile coniicere possimus, etiam Chromatii successores non infrequenter extra Aquileiensem ciuitatem diuersatos fuisse, ac probabiliter ad eumdem portum Romatinum in interno estuarii Concordiensis littore situm ad Romatini fluuii ostium. Nec interim defuerunt Aquileiensibus, preter extranea Barbarorum, etiam domestica, ut ita dicam, incommoda, que episcopis Aquileiensibus secedendi causas identidem ministrarent. Cum enim, Honorio Augusto defuncto, Occidentale imperium arripuisset tyrannus Ioannes, atque propterea ad eumdem depellendum castra ex Oriente mouisset Theodosius Iunior imperator, iterum Aquileiensis ager, anno circiter 424 aut 425, militaribus copiis exundauit; atque Aquileia ipsa, que Ioanni inuasori parebat, obsessa et capta, in Theodosii potestatem rediuit, ubi etiam paulo post idem  Ioannes meritas rebellionis penas persoluit.

Sed iam ad potissimam causam, quam secedendi ab Aquileiensi ciuitate et agro habuit Aquileiensis episcopus, proximus Nicete decessor, Secundus, anno 452, accedamus oportet. Is nempe est annus, quo famigeratus ille Hunnorum rex Attila, in concussionem gentium natus, uti aiebat Iornandes seu Iordanus, et flagellum Dei merito nuncupatus, ex Pannonia in Italiam erupit cum immensa Barbarorum multitudine; atque Aquileiensem agrum primo impetu inuasit, Aquileiamque dira obsidione uexatam, demum cepit, expilauit, incendit, indeque progrediens, abductisque captiuis, eamdem intulit cladem Concordie, Altino, ac ceteris uenetie ciuitatibus, quarum prime numquam postea ad pristinam dignitatem surgere potuerunt. Quid Secundus Aquileiensis episcopus in his rerum angustiis egerit, ubi fuerit, quo confugerit, omnino incertum. Secedendi tamen ab  Aquileiensi ciuitate et agro, hanc fuisse Secundo episcopo occasionem ac necessitatem omnium maximam, nemo negauerit: quin etiam, non secedendi modo, sed alibi quoque longe ab Aquileiensi ciuitate et agro diutius permanendi. Portus uero Plinii Romatinus, ad ostium fluuii neque ita procul a Concordia situs, tutus refugii locus esse non poterat, ob ingentem Barbarorum multitudinem, qui in Concordie ciuitatis excidio nequaquam putandi sunt reliquisse immunem portum 131 eiusdem ad Romatium fluuium situm, ubi multa proculdubio necesse erat congesta fuisse ex mercibus omnis generis undequaque aduectis, que eorum predandi cupiditatem incitarent. Quinimmo portum ipsum Romatinum ad ostium fluuii situm, eamdem tunc subiisse cum Concordia, cuius erat portus, fortunam, et ita, ut aquis demum, nemine cohibente, libere exundantibus penitus interiret, ac ueluti euanesceret, sicut aliis etiam contigit clarissimis olim locis ac ciuitatibus prope aquas sitis, uerosimillimum esse uidetur. Tantam Aquileiensis prouincie cladem,  ac tantarum ciuitatum excidium luxit proculdubio episcopus Secundus, ac demum anno 454, ut scribit Dandulus apud De Rubeis, merore fortasse plusquam etate confectus, nature concessit.

Eodem ipso anno pro secundo Nicetas noster Aquileiensium episcopus renuntiatus perhibetur. Sed quid tunc Aquileiensis ciuitas, adhuc, ut ita dicam, incendiis fumans, suorumque ciuium sanguine madens habitatoribus orbata, et ab omni decoris pristini maiestate delapsa? Saltem primis propterea Aquileiensis episcopatus sui annis, non immerito coniectandum, Nicetam nostrum, non quidem in Aquileiensi ciuitate, sed potius alibi moram traxisse, ubi maior perterriti pauentisque populi, qui Barbarorum seruitutem euitasset, copia confluxerit. Neque tunc insule in estuariis posite, tam subito abundare incolatibus ac populo potuerunt, ut ibi sedem ponere Aquileiensis episcopus facile posset, aut duceret expedire; neque Gradense castellum sub Augustino  episcopo conditum, ex Dandulo, uti uidimus, et munimini temporaneo potius quam stabili incolatui accommodatum, tale erat, quod sustinende multitudini satis esset. Nouus uero Romatinus portus, qui Gruarius dictus fuit, et citra Concordiam positus, iam tunc fortasse, pro fluuii ac loci opportunitate, ceperat et populo et opibus abundare, et quamdam noue ciuitatis speciem exhibere, que Aquileie atque Concordie uicem ueluti gereret. Quidni igitur, a primo capessiti episcopatus Aquileiensis tempore, in hoc portu Romatino sedem ueluti fixerit Nicetas Aquileiensis episcopus, donec Aquileiensis ciuitas, statu rerum in meliora conuerso, saltem aliquatenus conualesceret; et exinde dictus interim fuerit episcopus ciuitatis Romatiane, et ita etiam a Gennadio appellatus? Iam uero ciuitatis etiam nomen, potius quam portus, loco illi ad Romatium seu Romatinum fluuium sito, Nicete ac Gennadii tempore conueniebat, atque ideo Romatianam illam dixit Gennadius ipse ciuitatem; ciuitatem nempe, quia ad  instar noue ciuitatis post Concordiam dirutam consurgebat; Romatianam uero, quia a Romatiano flumine alluebatur. Quidni etiam ad nouum hunc portum Romatinum, seu ciuitatem Romatianam, sepe diuerterit Nicetas, etiam postquam Aquileiensis ciuitas aliquantisper e propriis ruinis extulerat caput; ad locum nempe, qui in dies cresceret, et frequentem ac multam preberet operandi materiam episcopo diecesis; et inde quoque ea Romatiane ciuitatis episcopi appellatio in Niceta nostro percrebuerit?

Ut uero, quod de Niceta Aquileiensi ex illorum temporum uicissitudine, et ex Aquileiensis ciuitatis iactura non inuite coniectamus, etiam exemplo aliquo tum eiusdem tum subsequentis etatis illustretur, Mediolanensis Ecclesia presto est Aquileiensi affinis, cuius ciuitas ex Attilana feritate idem subiit cum Aquileia fatum, licet non ita exitiale, utpote que, toto pene populo saluo ac sospite, post ruinas atque  incendia cito potuit ad dignitatem pristinam reuocari. Eusebius nempe sanctissimus tunc illius ciuitatis episcopus, audita Aquileiensium clade, 132 et appropinquantem uidens etiam Insubrie seu Ligurie superioris ciuitatibus Hunnorum exercitum, Mediolano egressus cum clero ac populo, ad montana loca hostibus aut incognita aut imperuia se recepit, ibique substitit, donec barbarus dux eloquentia uictus sancti Leonis pape, Italia relicta, ad patrias in Pannoniam sedes remeauit. uideri potest hac super re clarissimus Oltrocchius in recenti opere, cui titulus: Ecclesie Mediolanensis Historia Ligustica, libro III, capite 1; et digna sane est que legatur Homilia quedam sancti Maximi episcopi Taurinensis, quam habuit Mediolani coram Eusebio ipso, occasione peracte reparationis illius templi, quod Attilano incendio una cum aliis ciuium edibus conflagrauerat; que homilia integra primum prodiit in Romana sancti Maximi Operum splendidissima editione 1784, ubi est ordine 94. Eusebius quidem Mediolanensis, licet  aliquando Mediolano profugus, numquam alio quam Mediolanensis episcopi titulo appellatus fuit: uerum neque secus appellari poterat, qui iam ante Attilanam cladem Mediolanensium esset episcopus, qui post breuem emigrationem Mediolanum regressus cum clero ac populo totus reparande edi sacre ac urbi restituende ibidem incubuit; quique numquam alio diuertendi occasionem habuit aut necessitatem ad annum usque 462, quo ad superos euolauit, iuxta chronologicam synopsim episcoporum illius Ecclesie que exstat in fine Oltrocchiani operis indicati. Eadem sane, que episcopo Aquileiensi fuit etiam Mediolanensi occasio secedendi ab urbe suarum prouinciarum principe: sed longe alia exstitit Aquileiensis ciuitatis conditio in eadem erumna, ut propterea episcopus Aquileiensis Nicetas, qui secundo succedebat fere proxime post illius ciuitatis excidium, alibi fortasse debuerit potius quam Aquileie episcopatum auspicari, alibi etiam frequentius diuersari, et probabiliter ad nouum portum Romatinum, unde,  ex diutino aut sepius repetito incolatu, appellationem episcopi Romatiane ciuitatis acciperet.

Ipsa Mediolanensis Ecclesia aliud nobis exhibet exemplum, et singulare quidem ac ualde allato insignius, quod attinet ad alteram sexti seculi partem, et Longobardorum respicit in Italiam irruptionem. Hec siquidem gens, cum ad morum ac indolis natiuam feritatem adderet tum ethnice superstitionis labem, tum Ariani erroris professionem , totam metu concussit Italiam, cum hec Alpibus appropinquantem intellexit, non tam eorum exercitum, quam integram pene nationem, nouarum in sinu suo sedium appetendarum cupidam. Scribit Paulus diaconus de Gestis Langobardorum, l. II, c. 10, Aquileiensem episcopum tunc temporis Paulum, seu Paulinum, pauore perculsum, Aquileiensem ciuitatem deseruisse, et in Gradum insulam se recepisse cum thesauris Ecclesie sue, ut nouorum hospitum  primos occursus, seu potius nouorum hostium primos impetus declinaret: quod et ab aliis quoque episcopis factitatum nouimus, quibus euadendi opportunitas non deesset. Singulare uero Mediolanensis tunc episcopi sancti Honorati, in illis rerum angustiis illud perhibetur; quod una cum clero maiori Ecclesie sue Mediolano discedens, totamque relinquens propriam diecesim, ad oram Ligurie maritimam descendit, Genuamque ingressus, ibi sedem fixit, ubi non modo eodem uiuente, sed etiam in aliquot successoribus suis per annos 70 et amplius continenter perdurauit; qui successores etiam, tum Mediolanensis, tum simul ipsius Genuensis Ecclesie episcopi fuisse creduntur, cum nullius peculiaris Genuensis episcopi 133 tunc temporis constituti exstet memoria. Idem Oltrocchius citato opere ac loco rem totam aperit, multa eruditionis ac diligentie laude. Quod itaque episcopis Mediolanensibus contigit altero post  Nicetam seculo, ut a propria sede, causis ita exigentibus, longo tempore extorres, episcopi quidem essent Mediolanensis Ecclesie, sed simul etiam episcopi essent ac dicerentur Ecclesie Genuensis, ubi sedem fixerant; quid mirum factum fuisse etiam in Niceta, ut Aquileiensis, et ipse episcopus, nichilominus nuncuparetur episcopus ciuitatis Romatiane, a loco ubi fortasse post Aquileiensis ciuitatis iacturam episcopatum fuerat auspicatus, et ubi sederit non infrequenter? Hoc inter utrumque discrimen adest; quod Mediolanensis episcopus Genue sedens, et Genuensem etiam regens Ecclesiam, duarum distinctarum Ecclesiarum episcopus erat, que tunc propter rerum adiuncta sub uno presule unite, cessante postea unionis causa, proprium singule episcopum uti antea, receperunt: Aquileiensis uero episcopus Niceas seu Nicetas, etiam in portu Romatino siue Gruario non infrequenter degens, et inde Romatiane ciuitatis episcopi nuncupationem obtinens, eiusdem proprie Aquileiensis diecesis unice erat episcopus, ad quam  etiam Romatinus portus tunc pertinebat, nondum scilicet suffraganea Concordiensi peculiari Ecclesia ac diecesi constituta ex parte auulsa ab Aquileiensi Ecclesia matre.

uerum Concordiensis huiusce diecesis meminisse non possumus, quin ex ea nouum aliud exemplum sumamus, et quidem nostro tempore uigens, et sub omnium oculis atque auribus positum, ut magis magisque confirmetur quod de Niceta Aquileiensi coniectamus. Concordiensis ciuitas, clarissima olim atque celebrata Romanorum colonia, paucis nunc edibus, paucisque habitatoribus constat, uti iam supra monuimus: et quamuis cathedralem edem habeat multa ac uenerabili antiquitate insignem, necnon uetus episcopium prope eam situm, episcopum tamen suum nonnisi statis paucisque per annum, non diebus quidem, sed horis tantummodo uidet; qui propterea permanentem ac fixam sedem habet in proxima ciuitate Portus-Gruarii, ubi alia adest sacra edes que cathedralis locum tenet, aliudque episcopium  cum curia episcopali ac seminario clericorum, et ubi presbyterium episcopale consistit. Huius diecesis episcopus, Concordiensis semper episcopus in Actis publicis appellatur, prout reapse est; at frequentior, immo communis loquendi usus, tum intra diecesim ipsam, tum extra in finitimis populis eumdem semper dicit episcopum Portus-Gruarii, a loco nimirum ubi permanenter sedet, et unde in diecesim uniuersam episcopalis illius cura dimanat. Simili prope modo contingere potuit Nicete nostro Aquileiensi, qui, quamuis Aquileiensis sane episcopus, diceretur nichilominus etiam episcopus ciuitatis Romatiane, a loco nempe ubi non infrequenter sederit post Aquileie excidium; et ita prorsus, ut uelut episcopus ciuitatis huius Romatiane innotuerit Gennadio, scriptori procul ab Aquileiensi prouincia posito, qui propterea multa scriberet etiam prout uulgi fama ferebat, et tunc maxime cum Aquileie antiqua celebritas desiisset.

 Preter allatum autem Concordiense exemplum, eadem ipsa Aquileiensis Ecclesia presto est consimili facto, quod preterire non licet. Constat Aquileienses antistites, diu sedem stabilem in ciuitate Fori-Iulii tenuisse, octauo presertim seculo atque nono, prout De Rubeis in Monumentis ostendit capite 36. Quid uero si ex Foroiuliensi Aquileiensium antistitum domicilio, et ipsi quandoque episcopi Foroiulienses, potius quam 134 Aquileienses, dicti fuerint; et Aquileiensis Ecclesia denominationem acceperit Ecclesie Foroiuliensis? Ita porro factum fuisse nouimus: nam Gregorius papa II, in quadam sua epistola ad Donatum Gradensem antistitem, et Marcellum ducem uenetiarum, quam refert Baronius ad annum Christi 729, num. 4, licet aliquot annis anterior esse debeat, ut idem De Rubeis citato loco euincit; Gregorius, inquam, papa II, Aquileiensem episcopum, seu patriarcham, illius temporis, Serenum  nomine, qui in ciuitate Fori-Iulii degebat, Foroiuliensem antistitem nominat: et Carolus Magnus, qui in suis Testamentariis tabulis anni 811, ab Eginardo in eius uita relatis, capite 33, eleemosynarum beneficio cumulauit ex Thesauro proprio, unam supra uiginti metropolitanas ecclesias regni sui; Carolus, inquam, Magnus in tabulis illis, nulla facta Aquileie mentione, Forum-Iulium pro Aquileia nominauit; quod scilicet in ciuitate Fori-Iulii Aquileienses metropolite etiam tunc residerent. Adeatur super hac re prelaudatus De Rubeis in Monumentis, capite 46 num. 1, et in dissertationibus uarie Eruditionis, capite 20 num. 3. Si igitur ex Foroiuliensi episcoporum Aquileiensium domicilio, seculi octaui ac ineuntis noni, Foroiulienses antistites eo tempore iidem dicti fuere, atque Aquileiensis eorum Ecclesia sub Fori-Iulii nomine indicata; quid mirum quod seculo quinto etiam Niceas seu Nicetas, Aquileiensis pariter antistes, ex mansione aliquando probabiliter habita in nouo portu Romatino, seu potius Ciuitate Romatiana, episcopus  ciuitatis Romatiane uulgo dici potuerit, et ita quoque a Gennadio aliisque post eum scriptoribus nuncupari? Sed hec iam satis, ad id quod erat hac sexti capitis parte altera inquirendum.

Unum hic addere iuuat ex dictis hactenus tum in priori tum in altera huius capitis parte: nimirum minime improbabile esse, Niceam seu Nicetam episcopum Aquileiensem, et Auxiliarem prius fuisse episcopum pro antecessore suo Secundo, seu etiam pro alio Aquileiensi episcopo ante Secundum, ad portum Romatinum, qui Romatinus portus idem ille fuerit a Plinio indicatus, et ad ostium Romatini fluuii situs; et eumdem postea, post Secundi mortem ad Aquileiensem Ecclesiam regendam assumptum, ad portum Romatinum non infrequenter etiam sedisse, qui portus tunc nouus ille fuerit ad eumdem Romatinum fluuium situs, et cis Concordiam positus, quique propterea communiter tunc, ideoque etiam a Gennadio, non portus quidem, sed potius ciuitas Romatiana conuenientiori  uocabulo appellatus fuerit. In re tam dissita atque obscura satis damus, dum probabilia afferimus; hec autem probabilia satis superque sunt, ubi quod precipuum erat disputationis in tuto est positum: quod in precedentibus capitibus factum fuisse confidimus.



CAPUT uII.

Clarissimi Zabei, contra Aquileiensem Nicee seu Nicete Gennadiani episcopatum, momentis fit satis. Occurritur quoque auctoritati et animaduersionibus clarissimi uiri Michelis Denis.

Post assertum in precedentibus capitibus Aquileiensem Nicee seu Nicete Gennadiani episcopatum, qui scopus est precipuus huius nostre disputationis; post expensam atque explanatam difficultatem Romatiane ciuitatis, 135 que causa fuit potissima cur in aliam iret sententiam clarissimus Zabeus, ut eumdem Niceam seu Nicetam, non Aquileiensem, sed Dacum  esse contenderet cum uiris eruditissimis superioris etatis, quibus tamen compertum non fuit illius opusculum nuper detectum de Symbolo ad competentes, in quo idem Nicetas Aquileiensis episcopus exhibetur, et ex quo in primis Dacum illum non fuisse deprehendimus; ordo postulat, et rei grauitas ipsa requirit, ut ea quoque momenta expendamus, que aduersus huius Nicee seu Nicete Aquileiensem episcopatum ab ipso Zabeo in sua dissertatione eidem opusculo anteposita prolata sunt. Dissertationem suam tribuit Zabeus in partes duas; in quarum prima ea congerit que externa sunt, ut ipse ait, ad suam fulciendam opinionem; in altera uero penitiora scrutatur, ex ipso nimirum Explanationis Symboli opusculo ea colligens, que parentem suum, non Aquileiensem, sed Dacum ostenderent, ex illius sententia. Multa iam ex utraque dissertationis parte Zabei momenta, et precipua sane, incipientes ab ipso secundo  capite lucubrationis huius, hactenus confutauimus; ut cuilibet patere arbitramur qui hec nostra non egre penitus lectitauerit: nonnulla impugnauimus ex professo, pleraque uero prout hinc inde occurrebant uiam nobis ueluti precludentia, quam aperire oportebat ut suo cursu libera flueret disputatio. Aliqua nichilominus restant, et maxime in altera dissertationis parte clarissimi uiri, que, ad integram sententie nostre confirmationem, peculiarem animaduersionem requirunt. Ea itaque huic septimo capiti materiam dabunt; in cuius fine illis etiam locus erit, que eruditissimum uindobonensis bibliothece prefectum auctorem habent.

Cum omnia pene externa, que in priori parte dissertationis Zabei exhibentur pro Niceta Daco et contra Nicetam Aquileiensem, seu petita ex distinctione duarum ciuitatum, Aquileiensis atque Romatiane, seu ex Romatiana in Dacia sita cis Danubium, seu etiam ex testimoniis eruditorum uirorum qui Romatianensem Gennadii Niceam seu Nicetam asseruerunt  illum fuisse qui diui Paulini Nolani episcopi amicitia claruit, ac propterea ab Aquileiensi nostro et loco et etate distinctum; cum hec omnia, inquam, in precedentibus capitibus soluta atque explanata iam fuerint, exordium ducimus huius septimi capitis ab ea Zabei animaduersione, que prima est in dissertationis sue altera parte sub numero 1, ideoque prima ex illis penitioribus rebus, unde opinionem suam nititur confirmare. Romatianus Gennadii Nicetas, inquit Zabeus, librum scripsit de erroribus gentilitatis. Deinde hec addit: »Immo de illo errore uerba fecit, qui nonnisi apud barbaras et efferatas gentes locum habere poterat. Sic enim legimus : Secundus  de gentilitatis Erroribus, in quo dicit  suo pene tempore Melodium quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos. Iam uero quid opus erat ea predicari Aquileie, ubi a tempore diui Marci euangeliste idolorum templa dirui ceperunt, et idola ipsa a profanis aris euerti?  Reliquie forte alique gentilitatis et seculo quinto ibi supererant; sed paucissime certe, neque tales, in quibus serpere stolida hec opinio posset, qua crederetur fortitudinem corporis esse causam cur quis ex homine fieret deus. Aquileiam enim cum nominamus iis temporibus, de illa urbe loquimur que inter Italie urbes post Romam cultissima fuit, que scientiis litterisque florebat, et magnorum 136 uirorum predicatione qualibet in etate fuerat erudita. Precesserat Nicete Aquileiensi Rufinus . . . Rufinus autem et ipse Symbolum explicauit, ut notum eruditis omnibus est . . . Iam uero Rufinus ita loquitur de Dei ueri unitate, et existentia, ut uel silens moneat sua in regione et suo tempore gentilitatem non eguisse diligenti impugnatione. Anne dicemus eam annorum decursu uirium accessionem fuisse nactam, et sedente Niceta adoleuisse? uerum hoc aduersatur historie. Tres enim ad episcopos Aquileienses supersunt diui Leonis Magni epistole, quarum postrema est ad  beatum Nicetam, ex quibus docemur presbyteros in illis regionibus exstitisse non paucos, et religionem Christianam multo ibi in honore fuisse. Aderant insuper Aquileie monasteria, in quibus uiri doctrina et pietate insignes morabantur, et uoce atque scriptis Christianitatis incolumitati atque incremento consulebant . . . In tanta itaque lucis et eruditionis amplitudine, quomodo credi potest ignorantiam adeo trium phasse, ut homines plures adduceret ad ea credenda que in secundo sancti Nicee libro confutantur? Adeo parum quinque seculorum decursu Christianam religionem a diuo Marco predicatam profecisse dicemus?« Hactenus Zabeus in prima sua animaduersione, ducta ex penitioribus huius argumenti indiciis, contra Aquileiensem Nicee seu Nicete Gennadiani episcopatum: et erudite quidem, atque eloquenter.

Ut uero huic animaduersioni respondeamus, annotandum est primo, neque barbararum atque efferatarum  gentium tantummodo fuisse, sed ethnicarum quarumcumque, etiam culte honesteque uiuentium, ut eos nonnumquam inter deos referrent, qui aliqua, aut sociali uirtute prout est liberalitas, aut corporis dote prout est fortitudo, excelluissent; neque barbararum aut efferatarum gentium nomen ullo modo conuenire Dacorum populo cis Danubium posito, ubi Romesiana, Remesiana, Remissiana, seu Romatiana ciuitas sita erat, et ubi hec acta dictaque fuisse, potius quam Aquileie, Zabeus existimat: hic namque populus Romane ditionis Romanique cultus erat, immo Romane originis, utpote qui ab iis descenderet Romanorum coloniis ex altera Danubii parte ab Aureliano principe euocatis, prout dictum fuit capite secundo. Preterea, non de errore, sed de erroribus gentilitatis librum scripsit Gennadianus Nicetas; id est de superstitioso idolorum cultu, ac de falsitate ethnice religionis, non uno ex capite, sed undequaque accepte. Quid ergo mirum si ad uetera huius pseudoreligionis monstra ualidius exagitanda, cum  ad apotheosim etiam insectandam atque irridendam uenisset, qui unus est ex putidioribus gentilitatis erroribus atque deliramentis, recenti quoque ridiculo exemplo, data occasione, uti uoluerit duorum illorum Melodii patrisfamilias ac Gadarii rustici, qui suo pene tempore fuerunt ab ethnicis ob liberalitatem et ob fortitudinem inter deos translati? Hoc nimirum in ore Nicete ad inanitatem ac leuitatem ethnici cultus uberius demonstrandam faciebat; quod erat illius libri argumentum: neque hoc interim ostendebat, huiusmodi stolidam opinionem, qua crederetur fortitudinem corporis esse causam cur quis ex homine fieret deus, serpere in ea ipsa potuisse aut ciuitate aut regione ubi Nicetas concionem habebat. Sed quoniam Zabei animaduersio eo spectat ut omnino inutilem statuat in Aquileiensi presule quinti seculi predicationem aduersus idololatriam, prout patet ex alia quoque animaduersione huius secunde partis dissertationis eius, sub numero 14, in ipsum Explanationis 137  Symboli opusculum, ut inde concludat Nicetam Gennadianum, qui gentilitatis errores perstrinxit in apposito libello, quique eosdem exagitauit etiam in ipsa Symboli Explanatione, non esse Nicetam episcopum Aquileiensem, sed potius Nicetam Dacum sancti Paulini Nolani amicum; res est paulo latius explicanda.

Quamuis itaque ethnica superstitio ex Euangelii predicatione, etiam tribus prioribus seculis inter ipsos Cesarum exertos gladios pro eadem tuenda, multum et dignitatis et ponderis per quotidianam Christianorum copiosam accessionem amisisset, ita ut Tertullianus, in Apologetico, capite 17, exprobrare gentilibus fidenter potuerit, quod licet hesterni, ut ipse aiebat, Christiani essent, omnia tamen ethnicorum loca suo tempore iam impleuerant, urbes, insulas, castella, castra ipsa, tribus, decurias, palatium, senatum, forum, omnia uno uerbo, solis idolorum templis exceptis: quamuis hec eadem ethnica superstitio ex pace Ecclesie data a Constantino imperatore, quarto seculo  ineunte, extremum ueluti ictum acceperit, ita ut Christiana religio in toto Romano orbe locum subacti undique erroris occupauerit, et religio Romani imperii facta esset: non ita tamen tunc, ac diu etiam postea, hec sola ac tranquilla regnauit, ut non iugiter cogeretur aduersus multitudinem hominum dimicare, qui etiam in tanta Euangelii luce pristine superstitionis tenebras tenaciter diligebant. Huius multitudinis ethnicorum undique consistentium toto quarto Ecclesie seculo, et etiam in primariis orbis Ecclesiis ab ipsis apostolis institutis, abundant in ceuis monumentis indicia; eaque presertim nobis exhibent ipsi sanctissimi Ecclesiarum antistites illius etatis, in quorum lucubrationibus que supersunt ethnica superstitio ab iisdem exagitata, adhuc proculdubio uigens, nec uiribus destituta omnino conspicitur. Hic interim nobis sufficiat meminisse imperii Iuliani Augusti, necnon et conatuum Symmachi senatoris pro ara uictorie  sub ualentiniano ac Theodosio Augustis; ut apertum fiat, quam multi tunc essent, quantique adhuc ualerent idolorum cultores.

Quid nunc de seculo quinto? Quintum seculum ueluti aperuerunt tot ille calamitates, que Romanum imperium a fundamentis primum concutientes, illius demum ruinam in Occidente, barbaris undique preualentibus, properarunt. Quis autem ignorat ethnicorum illius temporis in toto orbe clamores aduersus Christianam religionem, et pro publico idolorum cultu restituendo, cuius cessationi omnia tribuebant incommoda, quibus imperium afflictabatur? Hinc nempe origo egregii operis diui Augustini de Ciuitate Dei, hinc etiam origo historiarum Orosii aduersus paganos; que duo Opera, duo noua fuerunt diuersi generis Apologetica illis circumstantiis opportuna pro Christiana religione, ad depellendam inuidiam quam oblocutionibus suis undique eidem conflabant ethnice superstitionis cultores magno adhuc numero ubique presentes, et ad Christianorum hominum confirmandam  etiam in tot aduersis uoluntatem ac fidem. Patet igitur ethnicorum multitudo etiam quinto seculo ineunte, cum iam undique exstarent per uniuersum orbem Ecclesie, necnon etiam florerent tum prestantissimis doctrina ac sanctitate episcopis, tum preclarissimis uirtutum omnium exemplis, tum etiam sanctissimis institutis. uerum quidem est, Theodosii atque Honorii legibus clausa fuisse idolorum templa, ac prohibita publica sacrificia, ideoque cultum etiam illum quemcumque idololatrie proprium, unde ethnicorum religio constabat: at leges ipse nec plenum ubique terrarum sortiebantur 138 effectum, et silere nonnumquam debuerunt ante ipsos oculos Augustorum a quibus late fuerunt. Theodosio iuniore imperante, adulto scilicet seculo quinto, adhuc uigebat in ipsa urbe regia Constantinopoli ethnica superstitio: ipsius namque merito datum fuit, quod idolorum templa funditus euerterentur, adeo ut nullum pristine superstitionis uestigium remaneret. Ipse quoque templum in  ea urbe dicatum demoniis, appellatumque Tycheum, uero Deo in Martyris Ignatii honorem dedicauit, locatis ibidem ipsius reliquiis ex cemeterio translatis quod erat extra portam Daphniticam, ut scribit Euagrius Scholasticus libro I, capite 16, anno 451, ut Muratorius monet in Annalibus Italie, Marcianus Augustus legem tulit aduersus paganos, que exstat in codice Iustinianeo, libro uII, de Paganis. At anno 467, quo Anthemius imperator urbem Romam ingressus fuit, adhuc ibi Lupercalia celebrabantur in honorem dei Februarii, ut liquet ex epistola Gelasii pape I, aduersus Andromachum senatorem, que exstat in Conciliis Labbei, cura Coleti, tomo u, col. 359. Liquet insuper ex eadem epistola, etiam tempore pontificatus eiusdem Gelasii, qui ab anno 492 usque ad 496 Ecclesiam gubernauit, multorum studium uiguisse in ipsa urbe Roma pro Lupercalium instauratione, que sublata non diu ante fuerant. Non negauerim quidem in eadem epistola reprehendi a pontifice maximo Christianos qui huiusmodi paganam Lupercalium  celebritatem tuebantur, et restitui curabant: uerum ex eadem epistola similiter constat, tunc quoque in ipsa Romana urbe non defuisse paganos homines, qui in hac celebritate Christianis ueluti anteibant, quique etiam absque Christianorum societate Lupercalia inter se agere potuissent. Ait enim in fine illius epistole idem Gelasius pontifex: »Postremo quod ad me pertinet, nullus baptizatus, nullus Christianus hoc celebret, et soli hoc pagani, quorum ritus est, exsequantur. Me pronuntiare conuenit, Christianis ista perniciosa et funesta indubitanter existere.« En distinctionem a Gelasio adhibitam, Christianorum et paganorum. Christianis spectacula huiusmodi non conuenire contendit: Paganos uero nominat qui talia tunc agebant, et quos cum impedire non posset, solos saltem, absque Christianorum accessu, agere uolebat. Pagani igitur, etiam Gelasii pontificis tempore, Rome adhuc exstabant, qui Lupercalium lasciuiam  sectabantur, et Christianum etiam populum ad eorum imitationem alliciebant.

Romam uero cum dicimus, de qua Ecclesia loquimur? De ea nimirum tam felici Ecclesia, cui totam doctrinam apostoli cum sanguine suo profuderunt; uti non minus magnifice quam ueraciter effatus fuerat Tertullianus de Prescriptionibus, capite 36. De ea Ecclesia loquimur cuius a Petro successionem episcoporum continuam absque ullo hiatu, ad ostendendam illibate doctrine traditionem, Ireneus, Augustinus, aliique Patres hereticis iam obiecerant. De ea Ecclesia loquimur que sanctorum martyrum immenso numero gloriabatur, que prestantissimis sanctissimisque uiris iam tunc abundauerat. De ea Ecclesia loquimur, de qua Innocentius papa I epistola 25, apud Coustantium, editionis Parisiensis col. 856, ad Decentium Eugubinum iam scripserat, quod per sacerdotes a uenerabili apostolo Petro eiusque successoribus constitutos Ecclesias instituerat in omnem Italiam, Gallias, Hispanias, Africam atque Siciliam, et insulas  interiacentes. Si talis porro ac tanta Ecclesia ab ipsis apostolorum principibus erudita, tanta gloria illustris, tantis meritis cumulata, totque Ecclesiarum mater; si hec, 139 inquam, Ecclesia etiam quinto labente seculo paganos homines in sinu suo et intra Urbis menia habebat, contra quorum insanas superstitiones ac turpitudines necesse erat ut Gelasius pontifex Christianum populum commoneret; non est cur clarissimus Zabeus scribere possit, repugnare omnino, quod Aquileie, Nicete tempore, quinto nimirum seculo iam prouecto, fuerint idololatre qui mererentur ab eodem apposita oratione perstringi, et contra quos admonendi essent fideles; propterea quod Aquileia iis temporibus inter Italie urbes post Romam cultissima fuit, atque scientiis litterisque florebat, et quia Aquileia a diuo Marco religionem Christianam acceperat, et magnorum uirorum predicatione qualibet in etate iam fuerat erudita; ut inde concludat, Nicetam hunc Gennadianum, auctorem libri de Erroribus gentilitatis,  atque alterius Explanationis Symboli, non esse Aquileiensem nostrum Nicetam, sed potius Nicetam Dacum Paulini Nolani amicum. Sed iam propius ad Aquileiensem Ecclesiam nunc accedamus oportet; ipsam deinde, sed post aliquem etiam a recto itinere excursum, commodius inspecturi.

Roma iter facientes Aquileiam uersus, gradum sistamus Rauenne, que altera tunc regia urbs erat, populo opibusque potens, ubi imperii Occidentalis aula posita, et ubi ipsa Augusta familia medio circiter hoc quinto seculo fere semper commorabatur. Potissimum huius urbis atque Ecclesie decus sanctus Petrus Chrysologus tunc florebat, uniuersamque Ecclesiam illustrabat uite sanctitate, atque doctrine prestantia. Si porro illius sermones intueamur, et eos maxime quos habuit in Symbolum apostolorum, et alium quoque cui titulus de Kalendis Ianuarii, que uaria gentium superstitione polluebantur, qui est ordine 155 in editione Sebastiani Pauli, liquido ex eisdem intelligemus fuisse paganos idolorum cultores etiam in illa Italie parte,  et in ipsa Rauennatensi eius diecesi, qui zelum sancti presulis exercebant, tum pro illorum conuersione, tum etiam pro Christianorum in fide ac disciplina uite constantia. Pauca delibare prestat ex his sermonibus, ne gratis asseruisse uideamur. »Hinc est quod ueniens ex gentibus impositione manus, et exorcismis ante a demone purgatur, et aperitionem aurium percipit, ut fidei capere possit auditum, ut possit ad salutem prosequente Domino peruenire.« Ita sanctus Petrus Chrysologus sermone 52. Exstabant ergo gentiles Rauennatensibus noti, qui ad ecclesiam aliquando ueniebant; si de eorum in ecclesiam ingressu, ac de ceremoniarum ualore que erga eos adhibebantur, sanctus episcopus data occasione fideles suos alloquebatur. Quod uero gentiles in Rauennatensi agro positi reapse ad ecclesiam uenirent, ea insuper que sequuntur ostendunt. »Ergo de cordibus uestris expurgate perfidie cenum, ut pura per uos fidei fluenta percurrant:  incredulitatis fruteta in uobis radicitus amputate, ut excrescant ad alta credulitatis uestre robusta plantaria . . . Deum suum qui uult scire, nesciat gentium deos: qui deos dicit, contradicit Deo. Seruire uni libertas est, captiuitas multis.« Ita sermone 51 in Symbolum apostolorum: »In Deum uos hodie merito confitemini credidisse, quando deos, deasque, sexu dispares, numero confusos, turba populares, uiles genere, fama turpes, impietate maximos, primos scelere, crimine singulares, ipsis etiam sepulcrorum suorum uultibus accusatos, letamini uos fugisse: quia miserie, doloris, et infelicitatis est, tantos et tales habuisse seruulos, quantos uos et quales dominos hactenus pertulistis: 140 sed ad unum uiuum, uerum, solum, sed non solitarium Deum uos perue nisse gaudete, dicendo: Credo in Deum Patrem.« Hec ipse sanctus presul sermone 57 in idem Symbolum apostolorum. Ad quos uero hec utriusque sermonis uerba, nisi ad catechumenos seu competentes, qui ad Ecclesiam ex gentilitate ueniebant? Ad catechumenos  profecto seu competentes, qui essent filii Christianorum, nequaquam dicere potuisset sanctus presul, fugisse deos deasque, quos hactenus dominos pertulissent, quique tales ipsi seruulos habuerint. Mitto plura alia que afferre possem loca ex huius sancti presulis sermonibus in Symbolum apostolorum, qui multi sunt, et ex quibus omnibus colligitur, ut animaduertit Dominicus Mita, uetus Sermonum Chrysologi editor et illustrator. »Sanctissimum archiepiscopum nostrum quamplurimos baptizasse infideles adultos, tum barbaros, tum Italos ac Rauennates, qui adeo sanctis exemplis, et sacra huiusce pastoris doctrina ad fidem suscipiendam inuitabantur.«

Quod autem necesse haberet sanctus episcopus etiam Christianum populum commonere, ne se sineret abripi ab idololatrarum exemplo, ne se eorum spectaculis immisceret, sequentia, ex supracitato sermone de kalendis Ianuarii, euidenter ostendunt. »Hinc est, fratres, hinc est quod hodie gentiles deos suos feditatibus  exquisitis, excogitato dedecore, et ipsa turpitudine turpiores uidendos trahunt, distrahunt, pertrahunt, quos faciunt non uidendos, etc.« Deinde sequitur. »Hec diximus, fratres, ut proderemus causam quare gentiles hodie faciant deos suos talia committere que sustinemus, et faciant tales qui uidentibus et horrori sint et pudori: faciant ut eos aliquando et ipsi qui faciunt, horreant et relinquant, et Christiani glorientur a talibus se liberatos esse per Christum: si modo non eorum ex spectaculis polluantur, si eorum non inquinent thura tactu, si huiusmodi fugiant de assensione discrimen: quia factis semper est equalis assensus, Apostolo probante, cum dicit: Non solum qui faciunt ea, sed etiam qui consentiunt facientibus.« Ita Chrysologus. Quis porro ex his aliisque supra relatis sancti presulis uerbis, non satis intelligat, et paganos exstitisse in eius diecesi, et multos etiam exstitisse; contra quos Christiani commoneri deberent, et ex quibus quamplures etiam non infrequenter ad Christianam fidem accederent?

 A Rauennatensi Ecclesia ad Taurinensem suam in Subalpinis sanctus Maximus eiusdem circiter eui episcopus inuitat nos ut modicum diuertamus, inde postea Aquileiense iter uia recta repetituri. Exstant siquidem et huius sancti presulis sermones, ex quibus aperte intelligimus multam in illis regionibus paganorum copiam tunc fuisse, maxime uero inter rusticos in pagis ac uillis constitutos. Lectorem igitur non pigeat illius uerba perpendere. »Ergo uiam Domino parare iubemur, nostre equidem fidei puritate, qua non tantum idola uana, atque superstitiosa figmenta aduersemur, sed et in fratribus ea detestemur, et corrigamus.« Ita sermone 58, qui est 7 de Natiuitate sancti Ioannis Baptiste, in nouissima editione Romana. Quid idola uana et superstitiosa figmenta hic sanctus Maximus nominasset, que fideles aduersari deberent, si hec in illis regionibus non exstitissent? Quid ea in fratribus detestanda, immo et corrigenda fideles  suos docuisset, si pagani reapse, quos fratres appellat, inter eos non fuissent? Aduersus paganorum lustrationes, que in diecesi 141 sua adhuc obtinebant, ita sermone 77, qui est 2 de sanctis martyribus Alexandro et sociis: »Et quia audiuimus lustrum a nonnullis sacrilegis mitti solere exemplo sanctorum, obiurgemus impios, castigemus errantes . . . Ceterum, si uidentes hoc tacemus, silentes et patimur, reos nos statuimus, si non operatione sceleris, attamen dissimulationis assensu . . . Quoties mandauit Deus idolorum sacrilegia destruenda, et numquam ad hanc partem solliciti esse uolumus? Semper dissimulauimus, semper spreuimus. Postea nos admonuit imperiale preceptum. uidete quanta Diuinitatis sit derogatio hec humane potestatis adiectio . . . Principes quidem tam boni Christiani leges pro religione promulgant, sed eas exsecutores non exerunt competenter.« Hec sanctus Maximus; ubi indicatam uideas imperialem legem, atque eam fortasse quam supra memorauimus, Marciani Augusti, latam anno 451; ubi quoque testatam  accipias huiusce legis remissam atque incompletam obseruantiam, non secus atque aliarum precedentium Augustorum, prout itidem notabamus ad harum legum inefficacem uim ostendendam pro omnimoda exstinctione ethnice superstitionis.

Duo alii adsunt sermones huius sancti episcopi, nempe 96 et 97 sub hoc titulo: De Idolis auferendis de propriis possessionibus; ex quibus constat idolorum cultum plurimum tunc temporis in illis regionibus, et maxime inter rusticos, uti superius admonuimus, obtinuisse. Memorantur enim hic are lignee, simulacra lapidea, congruens ministerium: hic aruspex, hic dianaticus, hic habitus ipsorum describitur. Sed pauca ex utroque sermone uerba afferamus, que in argumentum nostrum digna sunt que perpendantur. »Ante dies commonueram caritatem uestram, fratres, ut tamquam religiosi et sancti idolorum omnem pollutionem de uestris possessionibus auferretis, et erueretis ex agris uniuersum gentilium errorem. Fas enim non est, ut qui Christum habetis in cordibus, Antichristum  in habitaculis habeatis; cum uos Deum adoretis in Ecclesia, uestri diabolum uenerentur in fanis. Nec se aliquis excusatum putet, dicens, Non iussi fieri, non mandaui . . . . . Tu igitur, frater, cum tuum sacrificare rusticum cernis, nec prohibes immolare, peccas; si non data copia, attamen permissa licentia . . . Grande igitur malum est idololatria; polluit exercentes, polluit habitantes, polluit intuentes, penetrat ad ministros, penetrat ad conscios, penetrat ad tacentes. Immolante enim rustico inquinatur domnedius, etc.« Hec ex priori sermone. Ex altero uero sunt que sequuntur. »Non parum tractatu Dominice superioris profecisse uos credimus; siquidem predicatione nostra ab omni idolorum inquinamento corda uestra purgauimus . . . . . Ceterum, qui scit in agro suo idolis immolari, nec prohibet, quamuis ipse longe in ciuitate consistat, pollutio tamen illum nefanda continget. Et licet aris assistat rusticus, ad domnedium contaminatio exsecranda regreditur. Particeps enim eius  efficitur, si non conscientia, certe notitia.« Hactenus sanctus Maximus. Quot igitur essent pagani, quamque late patens ethnica superstitio in Taurinensi diecesi medio circiter quinto seculo, immo medio iam elapso, quo sanctus Maximus episcopatum gerebat, ex zelo ipsius insectande huius superstitionis tum sermonibus appositis, tum data etiam pro re nata opportunitate loquendi, abunde apparet. Nunc uero a Subalpinis regionibus ad Aquileiensem Ecclesiam recto itinere procedamus.

142 Iter autem agentes, media circiter uia, paululum sistere nos compellit Ecclesia Brixiensis, que habet quod nobis proferat super paganismo sue regionis ex sermonibus sancti sui episcopi Gaudentii, qui quarto desinente et quinto ineunte seculo floruit: obiit enim iuxta aliquos anno 410, iuxta alios uero anno 427, uti ex prefatione Pauli Galeardi ad eius Opera Patauii edita Cominianis typis. Quid igitur nobis  exhibent hi sermones? Tractatus quartus de Lectione Exodi hec habet: »uos igitur, neophyti, qui estis ad beate huius ac spiritualis Pasche epulas inuitati, uidete quomodo ab omni pollutione escarum quas superstitio gentilis infecerit, uestras animas conseruetis. Nec sufficit ut a mortifero demonum cibo uitam suam custodiat Christianus; sed ut omnia abominamenta gentilium, et omnes idololatrie tramites, sicut quedam serpentis diaboli uenena diffugiat. Partes enim idololatrie sunt ueneficia, precantationes, suballigature, uanitates, auguria, sortes, obseruatio ominum, parentalia, inquam, unde idololatrie malum extulit caput erroris. Nam gule sue causa primum ceperunt homines prandia mortuis preparare, que ipsi comederent; post hoc etiam sacrificia ausi sunt eis sacrilega celebrare . . . . . Cauete, queso, ab his omnibus, etc.« Tractatus uero 13 eiusdem sancti episcopi Gaudentii die Natali Domini, hec alia exhibet: »An existimatis quod Deum diligat tepidus ac negligens Christianus, qui idola in  possessionibus suis coli permittit; qui fanum demonis et aram diaboli stare in contumeliam Dei patitur?« Exhibent itaque nobis sancti Gaudentii Brixiensis sermones paganorum cultum etate sua etiam in Brixiensi diecesi, maxime uero in possessionibus, inter rusticos nempe in pagis ac uillis, prout nuper uidimus in Subalpinis: nec talem quidem cultum, qui dici posset ethnice superstitionis aspernande quedam reliquie, sed talem qui idola adhuc haberet omnium oculis exposita, qui aras et fana, qui sacrificia quoque animalium unde esce fortasse uenales, qui ceteras insuper foueret abominationes; de quibus omnibus necesse erat ut Christiani identidem ab episcopo monerentur. Hac quoque notitia non inopportune per uiam instructi, et a Brixiensi agro digressi, ecce iam adsumus Aquileie; que scopus est totius nostri per uarias Italie partes, seu itineris seu excursus.

Ut primum uero Aquileiensem diecesim ingredimur,  ecce nobis obuius sanctus Aquileiensium episcopus Chromatius, auctor Sermonum seu Tractatuum, qui supersunt, in Mattheum; qui Ecclesiam Aquileiensem, quarto labente seculo, gubernauit ad annum usque septimum seu octauum seculi quinti. Quid porro de paganis, qui etate sua in Aquileiensium finibus essent, nobis prodit sanctus Chromatius? Non quidem ex professo de paganismo loquitur ipse, qui forte et alia scripsit que ad nos minime peruenerunt; sed ubi data occasione paganos nominat tractatu 7 in Mattheum capite 1, qui exstat in Bibliotheca ueterum Patrum Andree Gallandii, tomo uIII, hec pauca notatu dignissima habet. »Habemus aduersarios et gentiles qui fidei nostre aduersantur, qui nos interdum tempore persecutionis ad nefanda sacrificia cogunt.« Hec uerba profecto gentiles ostendunt in Aquileiensi ipsa diecesi, ubi Chromatius loquebatur, quarto exeunte et quinto incipiente seculo, prout indicant ipse uoces, que tempus locumque disserentis respiciunt. Nec ita uero exiguos  numero eos ostendunt, ut reliquie forte alique gentilitatis et paucissime certe dici possent, ueluti 143 Zabeus existimat: neque enim paucissimi numero tales esse poterant, qui uel nominari deberent ueluti aduersarii nostri, nostreque fidei aduersi, multoque minus qui nos persecutionis tempore ad sacrificia cogere ualerent, prout hic accidere posse putabat Chromatius. Luculentiora nichilominus exstant que dicenda ueniunt, queque petenda sunt ex eodem fonte, ad quem nos aduocat ipse clarissimus Zabeus.

Hic nimirum ad Rufinum Aquileiensem nos prouocat, qui ceuus Chromatio fuit et obiit anno 410, ut Fontaninus ostendit in uita ipsius quam adornauit, assentiente etiam De Rubeis in Dissertatione sua de Rufino, capite ultimo: »Precesserat, ait Zabeus, Nicete Aquileiensi Rufinus . . . Rufinus autem et ipse symbolum explicauit . . . Iam uero Rufinus ita loquitur de Dei ueri unitate et existentia, ut uel silens moneat  sua in regione et suo tempore gentilitatem non eguisse diligenti impugnatione. Anne dicemus eam annorum decursu uirium accessionem fuisse nactam, et sedente Niceta adoleuisse?« Rufinus quidem Aquileiensis Chromatio ceuus, et presbyterorum Aquileiensium cetui ab eodem aggregatus postquam ab Oriente digressus Aquileiam rediit, ut scribit idem De Rubeis in precitata dissertatione, capite 14; Rufinus, inquam, probabiliter dum Aquileie presbyterum ageret, quod usque ad obitum Chromatii fuit, Commentarium suum in Symbolum concinnauit, ab eodem nuncupatum Laurentio cuidam episcopo; quem unum fuisse ex episcopis Aquileiensi Ecclesie addictis, et unum ex iis qui auxiliarem episcopo diecesis operam prebebant, superius coniectauimus. Rufini proinde auctoritas in hoc Commentario, in iis que Ecclesiam suam Aquileiensem spectant, plurimi est facienda: immo cum presbyter ipse Aquileiensis ad episcopum scribat Aquileiensi diecesi addictum, ea ibidem scripsisse dicendus est, que Ecclesie sue  Aquileiensis usui maxime necessaria forent. At Rufini Commentarium hunc in Symbolum ualde obiter legisse debuit Zabeus, qui ita de Rufino scripsit; aut certe illum legit aliis atque aliis cogitationibus occupatus. Tantum enim abest quod Rufinus in suo in Symbolum Commentario, prout Zabeus asserit,uel silens moneat sua in regione et suo tempore gentilitatem non eguisse diligenti impugnatione; ut Rufinus immo totus ibi sit in impugnanda quoque, et diligenter quidem, gentilitate, ubicumque sese offert occasio. Res est igitur enucleanda: quod dum facimus, Zabeo hic dupliciter respondemus; ostendentes nimirum, et Rufinum in suo Commentario impugnasse data opera etiam gentilitatem; et eiusmodi gentilitatem reapse Rufini tempore in Aquileiensi regione exstitisse, que impugnari etiam ex professo ac diligentermereretur.

Rufini Commentarium in Symbolum pre manibus habeo, quem nobis exhibet clarissimus Rufinianorum  Operum editor et illustrator Dominicus uallarsius. Quod primo dicendum uenit contra animaduersionem Zabei, illud est, Rufinum in Commentario suo parum aut nichil de Dei ueri unitate et existentia disseruisse, et nichil certe quod ad unitatem existentiamque probandam atque demonstrandam faceret; ut proinde nullam ex hoc capite occasionem habuerit impugnandi gentilitatem. Dei ueri existentia atque unitas, iam res erat ea etate, et maxime apud illos maiores nostros de qua non essent amplius Christiani homines muniendi aduersus gentilitatem; et de qua gentiles ipsi, aut infideles quicumque qui contra sentirent, irridendi magis essent quam confutandi. Gentilitas nichilominus uel in ipso Commentarii sui exordio a Rufino data 144 opera impugnatur. Explanans enim, numero 3, priora Symboli uerba: Credo in Deo Patre omnipotente, nonnichil immoratur in perpendenda prima uoce credo, cuius propterea uim ostendit, ac necessitatem patefacit, adductis uariis ex uita humana, atque ex communi agendi ratione aptissimis  similitudinibus: quod a se ideo factum dicit, ut paganorum obiectioni obuiam iret, qui nobis, ut ipse ait, nimiam credendi facilitatem opponunt. Ipsum itaque audiamus loquentem: »Hec autem idcirco in principiis premisimus, quia pagani nobis obiicere solent, quod religio nostra, quia rationibus deficit, in sola credendi persuasione consistat: et ideo ostendimus, nec agi, nec stare aliquid posse, nisi precesserit uis credendi.« Hic certe Rufinus ab initio Commentarii sui et gentilitatem diligenter impugnat, et gentilitatem suo tempore in Aquileiensi prouincia fuisse insinuat que tam diligenti egeret impugnatione.

A numero tertio huius Rufiniani Commentarii ad undecimum et duodecimum procedamus. Agit hic Rufinus de eo Symboli articulo, qui partum uirginis credendum proponit: Qui natus est de Spiritu sancto ex Maria uirgine. In numero precedenti attulerat oracula prophetarum, que de ineffabili hoc mysterio  sunt, et contestationem euangelici sermonis, qui impletum asserit quod illa ante nuntiauerant aliquando futurum. In his porro duobus numeris, undecimo ac duodecimo, qui tres pene integras columnas constituunt Rufiniani Commentarii precitate editionis in-folio, uti aiunt, totus est Rufinus in confutanda gentilitate, cuius erat aduersus Christi fideles partum uirginis irridere. Ita autem incipit: »uerum hec quia ex Scripturis propheticis asseruntur, possunt forte Iudeos, quamuis sint infideles et increduli, confutare. Sed pagani solent irridere nos, cum audiunt predicari a nobis uirginis partum: propter quod paucis eorum obtrectationibus respondendum est.« Sequitur itaque Rufinus toto numero undecimo ac sequenti, et paganorum obtrectationibus inuicte ac erudite respondet, prout paganis auctoritatem sacrarum nostrarum litterarum non agnoscentibus conueniebat; partim nimirum ratione, quantum in re tanta sat est; partim ad hominem loquens, capta scilicet occasione tot natalium monstruosorum atque incredibilium  ethnice religionis, quibus tamen ceca gentilitas fidem non denegabat; partim uero exemplis ac similitudinibus obuiis, que rem supra humanum intelligendi modum positam, et rationi non aduersam ostenderent, et insuper aliquatenus explicarent. Quomodo autem hec omnia in Rufini Commentario tam fuse digesta aduersus gentilitatem Zabeus non uiderit, prorsus, fateor, non intelligo.

Alterum quoque referre placet ex Commentario eodem locum, ubi Rufinus gentilitatem ex professo exagitat; et est sub numero 40, in quo agit de articulo Remissionem peccatorum. Totus in hac parte Rufini sermo est contra gentilitatem: en propterea quomodo ipse loquitur: »Solent cum irrisione aduersum nos dicere pagani, quod ipsi nos decipiamus qui putemus crimina que opere commissa sunt uerbis posse purgari. Et aiunt: Numquid potest qui homicidium fecit homicidia non esse, et adulter non uideri qui adulterium perpetrauit? Quomodo ergo  huiuscemodi criminum reus sanctus uobis effici subito uidebitur?« Respondet itaque Rufinus et huic paganorum obiectioni aduersus Christianorum fidem, ac deinde ita contra eos concludit: »Hoc modo fides nostra non inuenitur naturalibus rationibus aduersari, 145 dum remissio peccatorum, non gestis, que mutari non possunt, sed animo quem de malo in bonum conuerti certum est, deputetur.« Rufinus igitur Aquileiensis ipse est qui clarissimo aduersario nostro Zabeo ostendit, et se aduersus gentilitatem in suo Symboli Commentario non semel nec ieiune, sed pluries ac prolixe quoque sermonem habuisse, et gentilitatem ipsam propterea in Aquileiensium partibus talem euo suo fuisse, que tum ad eamdem assidue profligandam, tum ad Christianorum roborandam confirmandamque fidem, diligenti ac sedula impugnatione indigeret.

A Chromatio episcopo Aquileiensi et a Rufino presbytero usque ad Nicetam, ab anno nimirum 410 usque ad 454, Aquileiensia monumenta non suppetunt,  quibus ethnica superstitio in Aquileiensi diecesi ualeat demonstrari. Aquileiensium presulum et presbyterorum lucubrationes post Chromatium et Rufinum usque ad Nicetam, si que fuerunt, ad nos minime peruenerunt; paruis duobus aut tribus exceptis opusculis hac illac editis, de quibus querunt ac disputant eruditi. Sermo ille tantummodo 242 de Symbolo ad competentes, qui exstat in appendicibus Augustinianis, quique, ut superius capite 4 diximus, probabiliter spectat ad Augustinum episcopum Aquileiensem Chromatii successorem; solus hic sermo paganorum mentionem facit, unde fortasse colligi posset paganos ibidem etiam tunc exstitisse: ad articulum enim, Inde uenturus iudicare uiuos et mortuos, ait: »Christianos iudicat et paganos, iustos et peccatores, fideles et impios.« Quid namque paganorum hic mentio ad competentes in Symboli explanatione, si pagani in ea regione non exstitissent, iam competentibus  eisdem noti, et ex quorum numero probabiliter competentium illorum aliqui iam fuissent; ut differentiam iudicii diuini inter eos ac Christianos intelligere possent ex simplici eorum indicatione, quemadmodum intelligebant inter iustos et peccatores, fideles et impios, quibus numquam caruit area Domini? Sed hec obiter dicta habeantur, ne quidquam pretermittatur eorum que in argumentum hoc afferri possunt.

Ceterum quid opus est monumentis ad coniiciendum, etiam post Rufini tempora, uiguisse gentilitatem in Aquileiensium regione; quandoquidem Rufino superstite eam uidimus tam late diffusam, ut ipse quoque fusiori calamo eamdem impetere coactus fuerit? Nil mirum proinde gentilitatem, etiam post quadraginta et amplius annos, inter Aquileienses fuisse; ut et Nicetas ipse cogeretur, tum apposito libello, tum data occasione competentes alloquendi, sermonem in eamdem et conuertere, et data opera instituere. Nonnisi lento nimirum gradu gentilitas penitus deleta fuit; que non modo integrum quintum seculum, sed  sextum etiam iam adultum ac labentem attigit in ipso Italie sinu, ut mox uidebimus. Preterea Nicete Aquileiensis tempore potuitne Aquileia melioris esse conditionis quam Roma sub Gelasio papa, quam Rauenna sub Chrysologo, et Augusta Taurinorum sub Maximo episcopis, qui eodem nimirum, et etiam posteriori tempore floruerunt, uti in singulis uidimus? Etsi fortasse non ita frequentes numero essent pagani Nicete etate in ipsa ciuitate Aquileiensi, abundabant procul dubio in Aquileiensi agro, inter rusticos nempe in pagis et uillis constitutos; uti uidimus eodem tempore similiter abundasse in Subalpinorum agris, et non multo ante in possessionibus Brixiensium sub Gaudentio episcopo. Immo cum maxime inter rusticos ethnica superstitio quinto seculo sedem haberet, mirum uideri 146 non debet, si iidem idololatre, ceteris naturaliter superstitiosiores, crassiorisque ingenii, ad portenta et ad monstra quandoque descenderent, ut leui etiam ex causa, suos presertim  quos uiderint aliqua uirtute prestare, inter deos referre uoluerint. Quidni igitur Nicetas in libello suo de Erroribus gentilitatis, ubi Melodii illius meminit atque Gadarii, quos suo pene tempore aiebat inter deos fuisse ab ethnicis relatos, exempla attulerit apotheosis cuiusdam peracte a rusticis paganis Aquileiensis ipsius prouincie?

uerum liberaliter nimis a nobis actum fuit, cum diximus non ita fortasse frequentes Nicete tempore fuisse paganos in ipsa ciuitate Aquileiensi; ex eo enim quod Aquileia iis temporibus inter Italie urbes post Romam cultissima fuit, et scientiis litterisque florebat, uti uerissime admonet Zabeus, ex eo quoque quod Aquileia, dum secunde res essent, ueluti altera Roma in Italia haberetur, ut coniicimus ex historiis; inde inferre debemus, in eadem etiam abundasse paganos plusquam in reliquis inferioris ordinis ac dignitatis ciuitatibus. Clarissimus Innocens Ansaldus hanc nobis suppeditat animaduersionem in eruditissimo suo opere, cui titulus: Multitudo maxima eorum qui prioribus  Ecclesie seculis Christianam religionem professi sunt, capite 16 pag. 343 editionis Taurinensis. Ait enim quod »illud qualecumque pugne et contentionis genus, quod quarto fuit seculo inter uices Christiane religionis, ac idololatrie, non a prouinciarum ac regionum uel Orientis uel Occidentis oppositione, repugnantia, ac mobilitate deriuatum est, sed a solis urbibus imperii precipuis, quarum non exigua pars communicatione conditionis, negotiorum, ac munerum, adeo cum ethnicorum sacris implicata, inuolutaque erat, ut nisi difficillime non poterat illo ab impedimento expediri . . . Uniuersum Romanum imperium iam Christianum factum ostendit , dum Rome magna pars suorum adhuc teneretur studio deorum, quorum numini uictorias, potestatem et gloriam se debere suam somniabat . . . Idem prope diceres de ceteris urbibus prouinciarum dominis, ut Romanam magnitudinem et fastum, ita superstitionem  et uitia emulantibus . . . Maiora igitur obstacula in urbibus ceterarum dominis, quam in urbibus prouinciarum, inque oppidis, et pagis, et uicis, cum passa fuerit religio, mirum esse non debet, si quarto etiam seculo emulam in urbe omnium principe habuerit idololatriam, quam prope iam exstinxerat in cunctis minoribus Romani imperii urbibus et locis.« Hec Ansaldus de quarto Ecclesie seculo, de quo sermonem habebat: que quomodo et ad quintum etiam extendi optime possint, ex hactenus dictis super ethnica superstitione quinti seculi, maxime in precipuis Italie urbibus, Roma atque Rauenna, satis elucet. Neque interim repugnat de Aquileia itidem dici posse, etiam paulo post Attilanam cladem, ac Niceta sedente, quod ipse de precipuis imperii urbibus affirmabat: non enim illico per cladem illam ea urbs a propria dignitate deiecta fuit, sed paulatim; atque tunc maxime, cum nouis post Nicetam superuenientibus calamitatibus, irriti demum cederent ciuium conatus ad eam in gradum pristinum restituendam.  Sed progrediendum adhuc in hoc argumento, quod primum est inter oppositiones Zabei, quibus data opera nitimur satisfacere, et quod pro rei grauitate meretur etiam diligenter expendi.

Ut ostendat Zabeus Nicete Aquileiensis tempore opus non fuisse ea predicari Aquileie aduersus gentilitatem 147 que Nicetam suum predicasse Gennadius asserit, ait, quod Aquileie a tempore diui Marci euangeliste idolorum templa dirui ceperunt, et idola ipsa a profanis aris euerti. Id certe lato quodam modo dici posse negauerit nemo, etsi nullum prodat Zabeus huius rei testimonium; et quamuis magis probabile sit a primis illis trium priorum seculorum Christianis deserta potius fuisse idolorum templa quam diruta, et idola despecta potius quam ab aris euersa, uti ex Tertulliani superius relatis uerbis apparet. Quidquid uero fuerit Aquileie, a tempore diui Marci ad Nicetam usque, de idolorum templis, atque de idolis, qua de re altum in historiis silentium; habemus ex Andree  Danduli Chronico, libro uI, capite 1, prout superius quoque, capite 4, aliud agentes referebamus; habemus, inquam, quod Helias episcopus, seu patriarcha, ut ibidem appellatur, qui, sexto inclinante seculo, Ecclesiam Aquileiensem regebat, templum quoddam paganorum in honorem Bethel in contiguo littore situatum in monasterium puellarum sub sancti Petri apostoli uocabulo transmutauit. Quod hic legimus Bethel, Belenum intelligi uolunt eruditi nostrates apud De Rubeis Monumentorum capite 26, num. 2, quia Belenus celebre fuerat Aquileiensium numen. Sexto itaque inclinante seculo adhuc in Aquileiensi agro, et non procul ab Aquileia ipsa, templum idolorum exstabat, quod in Christianum usum potuit transmutari. Perdurauitne igitur usque ad id temporis in Aquileiensi agro etiam idolorum cultus? Scimus quidem quod templum idolorum alicubi superstes nequit certum esse indicium uigentis eodem tempore ibidem idololatrici cultus: uerum secus fortasse sentiendum, ubi idololatrici cultus indicia eadem etate inueniantur  non pauca, etsi non in ipso loco ubi templum exstasse scimus, in aliis tamen locis, nec ita longe positis, nec minus fama ac celebritate donatis.

Ut autem uestigiis nostris insistamus, quid nobis exhibet de cultu idololatrico, sexto currente seculo, exempli gratia, ciuitas Rauennatium? Ex Cassiodorii uariarum libro I, epistola 6 constat in urbe Rauennate Theodoricum regem, non longe post initium seculi sexti, amplum Herculi templum excitasse; ideoque Agapito prefecto urbis Rome precepisse, ut marmorarios inde mitteret peritissimos ad illud opus perficiendum; ait enim: »In Rauennate urbe basilice Herculis amplum opus aggressi, cuius nomini antiquitas congrue tribuit quidquid in aula predicabili admiratione fundauit, magnitudini tue studiosissime delegamus, ut . . . de Urbe nobis marmorarios peritissimos destinetis, etc.« Non deerant igitur initio sexti seculi etiam in Rauennate regia urbe pagani  homines, qui ueterem cultum idolorum sequerentur; cum Theodoricus rex, qui minime paganus erat, licet Ariana labe infectus, in eorum gratiam amplum Herculi templum in ipsa urbe regia excitauit, multaque impensa marmoribus etiam ornauit, ut in eadem epistola: Hercules namque Rauennatensium tutelare numen fuerat, ut ad hunc locum annotant eruditi Cassiodorii illustratores.

Post Rauennam, quid nobis de idololatrico cultu eodem seculo sexto exhibet Roma? Helias Aquileiensis episcopus, qui templum idolorum ad Christianum usum conuertit, iam anno 586 e uita migrauerat, uti ex Monumentis De Rubeis, capite 29, et sedem Romanam post illius obitum sexto cadente seculo sanctus Gregorius Magnus conscenderat, quam etiam sanctitate uite, doctrina, ac zelo religionis, tam mirifice illustrabat. Exstat porro huius sancti pontificis epistola circa annum 597, aut 598, data ad Agnellum episcopum 148 Terracine, non ita procul a Romana urbe posite, in qua de idololatrico cultu adhuc illic  superstite se notitiam habuisse scribit, et miratur cur ipse hoc emendare distulerit, ac demum hortatur ut diligenter inquirat, et puniat. »Peruenit ad nos quosdam illic, quod dici nefas est, arbores colere, et multa alia contra Christianam fidem illicita perpetrare. Et miramur cur hoc fraternitas uestra districta emendare ultione distulerit. Eapropter scriptis uos presentibus adhortamur, ut hos diligenti inuestigatione perquiri, et ueritate cognita, tam in eis faciatis exerceri uindictam, quatenus et Deus placari possit, et aliis eorum ultio correptionis exemplum sit.« Hec epistola 18 libri octaui in nouissima Operum sancti pontificis editione ueneta curis Gallicciollii. Fortasse Terracinenses illi Christiani erant, in idololatricam postea superstitionem seu delapsi, seu relapsi; et ideo in eos, tamquam in rem que iuris esset Ecclesie, tam districte animaduertendum scribit sanctus Gregorius, ut in officium reuocarentur. Quidquid uero sit: quod ad nos attinet, constat profecto in ipso Italie sinu, quod supra dicebamus, et non ita longe a Romana  urbe, sexto labente seculo, aut idololatriam proprie dictam, aut certe idololatricum cultum uiguisse, pro quo exstinguendo tam sollicitus erat Romanus pontifex. uerum non Terracine modo, sed in maioribus quoque insulis Italie adiacentibus, Sicilia nempe, Sardinia, et Corsica, eodem sancti Gregorii euo, idololatria proprie dicta exstabat, uti ex aliis eiusdem sancti pontificis epistolis euidenter apparet. Ne nimius sim in ipsius uerbis afferendis, pro Sicilie insula recolatur epistola 62 libri tertii, que est ad Eutychium episcopum Tyndaritanum, in qua eum hortatur ut in conuertendis idolorum cultoribus perseueret, et in qua eum certiorem reddit sua se scripta misisse ad pretorem etiam Sicilie, ut ad tam preclarum opus cum eodem sua uirtute concurrat. Quod ad Sardiniam spectat, uideri possunt epistole 24 et 25 libri quarti, quarum prima est ad Zabardam ducem Sardinie, altera uero ad nobiles ac possessores in Sardinia nec non epistola 65 libri noni ad Ianuarium  Caralitanum episcopum; in quarum singulis enixe agit aduersus idolorum cultum ibidem adhuc uigentem, et maxime inter rusticos, quorum precipue causa ad nobiles et possessores scribebat eorumdem dominos. Pro Corsica autem, adeunda est epistola 1 libri octaui ad Petrum episcopum Corsice, in qua eumdem similiter hortatur, ut ab idolorum cultu incolas pergat auertere.

Cum hec porro ita sint de idololatrico cultu per Italiam ac maiores insulas adiacentes sexto exeunte seculo, quid mirum si in Aquileiensi quoque agro exstiterit Helie episcopi tempore, ubi templum supererat idolorum; et ita quidem, ut Helie merito tribuendum sit quod circa sexti seculi finem, cum transmutatione illius templi idololatrici in Christianum usum, idolorum cultus tandem in Aquileiensi prouincia omnino desierit? Utinam uero hic Helias, sicuti pro religione zelator apparet eximius, ita ecclesiastice  unitatis cultor fuisset, quam nimis ledebat peruicacia sua in celebri tunc temporis trium capitulorum negotio. Sed hec iam satis in primam clarissimi Zabei animaduersionem; contra quam concludere iure possumus, nequaquam repugnare quod Aquileiensis Nicetas aut circa dimidium quinti seculi, aut quinto seculo inclinante, uel data opera libellum conscripserit aduersus idololatriam, uel eamdem pro re nata etiam alibi impugnauerit; ideoque ex hoc capite 149 non esse, cur Niceas seu Nicetas Gennadianus intelligi debeat potius ille Dacus sancti Paulini Nolani amicus, quam Aquileiensis noster qui diui Leonis Magni tempore floruit.

Secunda Zabei animaduersio, ex iis eruta que argumento penitiora sunt, in eo sita est: primo, non consueuisse episcopos Aquileienses per se ipsos Symboli explicationem catechumenis tradere; quod probat Rufini exemplo, qui de se ipso, qui baptizatus Aquileie fuerat, ita scribebat libro I Inuectiuarum in sanctum Hieronymum: »Ego . . . ante annos fere triginta  in monasterio iam positus per gratiam baptismi regeneratus signaculum fidei consecutus sum per sanctos uiros Chromatium, Iouinum, et Eusebium opinatissimos et probatissimos Dei episcopos: quorum alter tunc presbyter beate memorie ualeriani, alter archidiaconus, alius diaconus, simulque pater mihi, et doctor Symboli, ac fidei fuit.« Ad illam huius loci partem, ubi Rufinus dicit, quorum alter tunc presbyter, etc., hec duo lineolis clausa inserit Zabeus uocabula ; ut ita ueluti digito indicet, ualerianum episcopum Aquileiensem huic actui seu his actibus non interfuisse, ideoque Symbolum ipsum et Symboli explicationem Rufinum accepisse uel a Chromatio tunc presbytero, uel etiam ab Eusebio tunc diacono, de quo ipse asseruit, quod pater mihi et doctor Symboli, ac fidei fuit. Fatetur quidem illico Zabeus episcopos ipsos pristinis temporibus aliquando solitos fuisse his officiis fungi; sed addit scire se, hunc non omnium episcoporum morem fuisse, et certe deesse monumenta, quibus hic mos de Aquileiensibus  asseratur seculo quinto, immo contraria existere. Secundo loco animaduertit, eos tantum episcopos consueuisse per se ipsos Symboli explicationem catechumenis tradere, aut quibus fuerit familiare publice loqui ex tempore, aut quibus consuetudo scribendi calamum effecerat promptiorem. At nichil tale, addit Zabeus, dicere possumus de beato Niceta Aquileiensi episcopo, de cuius doctrina nulla exstant clara et illustria testimonia, ut ait Henschenius. Si quid huiusmodi Nicetas hic scripsisset, et Gennadii liber impedimento fuisset quominus librorum Nicete Aquileiensis obliuio caperet eruditos, et scientissimus Aquileie clerus caute scriptionum exemplaria in suis scriniis seruasset, ac posteris tradidisset. Pergit tertio loco Zabeus ad stylum Explanationis Symboli beati Nicete; et stylum hunc asserit testari lucubrationem illam eum non habuisse auctorem, quia stylus nempe nitidus est, comptus, Latinus, qui plurimum idcirco requirat exercitationis in scribendo, et maximam lingue Latine  cognitionem: que certe cognitio Nicete Aquileiensi tribui non potest; fuit enim, iuxta illum, potius origine Grecus, ut Dandulus tradit, quam Aquileiensis, ut iudicat noster Ioannes Iosephus Lirutus, qui nititur argumentis que certissimam fidem non faciunt. Quarto demum loco, ut exercitationem in scribendo deneget Nicete Aquileiensi Zabeus, animaduertit quod si attendere uelimus epistole ad eum date a diuo Leone papa, Nicetas ipse fuit etiam scribendi parcior: nam cum querere uellet a summo pontifice quidnam in difficillimis rebus sibi esset faciendum, non iam litteras misit, ut a ceteris episcopis factitatum nouimus; sed Adeodati Romane Ecclesie diaconi uoce usus est, ut constat ex ipso diui Leonis epistole ad eumdem exordio. Ut autem certum est Aquileiensem Nicetam hanc a diuo Leone epistolam suo scripto non impetrasse, ita certum pariter ait nullum superesse uestigium responsionis scripte a Niceta ad eamdem  epistolam. 150 Post hec, en quomodo concludat Zabeus: »Eum igitur qui ad supremum Ecclesie pastorem ne urgente quidem necessitate scripsit, sed aliena uoce usus est; quomodo illa que aliorum industrie antecessores committebant, eum ipsum per se fecisse et scripsisse affirmabimus?« Hactenus secunda Zabei animaduersio, quam in quatuor partes tribuere placuit, ut iisdem singillatim expensis, clarior euadat responsio.

Sit itaque ad partem primam. Nimis certe fidenter asseruit Zabeus non consueuisse episcopos Aquileienses per se ipsos Symboli explicationem catechumenis tradere, ex eo solum quod de se perhibet Rufinus, etiamsi nullam Rufini factum explicationem admitteret. Quis namque ex uno simplici ac nudo facto audeat arguere alicuius Ecclesie disciplinam; que maxime aliena sit a disciplina aliarum, que circum eam sunt posite, Ecclesiarum, sicuti hec esset quam Zabeus astruit, ut mox dicemus? Quam autem abs re Rufini facto innitatur, ut inde eruat ipse consuetudinem  quam Aquileiensi Ecclesie tribuere uellet, ex ipso Rufini facto a clarissimo De Rubeis in luce posito perspicue apparet. Hic nimirum in dissertatione sua de Rufino, capite 2, expendens hec eadem e Rufino a Zabeo prolata uerba, et annum inquirens quo Rufinus Aquileie baptismi gratia regeneratus fuerat, duo statuit aduersus Fontaninum, qui idem argumentum pridem illustrauerat; Rufinum nempe, non anno 371, sed potius 372, baptismum Aquileie accepisse; accepisse uero, non a ualeriano tunc episcopo Aquileiensi, sed a Chromatio eiusdem tunc Ecclesie presbytero, ut pronum quoque est ex ipsis Rufini uerbis intelligere. Inquirens uero De Rubeis cur a Chromatio presbytero baptismum tunc ille acceperit, potius quam a ualeriano episcopo, cuius reipsa fuisset baptisma eidem adulto uiro conferre iuxta illius temporis disciplinam, annotat primo, quod »conferri a presbyteris baptisma, haud uetabant mores eui illius, uel absente episcopo, uel alias ob causas facta ab episcopo  facultate presbyteris id munus obeundi.« Deinde admonet quod tunc »fortasse aberat Aquileia sanctissimus ualerianus, utpote qui operam suam ea tempestate contra Auxentium Mediolanensem, et Arianos totus impendebat: ac Romane interfuit synodo sub Damaso papa celebrate, quam ad annum 371 referunt alii, aliique uerisimiliori coniectura ad annum insequentem 372, quo susceptum a Rufino baptisma credimus . . . Romani concilii, quod secundum sub Damaso numeratur, epistola synodica incipit: Damasus, ualerianus, etc.« Non est igitur cur ex Rufini facto arguat Zabeus non consueuisse episcopos Aquileienses per se ipsos Symboli explicationem catechumenis tradere: quia ualerianus episcopus tunc temporis probabiliter aberat Aquileia, seu Arianismi causa, seu potius Romani sub Damaso concilii; ideoque quod sine episcopo in Rufini baptismate factum fuit, non ex consuetudine illius Ecclesie factum fuisse dicendum est, sed tantum ex accidenti, quia scilicet episcopus absens erat, aut alia de causa impeditus. Ex  hoc autem Rufini facto si eruamus non consueuisse episcopos Aquileienses per se ipsos Symboli explicationem catechumenis tradere; cur non similiter coniiciamus non consueuisse episcopos Aquileienses eodem euo per se ipsos etiam baptisma conferre? uideat Zabeus quo nos ducat hec tam facilis coniiciendi ratio ex unico facto seorsim accepto, et nulla circumstantiarum aut uerarum aut uerosimilium expositione illustrato.

Fueritne igitur Chromatius presbyter 151 qui ea occasione explicationem Symboli tradiderit Rufino, loco absentis aut impediti episcopi ualeriani? Id certe uidetur rationi consonum, ut loco episcopi hoc peregerit presbyter ibi a Rufino nominatus, potius quam archidiaconus, aut diaconus; quorum pariter mentionem facit. Sed cum de Eusebio tunc diacono scribat Rufinus, quod pater mihi, et doctor Symboli ac fidei fuit, hunc probabiliter censuit Zabeus explicationem  Symboli Rufino tradidisse, et hunc propterea crediderit, etiam quia diaconus erat, unum fuisse ex iis qui in Aquileiensi Ecclesia, episcopi loco, expositionem Symboli catechumenis tradebant ante baptismum. Hic uero, pace summi uiri, dixerim, confundi minime debere Symboli expositiones priuatas et publicas, domesticas et solemnes; eas nimirum que fiebant intra domesticos illuminandorum parietes, aut in edibus Ecclesie a templo seiunctis, et eas que in templo coram populo, aut in baptisteriis prope templum habebantur. Confundi quoque minime debent simpliciter catechumeni cum competentibus; ii nempe qui Christiane fidei nomen dederant, sed longe adhuc erant a baptismatis susceptione, cum iis qui proxime sacris undis abluendi essent: illis namque summa tantum Christiane fidei capita commendabantur; his uero solis Symbolum tradebatur, quod etiam reddere debebant statutis diebus, priusquam ad baptismum admitterentur. uideas hinc non solius episcopi esse potuisse hec omnia peragere priscis illis temporibus,  cum baptizandorum copia esset, et baptizandi ad ipsum adulti undequaque confluerent; etiamsi in id unum incumbere uoluisset. Inferiores propterea clerici, maxime uero diaconi, ut compertum est et abunde ostensum apud rerum huiusmodi tractatores, in unaquaque Ecclesia eligebantur, quibus priuata commendabatur instructio seu catechumenorum, seu competentium. Illis nempe prima fidei rudimenta tradebant, quibus sufficienter instructi in competentium numerum acciperentur. His autem Symbolum concredebatur, quod redderent statutis diebus, ut tandem apti essent ad salutare lauacrum.

De Symbolo uero ut hic nonnichil attingam, quod uberius suo loco dicendum erit, quis nesciat oretenus tradi competentibus consueuisse, atque ab iis oretenus reddi, absque ullo scriptionis adiumento; ita ut propterea diuturna opus esset eorum clericorum industria, assidua opera, repetitione frequenti, maxime uero apud eos qui non admodum memoria ualerent, aut non ita prompto ingenio essent? Distinguenda igitur  est hec priuata et operosa, ut ita dicam, seu catechumenorum seu competentium instructio, que ab inferioris ordinis clericis fiebat. ab ea que postea presertim competentibus ab episcopo peragebatur publico loco, et ad quam eos accedere oportebat iam satis prius quantum ad uerba instructos, et nonnichil etiam quantum ad sensum, ut ex ea proficere possent. De prima itaque instructione priuata quam habuerat Rufinus ante baptismum ab Eusebio diacono loquitur ipse, cum de eodem Eusebio dixit, quod pater mihi, et doctor Symboli ac fidei fuit. Iam ad uocem pater quod spectat, cum clarissimo uiro De Rubeis loco citato eam affirmamus hoc loco significare patrinum, sponsorem ac susceptorem; quia talis nimirum fuerit Rufino Eusebius diaconus in salutari lauacro, prout ferebant illius temporis ritus, postquam illi fuerat in fide ac Symbolo institutor. Cum uero notet Rufinus se habuisse in Eusebio diacono doctorem Symboli ac fidei, et ita non sine ratione aliqua Symbolum a fide distinguat;  quidni distinguere 152 hoc modo uoluerit duplicem suam ante baptismum conditionem, simplicis nempe catechumeni ac postea competentis, in quarum utraque doctorem seu institutorem habuerit in Aquileiensi monasterio, ubi positus erat, Eusebium diaconum; in catechumenatu scilicet doctorem fidei quoad prima Christiane fidei rudimenta, in competentium gradu doctorem Symboli, quod nonnisi competentibus, et ad baptismum proximis tradebatur? Ita liceat coniectare ex Rufini uerbis, atque ex disciplina eodem euo uigente, que Aquileiensi Ecclesie procul dubio extranea non fuisse uidetur.

Sed quid nunc de Symboli expositione publica et solemni ab episcopis fieri solita competentibus ad baptismum, seu in Ecclesia seu in baptisteriis, de qua mentio nulla in Aquileiensibus monumentis ueterum seculorum; unde Zabeus asseruit non consueuisse episcopos Aquileienses per se ipsos Symboli explicationem  catechumenis tradere? Ut multa omittam, que ex Orientali Ecclesia afferre possem exempla huiusmodi expositionum Symboli solemnium ab episcopis factarum, ut multa etiam preteream que nobis exhibet Ecclesia Occidentalis ex tot regionibus ubi olim hec eadem obtinuit disciplina; satis sit duorum aut trium meminisse, ex Ecclesiis aut prope Aquileiensem positis, aut non ita procul ab ea distantibus, ut inde pateat quanta opus sit, prope dixerim, uiolentia, ut asseratur Aquileienses episcopos, hac disciplina ceterarum Ecclesiarum circumdatos, non consueuisse per se ipsos Symboli explicatiomem catechumenis seu potius competentibus tradere. Sanctus certe Ambrosius Mediolanensis episcopus ipsa ualeriani et Chromatii Aquileiensium etate, quibuscum etiam necessitudinem quamdam, immo ueluti affinitatem spiritualem habebat ob datam acceptamque episcopalem ordinationem iuxta antiquum duarum illarum Ecclesiarum morem, de quo alias mentio fuit; sanctus, inquam, Ambrosius ipse de se testimonium affert luculentissimum in  epistola ad Marcellinam sororem, que 20 est in postrema ueneta illius Operum editione, ubi hec habet: »Sequenti die, erat autem Dominica, post lectionem, atque tractatum, dimissis catechumenis, Symbolum aliquibus competentibus in baptisteriis tradebam basilice.« Consueuerant igitur episcopi Mediolanenses per se ipsos competentibus Symbolum tradere aut Symboli explicationem: nam ita etiam de hac re scribit Ambrosius, ut nequeat dubitari ipsum simul et factum proprium commemorasse, et episcopale munus asseruisse quod esset Ecclesie sue consuetudine roboratum.

Sed iam ad ipsam Nicete nostri etatem accedamus, et ipsas Symboli episcopales expositiones intueamur que adhuc supersunt, testes discipline eodem euo uigentis in illis Ecclesiis, quarum erant episcopi earumdem expositionum auctores. Sancti profecto Petri Chrysologi Rauennatensis episcopi, cuius alias meminimus, exstant de Symbolo apostolorum ad competentium  instructionem sermones complures, qui uideri possunt in editione Sebastiani Pauli, ubi alius post alium exhibentur; et ubi quoque uideas eiusdem sermones itidem complures de oratione Dominica, similiter ad competentes, quibus cum Symbolo eadem oratio ediscenda ac reddenda tradebatur. Sanctus quoque Maximus Taurinensis episcopus, de quo alibi alia attulimus, preclarum habet de Symbolo ad competentes sermonem, qui inscribitur homilia, et in nouissima eius Operum editione Romana est ordine 83 cum titulo de Traditione Symboli, seu ut alias de Expositione Symboli, aut 153 etiam in Traditione Symboli, de expositione eiusdem. Quid igitur? Dum Mediolanensis Ecclesia, dum Rauennatensis, dum Taurinensis exhibent nobis episcopos suos expositionem Symboli competentibus per se ipsos tradentes; solane fuerit Ecclesia Aquileiensis, ab his prope dixerim circircumsepta, cuius episcopi non consuescerent per se ipsos Symboli explicationem catechumenis tradere, ut Zabeus existimat?

 Ubi etiam animaduertas uelim quam longe abierit ipse a uero, dum dixit episcopos ipsos, generaliter loquendo, pristinis temporibus aliquando solitos fuisse his officiis fungi, et scire se hunc non omnium episcoporum morem fuisse. Etiam que adhuc attulimus ex hac sola superiori Italie parte, ceteris de industria omissis aliarum per orbem Ecclesiarum testimoniis, satis ostendunt, non aliquando tantum, sed passim ac communiter, atque ex uigenti disciplina, sicut etiam ex proprio episcopali munere, solitos fuisse episcopos priscis temporibus his officiis fungi; ita ut etiamsi horum aliqui inueniantur, quos certo constaret his officiis functos non esse, hoc nequaquam ex more factum fuisse dicendum esset, sed alia omnino ex causa, que grauis quidem ac multiplex pro personarum locorum ac temporum qualitate esse potuit.

Ut autem aliquid attingamus etiam ex Aquileiensi  Ecclesia seculo quinto, ne omnino intactum relinquatur quod ipse addit, deesse scilicet monumenta quibus hic mos de Aquileiensibus episcopis eodem seculo asseratur; ecce nobis iterum ante oculos positus sermo 242 in appendicibus Augustinianis, quem antea diximus probabiliter auctorem habere Augustinum episcopum Aquileiensem diui Chromatii successorem. Huius porro sermonis titulus est: De Symbolo ad competentes; ubi post integram Symboli recitationem, in quo desinentis iam tunc Aquileiensis peculiaris formule uestigium aliquod apparet, illius quoque articuli singillatim exponuntur, prout uidere est in aliis Symboli expositionibus quas habemus, et in iis quoque quas nuper citauimus diui Petri Chrysologi, et diui Maximi Taurinensis.

Iam ad aliam partem secunde animaduersionis Zabei accedimus, ubi ait, eos tantum episcopos consueuisse per se ipsos Symboli explicationem catechumenis tradere, aut quibus fuerit familiare publice loqui ex tempore, aut quibus consuetudo scribendi calamum effecerat  promptiorem. Utrumque uero nos Zabeo negamus, eadem libertate qua ipse utrumque asserit. Pro Symboli enim expositione catechumenis, seu potius competentibus, etiam publice tradenda, necesse non erat ut cuiquam familiare esset publice loqui ex tempore, neque ut quis scribendi consuetudine calamum haberet promptiorem. Ex omnibus namque publicis locutionibus, quibus pro officii sui munere operam dabant episcopi, sicuti nulla frequentior quoad materiam, ita nulla certe facilior Symboli expositione; nulla in qua minus uel memoria, uel industria, uel ingenio, uel studio laborare deberent: ita ut etiamsi episcopus aliquis inueniretur, qui impar esset sermonibus ad populum ac homiliis publice habendis, aut quia dicere ex tempore non ualeret, aut quia parum esset in scribendo exercitatus; nullus profecto esse potuerit, qui hisce de causis impar proprie dici posset habendis Symboli expositionibus ad catechumenos, seu competentes. Quicumque uel  raptim perlustrauerit eas quas habemus, uel eas tantum quas nos ipsi citauimus, Symboli expositiones ab episcopis factas, facile intelliget, stylum quidem pro locorum ac temporum ratione esse diuersum, materiam quoque in una eademque re non eodem prorsus modo digestam, aliquid alibi pressius, aliquid alibi latius predicatum; 154 sed nichilominus eumdem ubique inesse rerum ordinem, non studio excogitatum, non arte inuentum, sed ab ipsa articulorum Symboli successione deriuatum; eadem fidei dogmata, eadem religionis mysteria, easdem ubique mysteriorum ac dogmatum explicationes; ut omnino nec memoria laborans, nec loquendi ex tempore aut scribendi exercitio destitutus, iure posset ad hoc munus obeundum ineptus iudicari. Res hec est huiusmodi, ut in ea non sit diutius immorandum. Quid igitur addit Zabeus, nichil tale de beato Niceta Aquileiensi dici posse; scilicet nec illi familiare fuisse publice loqui ex tempore, nec habuisse in scribendo calamum promptiorem, quia de illius doctrina  nulla exstant clara et illustria testimonia, ut ait Henschenius? Etiamsi hoc uerum esset atque exploratum, non inde sequeretur Nicetam Aquileiensem auctorem esse non posse illius Explanationis Symboli ad competentes que ipsius nomen pre se fert, atque ideo Nicetam Gennadianum huius Explanationis auctorem, non esse Nicetam episcopum Aquileiensem.

Quid uero superaddit, quod si Nicetas hic aliquid scripsisset, Gennadii liber impedimento fuisset, quominus librorum Nicete obliuio caperet eruditos? Et exstant nimirum Nicete huius clara et illustria testimonia, et horum Gennadius meminit in libro suo sub Nicete nomine ciuitatis Romatiane episcopi, ut data opera in capitibus precedentibus explicatum atque ostensum est. Quod autem subdit Zabeus de clero Aquileiensi, qui caute seruasset exemplaria scriptionum Nicete in scriniis suis, ac posteris tradidisset, si ille reipsa aliquid scriptum reliquisset; hoc ostendit,  Zabeum ipsum, dum hec animaduertebat, pre oculis non habuisse tot infortunia, quibus Aquileiensis presertim Ecclesia etiam post Nicete mortem obnoxia fuit, neque tot fata que uniuersus orbis a quinto seculo ad nos usque subiuit, unde factum est ut lucubrationum ueterum immensus pene numerus undique interiret; et ita quidem, ut inter auctorum Opera de quibus memoria superest, plura fortasse sint que ab eruditis desiderantur, quam que agnoscuntur. At seruauit fortasse posterorum utilitati Aquileiensis clerus scripta Nicete episcopi sui; ex quibus tamen duo tantum in luce publica sunt, alterum nuper Rome detectum et Nicete ipsius Aquileiensis nomine inscriptum, alterum a multo iam tempore notum ac Nicete etiam Gennadiano ab eruditis tributum, preter fragmenta aliqua que nuperrime inuenta fuerunt. Quis uero negare ausit hec omnia ex Aquileiensi Ecclesia primitus prodiisse ubi ortum habuerunt, siue a Niceta ipso diffusa, siue post eum ab Aquileiensi clero apographis propagata, et  ita a propriis scriniis educta ubi autographa seruabantur?

Tertio loco in secunda sua animaduersione ad stylum Explanationis Symboli beati Nicete se conuertit Zabeus; et stylum hunc ait satis testari Nicetam Aquileiensem non fuisse auctorem Explanationis illius, quia stylus nempe nitidus, comptus, Latinus, qui plurimum exercitationis in scribendo requirit, et maximam Latine lingue cognitionem; que certe cognitio Nicete Aquileiensi concedi non potest, qui potius fuit origine Grecus iuxta Dandulum, quam Aquileiensis iuxta Lirutum. Stylum certe huius Explanationis nitidum, comptum, Latinum, unusquisque qui uere sapiat iudicauerit. Quid inde porro? Inde igitur arguere licet, Aquileiensem fuisse potius quam Dacum Nicetam illum Explanationis huius auctorem. Nicetam certe Dacum sancti Paulini Nolani amicum ex ipso Paulino nouimus Dardanum fuisse, et patriam suam habuisse non longe a Scupis in ipsa Dardania, que partem  155 noue Dacie Cisdanubiane constituebat. Grecam linguam olim obtinuisse in Dardania, immo indigenam linguam fuisse, nemo inficias iuerit. Temporibus uero Nicete Daci, et Grecam et Latinam pariter ibidem in usu positam, indubium quoque uidetur. Latinam scilicet in nouam Daciam, ac proinde etiam in Dardaniam, intulerunt Romanorum colonie ab Aureliano principe e Transdanubiana Dacia euocate, atque illic posite; quas linguam eamdem posteris transmisisse uerosimillimum est: Grecam uero ibidem pariter perdurasse apud ueteres incolas illius regionis dubitari non potest; et ita Grecam eque ac Latinam iisdem in locis usurpatas fuisse. Quid autem in duabus Mesiis, superiori nempe, atque inferiori, ex quarum etiam extremis partibus unicuique detractis, ubi sese inuicem contingebant, Dacia Cisdanubiana in primis constabat ad dexteram Danubii ripam, uti capite secundo ex ueterum monumentis uidimus? Eruditissimus canonicus Mazochius Kalendarii Neapolitani uol. III, pag. 663, colligebat ex  utriusque regionis numismatibus, Mesiam inferiorem Greco sermone, sicuti superiorem Latino usam, hec deinde subdens: »Quantum equidem potui animaduertere, clare in primis urbis Marcianopolis, adhec Nicopolis, Istri, Tomorum, Callatie, Serdice, que inferioris Mesie urbes sunt, nummos nonnisi Grecos reperio, nec ullos eius regionis nummos Latinos uidi. Contra uero Naisi, et Pinci, que in superiore sunt Mesia, numismata Latinas inscriptiones preferunt.« Si hec ita sunt, non modo igitur in Dardania Nicete Daci patria, sed etiam in illis duarum Mesiarum partibus, superioris et inferioris, ex quibus una cum Dardania constabat noua Dacia Cisdanubiana, eiusdem Nicete Daci etate, utraque lingua, Greca scilicet atque Latina, obtinebat; quod ita etiam intelligendum arbitror, ut ambe pariter in illis extremis partibus utrinque obtinuerint, ex ipsa finitimarum quarumcumque regionum conditione,  politico maxime ac naturali nexu unitarum; qua nempe fit, ut lingua unius, per aliquod saltem utriusque loci spatium, sit etiam quodammodo lingua alterius, quoad scilicet familiarem loquendi usum, licet unaqueque propria sit peculiaris sue regionis. Quid uero usuuenit, ubi duo idiomata pariter obtinent in una eademque regione, ex ipsa incolarum, ut ita dicam, indole atque natura? Ut nempe neutrum purissimum sit atque castissimum; neutrum ab omni prorsus peregrinitate alienum, neutrum immune ab omni alterius etiam uitiosa admixtione sensim inducta, etsi non quoad uerba, saltem quoad dicendi modos, et quoad syntaxim. Si igitur stylus Explanationis Symboli beati Nicete, Zabeo ipso iudice, nitidus, comptus, Latinus est, qui maximam lingue Latine cognitionem in scribente testatur, quomodo Nicete Daco sancti Paulini Nolani amico, et in hac noua Dacia ut Zabeus arbitratur episcopo, Explanatio hec tribui tam facile potest, potius quam Nicete Aquileiensi qui sancti Leonis Magni tempore  floruit?

Minus autem huic Nicete Daco sancti Paulini Nolani amico hec Explanatio Symboli tribui potest, si cuius reipsa Dacie hic episcopus fuerit recolamus. Iam dictum fuit, et toto secundo capite huius disputationis prolixe, atque, ni fallor, satis etiam probatum, Nicetam Paulinianum, non in Dacia noua atque Romana cis Danubium posita episcopatum gessisse, sed in ueteri Dacia barbara trans Danubium sita, que Dacos, Getas, Bessos, ac Scythas, barbaras gentes continebat, queque longe lateque ad Aquilonem protendebatur; atque ibi Nicetam ipsum non 156 episcopum alicuius proprie sedis fuisse, sed uniuerse illius amplissime regionis episcopum gentium, id est episcopum apostolicum. Quid igitur ibidem in Niceta episcopo stylus Explanationis Symboli nitidus, comptus, Latinus? Barbare ille gentes, que sicut a Romanis legibus, ita et a Romanorum consuetudine, quamdiu ultra leuam Danubii ripam sese continuerunt,  semper abhorruere; numquid ita fuerint Latino sermoni addicte, ut necesse haberent episcopum suum audire nitido, compto, ac uere Latino sermone loquentem? Immo uero ausim dicere, gentes illas, ac eas maxime que paululum longe a leua Danubii ripa ueterem illam Daciam incolebant, Mediterraneam nempe atque Alpestrem, Nicete etate, id est centum et amplius annis ab Aureliani imperio, quo ueteres suas sedes iterum pleno iure obtinuerunt, ne minimam quidem amplius habuisse Latine lingue cognitionem, etiamsi eamdem antea aliquatenus calluisse concesserimus; easque propterea tunc natiua sua barbarica usas fuisse, ita ut Nicetas episcopus, qui probabiliter ex noua Dacia oriundus ibidem ad Euangelium predicandum pro loci etiam opportunitate missus fuerat, licet fortasse earumdem linguam non prorsus ignoraret, necesse habuerit nichilominus in eadem plenius addiscenda laborare, eiusque uarios dialectos singillatim cognoscere, necnon eadem ipsa barbarorum lingua sermones, exhortationes,  explanationes, et alia huiusmodi semper habere. Id intelligimus satis aperte ex ipso diui Paulini pemate XuII, ad Nicetam redeuntem in Daciam, ubi ait:

Orbis in muta regione per te
Barbari discunt resonare Christum
Corde Romano.
Quid est illa muta orbis regio, nisi regio que muta quodammodo Romano orbi uideretur etiam ob sonum insuetum barbarice lingue, Romanis auribus prorsus imperuium, et similem stridori qui sepe a mutis emittitur absque ulla uocis pronuntiatione, et absque ulla sensuum declaratione distincta? Quod uero subdit, Barbaros discere a Niceta resonare Christum corde Romano, id est mente, affectu ac fide Romanorum, et non dixit Romana uoce, non lingua; hoc magis magisque confirmat, linguam eorum a Latina lingua omnino fuisse diuersam; ideoque Nicetam  Gennadianum qui Explanationem Symboli ad competentes scripsit sermone nitido, compto, Latino, non fuisse Nicetam, barbararum gentium in Dacia institutorem, et sancti Paulini Nolani amicum, sed fuisse potius Nicetam nostrum Aquileiensem qui diui Leonis Magni tempore floruit. Difficultatem non moror, quam superaddit Zabeus ex Greca origine Aquileiensis Nicete a Dandulo asserta. Dixisse modo sufficiat, ex Greca Nicete nominis deriuatione fortasse Dandulum coniectasse Aquileiensem Nicetam fuisse origine Grecum. Quis tamen uetat intelligi posse, Nicetam hunc et uere fuisse origine Grecum iuxta Dandulum, et nichilominus fuisse patria Aquileiensem iuxta Lirutum; nimirum Aquileie natum ex genitoribus, aut progenitoribus, qui essent e Grecia oriundi; Aquileie proinde altum atque educatum, ita ut ibidem natiuam Aquileiensium Latinam linguam ueluti cum lacte imbiberit, quam usu postea ac studio excoluerit, ut stylum demum conficeret, qualem in Explanatione Symboli cum Zabeo admiramur, nitidum,  comptum, Latinum? Sed de hac Nicete Aquileiensis origine inferius suo loco.

uenio ad quartam alterius animaduersionis Zabei partem; in qua, ut uerum fatear, nonnichil iniuriosus uideri posset memorie sancti nostri Aquileiensis episcopi Nicete, nisi aliunde illius nobis animus moderatione ac religione plenus innotesceret. Traducitur enim a Zabeo Nicetas Aquileiensis 157 ueluti scribendi parcior; qui urgente etiam Ecclesie sue necessitate, laborem euitauerit scribende Epistole ad supremum Ecclesie pastorem, et aliena potius uoce usus fuerit ad illius implorandam auctoritatem; qui accepta etiam a diuo Leone Magno epistola, qua Ecclesie sue necessitatibus prouidebatur, que est epistola 159 in editione ueneta Balleriniorum, eidem responsionem non dederit. Nicetam itaque nostrum Aquileiensem  socordie in agendo, negligentie in pastorali officio, inurbanitatis immo et irreuerentie in Romanum Pontificem, Zabeus uel  etiam nolens accusat, ut ita Latine scribendi etiam exercitationem illi defuisse probet; ad confirmandum scilicet quod sibi propositum erat, illum nempe non esse auctorem Explanationis Symboli ad competentes, que quia nitida, compta, Latina, plurimum requirebat etiam in scribendo exercitationis, in eo qui eiusdem auctor fuisset.

Ut ad hec quoque respondeamus, que ceteroquin uideri possent responsione non indigere, nonnulla sunt perpendenda. Si prime linee recolantur precitate epistole sancti Leonis pape ad Nicetam episcopum Aquileiensem, intelligimus quidem Adeodatum apostolice sedis diaconum, ab Aquileiensi Ecclesia et ab ipsa Nicete conuersatione atque colloquio Romam regressum, memorasse sancto pontifici postulata Nicete; sed non inde colligimus nullam omnino Adeodatum ipsum secum tulisse Nicete scriptionem, in qua postulata eiusdem continerentur, que pontifici memoraret. Immo ex ipsa sancti Leonis pape epistola satis, ni fallor, intelligimus scriptionem aliquam  Nicete Aquileiensis Adeodatum diaconum secum tulisse, ex qua postulata eiusdem sancto Leoni memoraret. Capite 1 eiusdem epistole ad Nicetam ita scribit sanctus pontifex: Cum ergo per bellicam cladem, et per grauissimos hostilitatis incursus, ita quedam dicatis diuisa esse coniugia, etc. Illud uerbum dicatis pluraliter expressum, cum ad unum Nicetam Romanus pontifex scriberet, uidetur certe respicere non minus Adeodatum oretenus memorantem, quam Nicetam aliquo modo id ipsum scriptione sua dicentem. Sed fortasse clariora etiam sunt que sequuntur, ut eruamus Nicetam nostrum aliquid scripto tradidisse Adeodato Romano diacono, quod sanctus Leo haberet pre oculis, dum epistolam illam suam ad Nicetam exarabat. Huiusmodi censeri possunt que legimus eodem capite 1: Merito caritas tua uidetur ambigere, quid de mulieribus, que aliis iuncte sunt uiris, a nobis debeat ordinari. Hanc nimirum Nicete  ambiguitatem nonnisi ex Nicete ipsius aliqua scriptione poterat sanctus pontifex deprehendere, in qua idem Nicetas ambiguitatem illam suam uerbis appositis expressisset; quod etiam ex alia dictione uidetur confirmari potest: non enim apte dixisset caritas tua uidetur ambigere, si hac super re aliquid a Niceta scriptum non legisset, cui illud uidetur recte posset accommodari. Ad solam certe relationem Adeodati diaconi, oretenus factam, illud uerbum uidetur minus apposite fuisset a diuo Leone usurpatum. Sed alia quoque adsunt ad rem nostram opportuna. Capite 5 illius epistole ita scribit sanctus Leo: De his autem Christianis, qui inter eos, a quibus fuerant captiuati, immolatitiis cibis asseruntur esse polluti, consultationi caritatis tue hoc etiam respondendum esse credidimus. Capite item 6 hec alia: His uero, de quibus dilectio tua similiter nos credidit consulendos. Capite demum 7, ita concludit: Hanc autem epistolam nostram, quam ad consultationem tue fraternitatis emisimus, ad omnes fratres et comprouinciales tuos episcopos 158  facies peruenire. Ubi certe tam crebro consultatio Nicete Aquileiensis asseritur a diuo papa Leone in responsione sua, minus quidem probabile uidetur huius consultationis scriptum aliquod ipsius Nicete non exstitisse, quod presens sanctus pontifex haberet dum respondebat.

Preterquam quod, si etiam recolamus materiam consultationum Nicete episcopi, sane grauissimam, de coniugiis nempe eorum qui e captiuitate regressi proprias uxores aliis interim nuptas repetebant, de iis qui in captiuitate positi idolothytis usi fuerant, aut ad iterandum baptisma compulsi; uix credi potest Nicetam Aquileiensem hec talia memorie tantum commisisse Adeodati diaconi, nec suo scripto aliquo exposuisse, ut pontifici clare ac dilucide cum circumstantiis omnibus ac rerum serie innotescerent. Si ita negligens reipsa Nicetas Aquileiensis fuisset, uix etiam credi posset sanctum Leonem Magnum, qui in notandis sacerdotum negligentiis adeo erat  sollicitus ut ex eiusdem epistolis constat, non admonuisse Nicetam nostrum in hac eadem epistola ut sibi et Ecclesie sue saltem in posterum diligentius ac sollicitius prouideret. Sed alii episcopi, urget Zabeus, in rebus dubiis proprii muneris, datis epistolis sedem apostolicam consulebant: cur non ita Aquileiensis Nicetas? uerum si Nicetas scripto aliquo, ut uidetur, consultationes suas exposuit summo pontifici, quid refert si peculiarem epistolam ad ipsum non dederit? Ratio autem erat eidem Nicete non dandi peculiarem epistolam; que ratio uix pro alio fuerat umquam episcopo. Aderat quippe Adeodatus Romane Ecclesie diaconus, qui probabiliter ab ipso sancto pontifice Aquileiam missus fuerat, aut etiam ab ipso fortasse Niceta episcopo expetitus, ut illius Ecclesie statum presens agnosceret, atque ad apostolicam sedem testis oculatus referret. Quid opus erat epistola, ubi presens aderat is, qui locum tenebat illius ad quem danda esset epistola? Non alia re opus erat, Adeodato presente, quam lucubratione aliqua,  qua Aquileiensis Ecclesie status, et rerum grauitas exponeretur, subiicienda apostolice auctoritati; quod et Nicetam fecisse probabile est, et nemo Niceta ipso accuratius facere poterat. Sed cur saltem Nicetas epistole sancti Leonis Magni responsionem non dedit? uerum ipsa sancti Leonis Magni epistola, erat responsio ad consultationes Nicete, que scripto ab eodem exarate uerisimiliter fuerant, uti uidimus. Quid igitur responsio ad responsionem, absque noua necessitate scribendi? Atque hec ad quartam secunde animaduersionis Zabei partem dicta sint; que simul ad purgationem Nicete Aquileiensis, a criminationibus in eum coniectis, abunde sufficiunt.

Tertiam suam animaduersionem ex penitioribus cause erutam Zabeus incipit a numero tertio eiusdem secunde partis dissertationis sue, eamque producit ad numerum usque decimum primum. Hec tota uersatur in formula Symboli apostolici que  apud Aquileienses olim obtinebat, tribus singularibus additamentis insigni, et quadam alia uarietate distincta. Cum formulam hanc Zabeus ipsissimam non inueniat in Symboli Explanatione Nicete episcopi, hinc est quod eam Explanationem Nicete Aquileiensi abiudicat; et longa quidem oratione, ex qua intelligimus unum esse hoc ex precipuis argumentis cause sue. Huic responsum ex professo dedimus capite quarto huius nostre disputationis, ubi etiam, ex manifestis indiciis que reperiuntur ueteris Aquileiensis formule in hac ipsa Symboli Explanatione Nicete episcopi, eamdem pertinere asseruimus ad Nicetam Aquileiensem: quapropter hic abstinemus ab omni alia disquisitione hac super re, 159 de qua ibidem satis superque dictum fuit.

Numero duodecimo, ac decimo tertio, soluendas sibi proponit Zabeus obiectiones, quas preuidet sibi ab aliquo obtendi posse, ex Latino scilicet sermone quo exarata est Explanatio Symboli Nicete, et ex cultura styli eiusdem Explanationis. Obiectiones uero  iste tales sunt quibus omnis Zabei responsio insufficiens uideatur: et nos quoque paulo ante ostendimus, culturam styli in Latino eloquio apud Dacos cis Danubium positos non potuisse Nicete Daci tempore obtinere, quia simul in una eademque prouincia due lingue, Greca atque Latina, a multo tempore existebant, minus uero Latinum ipsum sermonem, etiam absque cultura styli, in Dacia barbara Transdanubiana, ubi reipsa Nicetas ille Dacus episcopatum gessit, locum habuisse. Ut autem nonnichil etiam hic pro re nata addamus ad confirmationem eorum que superius dicta sunt; Ulfile quidem episcopi factum, sibi a Zabeo oppositum, qui quarto Ecclesie seculo in suorum Gothorum seu Getarum gratiam, qui cis Danubium Mesie partem ac etiam Thracie ualentis Augusti concessione obtinuerunt , quatuor Euangelia in eorum linguam transtulit, que Dordaci, ex pretioso codice edita fuerunt anno 1665, a Francisco Iunio et Thoma Mareschalo; hoc,  inquam, factum tale est, quidquid Zabeus dicat, ut probet Latinam linguam eo tempore apud gentes barbaras, etiam cis Danubium in Romanas terras traiectas, non fuisse linguam, qua posset ipsis religio predicari. Quid igitur si Danubium transeamus, ubi Nicete Daci episcopalis cura longe lateque protendebatur, etiam per eas ad Boream Ripheasque oras regiones, quo numquam Romanorum uestigia peruenerant; et ubi Barbarorum gentes, etiam que ad leuam Danubii ripam site erant, in proprio solo, et a Romanorum societate seiuncte iamdiu permanebant? Sed hic ad lingue etiam Latine fatum oculos conuertamus oportet, postquam Barbarorum copie e Transdanubianis regionibus in Romanum imperium undique irruentes, orbis terrarum faciem quinto ac sexto seculo immutarunt. Romanum orbem proculdubio gentes ille ubique inuenerunt, maxime in occiduis partibus, Latine loquentem. Si porro gentes illas ponamus Latini sermonis non ignaras fuisse, ita ut Nicetam episcopum quarto et quinto seculo Latine  culteque loquentem potuerint ubique Daci ac Gete, Bessi ac Scythe in suis regionibus intelligere, et ad illius uocem barbariem ipsam quodammodo exuere, et ad uere religionis professionem accedere; cur linguam Latinam longe lateque in Occidente dominantem, maxime uero in Italia ubi natale solum ac sedem precipuam habebat; cur, inquam, gentes ille Latinam linguam protinus non didicerunt; cur eam potius ubique obtinentem adeo infecerunt barbarie proprii sermonis, ut iam lingua Latina, ipsarum gentium causa, passim desierit esse communis, ac demum sacris tantum addicta, et in scholarum angustiis relegata, nouam linguarum formam ad omnium usum gignere ueluti coacta fuerit, qualem nunc ipsi in Italia loquimur, qualemque in Galliis atque Hispaniis usurpari nouimus? Sed ad alias progrediamur Zabei animaduersiones.

Pergit itaque Zabeus penitiora scrutari, et numero  14 illud ait precipue notandum, quod in Explanatione Symboli beati Nicete sermo est contra idololatriam, et contra hereses presertim Arianorum, Marcionitarum, Cataphrygum et Manicheorum. »Porro hec absurda, ait ille, a cultissima Aquileiensium ea tempestate prouincia, ut supra indicauimus, abesse debuerant: contra uero 160 indoli barbararum ferarumque nationum conueniebant;« id est indoli Dacorum illorum, ut ipse autumat, qui cis Danubium Remissianensi episcopo suberant. Hic interim admonere iterum iuuat, male a Zabeo appellari barbaras ferasque nationes, eas que dexteram Danubii ripam Nic te tempore in olebant, maxime uero Dardaniam, seu nouam Daciam Mediterraneam, ubi, iuxta illum, Nicete Daci episcopatus erat. Sed Zabeus in tota sua dissertatione sepe confundit Dacos Romanos cum Barbaris, et Daciam proinde Cisdanubianam cum Transdanubiana: quod probe necessario ipsi erat faciendum post adoptatam opinionem, quod Nicetas Dacus sancti Paulini Nolani amicus episcopus fuerit  Remissiane ciuitatis in Dacia Romana posite. Nam cum ex sancto Paulino constet, barbaras reipsa ferasque gentes eas fuisse, que beato Nicete episcopo amico suo suberant; barbare procul dubio fereque dicende erant etiam ille cis Danubium posite, et in Dardania seu noua Dacia Mediterranea constitute, in excogitato, Remissianensi Nicete episcopatu. Ipse uero Zabeus, qui contra Paulini Nolani apertam fidem cogitur asserere, non fuisse Nicetam episcopum qui primus omnium in Daciam intulit Christi religionem, uti aperte in nota secunda ad primam dissertationis sue partem; qui insuper fatetur ibidem ac probat, iam a tempore Niceni concilii fuisse in eadem Dacia, in Dardania scilicet ac in Mesia quoque, plures iam institutos episcopatus cum suis episcopis sub metropoli Sardicense, quod sane ex monumentis ecclesiasticis aperte constat, et nos quoque secundo capite huius dissertationis iam fuse ostendimus; quomodo non intellexit barbaras ferasque gentes, nonnisi perperam  ac iniurie, dici posse eas quibus Nicetas episcopus Remissianensis in Romana Dacia prefuisset? Sed ad nouam ipsius animaduersionem iam accedamus.

De idololatria nichil est hic addendum ad ea que diximus ab initio huius capitis, ubi ostendimus habuisse reipsa Aquileienses ipsos presules cur aduersus idololatrie reliquias etiam quinto seculo dimicarent. Quid nunc de heresibus Arianorum, Marcionitarum, Cataphrygum et Manicheorum? Breuiter animaduertamus oportet, nullam propemodum fuisse heresim contra quam Aquileiensis episcopus ea tempestate non debuerit fideles suos communire, siue Aquileie sederet, siue alibi in diecesi sua, et ad portum etiam Romatinum ut non semel euenisse arbitramur; cum notum sit ex historia, eo tempore, ac multo etiam ante, ex toto Oriente, ex Grecia nimirum, ex Asia, ex Ponto Euxino, ex Aegypto, necnon ex aliis quoque mundi partibus, commercii causa, cuiuscumque seu religionis seu erroris homines ad maritime uenetie  oras appulisse, Aquileiamque presertim petiisse, ibique incolatum etiam permanenter habuisse, ueluti in urbe que emporium erat locupletissimum, ac ueluti centrum unionis totius orbis; Occidentalis nempe et Orientalis, mercature faciende gratia. Adeatur super hac re clarissimus Filiasius, Memorie storiche dei ueneti primi e second, tomo II, capite 22, qui de hoc argumento erudite simul ac copiose agit.

Ut uero ita reapse de Aquileiensibus episcopis fuisse confirmemus, ecce nobis Aquileiensis Ecclesie presbyter Rufinus, qui de Aquileiensi Ecclesia rem singularem nobis testatur, quod spectat ad hereses, in Commentario suo sepe citato in Symbolum apostolorum; et rem profecto, cuius uix aliud superest exemplum in tota Occidentali Ecclesia. Additamenta scilicet nobis exhibet, que apostolorum Symbolo inseruerunt ueteres Aquileiensis Ecclesie presules, maiores nostri ab eodem ibidem appellati, ut 161  obuiam irent quibusdam heresibus, que neutiquam quidem in Aquileiensi solo orte erant , sed que de longinquo adducte fuerant ab extraneis hominibus, Aquileiam procul dubio aduentantibus commercii causa. Ita additamentum illud duorum uerborum, inuisibili et impassibili, ad primum Symboli articulum, Credo in Deo Patre omnipotente, ideo factum dicit apud nos, scilicet apud Aquileienses, ut heresi Sabellianorum occurreretur, qui una cum Filio etiam Patrem et natum et passum affirmabant: »Sciendum, ait ipse in citato Commentario, numero 5, sciendum, quod duo isti sermones, inuisibili et impassibili, in Ecclesie Romane Symbolo non habentur. Constat autem apud nos additos hereseos causa Sabellii, illius profecto que a nostris Patripassiana appellatur, id est, que et Patrem ipsum, uel ex uirgine natum dicit, et uisibilem factum esse, uel passum affirmat in carne. Ut uero excluderetur talis impietas de Patre, uidentur hec addidisse maiores,  et inuisibilem Patrem atque impassibilem dixisse.« Ita quoque additamentum aliud uocis huius ad articulum Carnis resurrectionem, locum habuit apud Aquileienses ad apertius reiiciendam heresim ualentinianorum et Manicheorum: »Nam ualentinus, addit Rufinus noster ibidem, numero 41, resurrectionem carnis omni modo negat, et Manichei, sicut supra ostendimus.« Quapropter ita subdit numero 43: »Et ideo satis caute Ecclesia nostra  fidem Symboli docet, que in eo quod a ceteris traditur, Carnis resurrectionem, uno addito pronomine, tradidit, Huius carnis resurrectionem. Huius, sine dubio, quam habet is qui profitetur, signaculo crucis fronti imposito, etc.« En igitur quid agere coacti fuerint Aquileienses presules ante Rufini etatem aduersus absurdos Sabellianorum ac ualentinianorum errores, qui certe longe ab Aquileiensi Ecclesia exorti, Aquileiensium episcoporum zelum nichilominus excitabant, quia et in eorum finibus disseminari  ceperant ab exteris hominibus eisdem erroribus infectis, qui ad Aquileiensium fines ex toto orbe aduentabant. Nihil est itaque quod, officii gratia, neget Zabeus in cultissima Aquileiensium prouincia locum habuisse absurda quedam hereticorum deliramenta; cum constet, et locum profecto habuisse sicuti alibi quoque habebant, et ita etiam habuisse ut Aquileienses presules singulari quodam modo, additamentis scilicet data opera ad fidei Symbolum appositis, debuerint contra ea dimicare, et Christiane professionis integritatem apud suos in tuto ponere.

Quid uero mirum si alios etiam hereticos, preter Sabellianos ac ualentinianos, decursu temporis habuerint Aquileienses episcopi, a quibus cogerentur fideles suos monere ut sibi cauerent; et hi fuerint, Nicete tempore, Ariani potissimum, Marcionite, Cataphryge, et Manichei? Arianos certe, Marcionitas, Manicheos expresse nominat Rufinus ipse Aquileiensis numero 39 precitati sui in Symbolum commentarii, quem scribebat ad Laurentium episcopum,  Aquileiensi sedi addictum ut superius innuebamus, et ad ipsius usum ut idem petierat: quapropter huiusmodi hereticos in Aquileiensi prouincia eo tempore exstitisse, uel saltem notos communiter ibidem fuisse, ualde probabile existimamus, quin ullam inde iniuriam nobilissime illi Ecclesie impingamus; cuius certe non erat, uel impedire quominus exteri homines his erroribus inquinati, et Aquileiam uenirent, et in Aquileiensi etiam prouincia commorarentur; uel ita agere, 162 ut eorum saltem iniqua dogmata in tanta ac tam culta ciuitate etiam cum fidelium periculo non innotescerent. Eodem ipso loco Rufinus nominat una cum predictis hereticis etiam Ebionitas, et Eunomianos; nominat errores Pauli Samosateni, et Photini; nominat schismata Donatistarum, et Nouatianorum; et ut intelligamus non frustra eumdem hec omnia errantium nomina numerasse, neque id fecisse eruditionis gratia, ac ueluti ad operis complementum,  sed quia reipsa in Aquileiensi etiam prouincia necesse erat ut contra errores huiusmodi et errorum magistros fideles data opera et oblata occasione commonerentur; en quomodo ibidem Laurentium illum episcopum fidentissime alloquatur, etsi non quidem ut illum doceat, certe ut illi auctor sit qua esset ratione Christianus populus sibi subditus edocendus. »Qui ergo hanc fidem in Ecclesia suscipit, non declinet in concilio uanitatis, et cum iniqua gerentibus non intreat. Concilium namque uanitatis est, quod agit Marcion . . . Concilium uanitatis est, quod Ebion docet . . . . . Concilium uanitatis est, quod docet Manicheus . . . . . Concilium uanitatis est quod Paulus Samosatenus, et eius post hunc successor Photinus asseruit . . . Concilium uanitatis est, quod Arius atque Eunomius docuit . . . Sed et illud concilium uanitatis est, quod Donatus per Africam traditionis Ecclesiam criminando contraxit, et quod Nouatus sollicitauit . . . Has ergo omnes uelut congregationes malignantium fuge. Sed et eos, si qui illi sunt,  qui dicuntur asserere quod Filius Dei, etc . . . Ab his, inquam, omnibus fidelis declinet auditus, etc.« Quid porro ad Laurentium dixisset Rufinus ut fugeret ab his congregationibus malignantium hereticorum atque errantium, quid ut fidelis auditus ab his declinaret; si hi non fuissent in ipsa Aquileiensi prouincia, aut si eorum saltem praua dogmata ibidem satis comperta non essent? Non enim aufugimus ab iis qui procul a nobis sunt, neque auditum declinamus ab iis sermonibus quos facile audire non possumus. Sed nonnichil etiam singillatim de heresibus, de quibus in Explanatione sua meminit noster Nicetas.

Arianorum quidem heresim numquam Nicetas Gennadianus expresso nomine indicat in Symboli Explanatione, uti reipsa Marcionitas nominat, Cataphrygas et Manicheos. Catholicum dogma nichilominus de uerbi diuinitate inculcat, prout oportebat, admonetque competentes suos ut sibi caueant ad iis hereticis qui sub nomine Christiano Christum creaturam tradunt,  ut capite Explanationis 9. Illi nimirum erant heretici Ariani, contra quorum insidias muniendi erant qui in competentium gradu constituti Symbolum ediscebant. Cur uero aduersus Arianos nichil diceret Aquileiensis episcopus quinti seculi, postquam Aquileienses episcopi ualerianus seculo quarto, et Chromatius ineunte etiam quinto tantopere de Ecclesia meriti fuerant ob Arianorum heresim in Aquileiensium finibus profligatam? Cur nichil diceret quinto seculo Aquileiensis episcopus aduersus Arianos errores, cum adhuc memoria uigeret celeberrimi Aquileiensis concilii habiti anno 381, in quo presentes damnati fuerunt duo illi Ariani episcopi Dacie Cisdanubiane, ac signate ex angulo, seu ex latere Dacie Ripensis ac Mesie, ut sanctus Ambrosius scribebat epistola 11 et 12; duo, inquam, illi episcopi, Palladius ac Secundianus, alias hic nominati? Cur nichil diceret quinto seculo Aquileiensis episcopus aduersus sectatores Arii, cum iam ubique Arianismus adhuc grassaretur, ac pluribus in locis suas exereret  uires, ut ex historia patet? 163 Sed alia quedam animaduertamus oportet, que rem, ceteroquin satis notam, clarius astruant ac illustrent.

Compertum ex historia habemus, postremis Romani imperii temporibus, et quarto maxime desinente, ac quinto ineunte seculo, Barbaras gentes in Romanis castris stipendia meruisse sub ducibus proprie nationis. Hi erant precipue Gothi, Gete etiam a Romanis appellati, qui ex Transdanubianis partibus in Romanas terras iterum atque iterum uariisque de causis transuecti, ut capite secundo innuebamus, ualentis potissimum Augusti indulgentia, deinde etiam Theodosii senioris ampliori concessione, nouam Ripensem Daciam, sicut etiam Mesie inferioris partem quamdam ac Thracie incolebant, hac etiam conditione ut militare seruitium Romano imperio exhiberent. Hi porro Gothi, seu qui a Christiana Gothorum Ecclesia a Tanai ad Tyram amnem posita iampridem  aduenerant, seu qui postea ab idololatria ad Christianam fidem conuersi fuerant ut in Romanis terris cis Danubium consistere possent, prout legem illis tulerat ualens; hi Gothi, inquam, non ita post magna ex parte a catholica Ecclesia ad Arianismum defecerunt, eodem ualente Augusto presertim auctore, qui Arianas partes impensius tuebatur; ita ut quarto circiter labente seculo pene omnes Ariane perfidie sectatores essent. At uero Romani exercitus cum Barbarorum copiis auxiliariis, Gothorum nempe aliarumque gentium que sese Gothis adiunxerant, non semel, sed pluries, quarto et quinto seculo, et Aquileiensium fines inundarunt, et Aquileiensem ipsam urbem occupauerunt; ac tum presertim cum Theodosius Magnus Augustus tyrannum primum Maximum, deinde et Eugenium persecutus est, et cum postea Theodosius Iunior arma mouit in tyrannum item Ioannem, qui Rauenne captus, Aquileiamque ductus, ibidem mortis sententiam subiit. Quid non igitur dicerent Aquileienses episcopi contra Arianam  impietatem, cuius tam sepe ueluti predicatores aderant Gothorum copie in Romanis exercitibus auxiliares? Gothi uero illi Ariana perfidia inquinati, sub Alarico duce, non uti Romanorum auxiliares, sed uti hostes Romani imperii, Italiam predandi animo ingressi, iterum Aquileiensem agrum inuaserunt anno 400, iterumque anno 409, aut 410, quo demum Roma ipsa potiti sunt, eiusque spoliis locupletati. Quicumque hereticorum illius temporis, et maxime Arianorum, nouerit irrequietam indolem, proprieque secte propagande studium, facile intellexerit quanta solertia uigilare tunc debuerint speculatores domus Isrel, ac proinde Aquileienses etiam episcopi, ne falsi dogmatis uirus, uictricium etiam armorum robore auctum, in catholicorum pectora sese diffunderet.

Sed quinto seculo procedente, crescit in dies Arianismi non solum, sed etiam ceterarum hereseon quarumcumque insectandarum, episcopis maxime  Aquileiensibus, occasio et necessitas. Cum primum enim Italie inuadende ac depopulande, Attila duce, rumor increbuit in Pannonie regionibus, examina undequaque coaluerunt, non tam gentium Barbararum et loco et nomine inter se diuersarum, quam heresum errorumque apud diuersos illos Barbarorum greges obtinentium; ut merito dubitares religioni potius an substantiis Italorum bellum esset inferendum, et probe cognosceres non minus substantiis quam religioni ex hoc tam teterrimo apparatu periculum imminere. Ut uero ex Alpinis faucibus in Italiam erupit immane agmen barbaricum, atque Aquileie primum, deinde ceteris uenetie, Aemilie, ac 164 Ligurie ciuitatibus, aut ruinam, aut supremum intulit excidium, combustis aut spoliatis edificiis, agris depopulatis, captiuorumque immensa procul abducta multitudine; tunc demum apparuit bellico illo incursu magnam etiam religioni illatam fuisse a Barbaris cladem, que nonnisi sedula episcoporum diligentia reparari postea potuisset. Quod ad Aquileiensem Ecclesiam  attinet, adest sepe citata sancti Leonis Magni ad Nicetam Aquileiensem epistola, data anno 458, ex qua intelligimus Aquileienses illos captiuos qui remeare ad patrias sedes post annos aliquot potuerunt, religionis causa tentatos a Barbaris fuisse; et eorum aliquos, qui idololatris dominis seruierant, immolatitiis cibis pollutos fuisse; alios uero, qui in hereticorum Barbarorum potestatem uenerant, ad iterandum baptismum uel metu coactos uel errore traductos. Ut nichil iam de idololatria loquamur, qua pars magna illarum gentium barbararum tenebatur, quis non uidet Arianarum partium sectatores, in iis qui captiuos Aquileienses ad baptismum iterandum uel cogebant metu ac ui, uel insinuationibus alliciebant? Ariani certe, etsi ab initio detestabilem hanc consuetudinem non haberent, iterum baptizandi eos qui a catholica fide defecissent et ad eorum sectam accederent; hanc adoptarunt ab Eunomianis, Arianorum  ipsorum surculo, qui Epiphanio teste, heresi 76, non modo catholicos, sed et magistros suos Arianos ipsos ad se accedentes iterum baptizare consueuerant; et hic erat communis Arianorum abusus Augustini tempore, qui eos hac etiam de causa non semel exagitat; et huius abusus testis est quoque uictor uitensis in sua Historia Persecutionis uandalice.

Post Aquileie casum ex Attilana irruptione, quinam fuit imperii Occidentalis status, quamdiu perdurauit, ad Romulum usque, Augustulum dictum, id est ad annum 476, quo imperii Occidentalis etiam umbra ipsa defecit? Nonne sub Romanis nominibus tot imperatorum unius pene diei, rerum summa et auctoritas stetit penes barbaros homines aliene a catholica professionis, qui aula potiti, et barbarorum exercituum quibus imperabant confisi potentia, res omnes suo arbitratu, inuitis etiam nonnumquam imperatoribus ipsis, ubique moderabantur? Barbarorum itaque dominationi Romanum Occidentale imperium subiacebat, etiam antequam eorumdem uiolentia penitus  interiret. Interiit uero anno predicto 476, cum Odoacer noua Barbarorum omnis generis multitudine ex ultimis Pannonie finibus in Italiam deducta, Erulorum nempe, Turcilingarum, Rugorum, Scytharum, aliorumque, omnem Romulo Augustulo potestatem ademit, nouumque sibi condidit principatum, qui ad seculum usque octauum a Barbaro in Barbaros successione continua transmeauit. Nicetas interim Aquileiensis in tanta humanarum rerum iactura, in tanta dominantium uarietate, in tanto dominorum ipsorum discrimine, suam regebat Ecclesiam, et uitam perduxit ad decimum usque Odoacris principatus annum. Odoacer ipse, etsi Catholicis non infensus, Arianus tamen erat professione, Ariani conterranei illius, et pars multa illarum gentium barbararum, quas secum in Italiam adduxit ad Romanum Occidentale imperium abolendum.

Quid dixerim de tot aliis barbararum gentium agminibus, que secum federe inito, Italiam ea occasione  inundarunt? Ut nichil addam de adhuc idololatrie addictis, de quibus non est cur hic inquiramus; nichil certe contra ueritatis probabilitatem audemus, si dixerimus, preter Arianismum, uiguisse inter gentes illas et alios a catholica doctrina proscriptos errores, ac eos maxime qui in Orientis partibus 165 auctores suos ac propagatores habuere, ut sunt errores Marcionitarum, Cataphrygum, Manicheorum, quorum expresse meminit Nicetas Gennadianus in sua Symboli Explanatione. Zabeus uero rem nostram agit, dum numeris 15, 16, 17 et 18, Marcionitarum, Cataphrygum ac Manicheorum errores inter barbaras Dacorum regiones obtinuisse probat ex quadam locorum propinquitate, unde errores illi ortum habuerunt, cum barbaris Daciarum populis; licet Daciam Cisdanubianam ipse autumet, que certe barbara non erat, ut alias dictum fuit; et licet, quod spectat ad Marcionitas qui in pluribus a fide catholica discrepabant, unum ex Marcionitarum erroribus uidere uoluerit, non uero Eutychianum, in iis que tam  aperte contra Eutychen ipsum Nicetas Gennadianus in Explanatione Symboli habet, ut supra, capite 3 ostendimus ex professo. Si porro inter barbaros Dacos Marcionitarum, Cataphrygum et Manicheorum errores, ipso teste Zabeo, iis temporibus locum habuerunt, utpote errores qui barbararum potius quam cultarum gentium indoli conuenirent, ut ipse antea asserebat; hos errores procul dubio barbare ille gentes secum in Italiam etiam detulerunt, uel in ipsa sub Odoacre tam immensa earumdem irruptione; ac ideo Italis episcopis occasio deesse non potuit fideles suos, et competentes maxime, commonendi, ut sibi ab horum non modo erroribus, sed etiam conuenticulis ac societate ipsa cauerent. Quid uero si addamus Barbaros illos Italie inuasores Odoacre duce, ac tot erroribus inquinatos, non hospites et aduenas tunc fuisse ut antea fuerant, sed iam ciues ac incolas factos a primis ipsius Odoacris principatus annis; utpote qui,  teste Procopio de Bello Goth., libro I, capite 1, in premium uictoriarum, tertia ubique agrorum Italie parte ueteribus dominis dempta donati essent? Huiusmodi nouis incolis, ac tertie terrarum partis dominis, fortasse plus ceteris abundauit Aquileiensis prouincia, que in tanta paulo pridem sub Attila duce rerum iactura, hanc etiam omnium grauissimam passa fuit, ut ueterum ciuium et habitatorum multitudine minueretur, que propterea non ita egre Barbarorum familiis supplenda esset, in possessionem tertie et fortasse etiam maioris partis Aquileiensis agri inductis. Quid non igitur Aquileiensis episcopus diceret etiam contra Marcionitas, Cataphrygas, et Manicheos, qui in nouis hisce Barbarorum coloniis hic atque illic adessent, catholicis ipsis in humanis rebus necessario coniuncti, non sine graui deprauationis horum periculo, tum ob humane nature imbecillitatem, tum ob prauam errorum omnium indolem, qua fit ut sepius ac facilius ab illis ueritas corrumpatur, quam ut errores ueritas comprimat, nisi sedula pastorum indesinenter  uigeat sollicitudo?

uerum quod ad Manicheos et Manicheismum singillatim pertinet, Zabeus ipse supracitato numero 18 non inficiatur diui Leonis Magni etate, ac propterea ante Odoacris etiam irruptionem, immo ante extremam Romani imperii in Occidente senectutem, Manicheos in Italia non paucos exstitisse, qui propterea ex Barbarorum ad Danubium grege fortasse non fuerint, quique Rome ipsius sancti pontificis zelo ac diligentia detecti, inde quoque abire coacti fuerant, ipsis Augustorum principum Theodosii ac ualentiniani Legibus suffragantibus, que eiusdem sancti pontificis cura late fuerunt. Aduersus Manicheos igitur Italie episcopi iamdiu habebant cur agerent, ac prospicerent; ut ideo non sit ambigendum, etiam ad Italie episcopos pertinere potuisse lucubrationes illas, in quibus sermo esset de Manicheis. Multo uero magis aduersus Manicheos 166 episcoporum Italie zelum exardescere oportuit, postquam idem sanctus Leo  Magnus, anno 444, datis litteris ad uniuersos episcopos per Italie prouincias constitutos, eos peculiariter in consortium sue sollicitudinis aduocauit contra huius peruersitatis sacrilegos sectatores, quorum aliquanti, ut ipse aiebat, Roma aufugerant, et timendum erat ne cum suarum plebium discrimine hac illac sese occultandi reperirent facultatem.

Quenam porro Manicheorum tunc heresis, contra quam tam sollicite sancti Leonis Magni zelus ardebat? Audiatur ipse sanctus pontifex, qui sermone 16, de Ieiunio decimi mensis 5, capite 3, ita loquebatur: »Huius  arte Basilides, huius Marcion callet ingenio, hoc duce agitur Sabellius, hoc precipitatur rectore Photinus, huius potestati famulatur Arius, huius spiritui seruit Eunomius; tota denique bestiarum talium cohors hoc preside ab Ecclesie unitate discessit, hoc magistro a ueritate desciuit. Sed cum in cunctis peruersitatibus multiformem teneat principatum, arcem tamen sibi in Manicheorum struxit insania, et latissimam in eis aulam, in qua se  exsultantius iactaret, inuenit; ubi non unius prauitatis speciem, sed omnium simul errorum impietatumque mixturam generaliter possideret.« En igitur quanta esset Manicheorum et Manicheismi impietas, que ueluti omnes aliorum hereticorum complectebatur errores; ita ut in hanc sectam potissimum acrius debuerint etiam Italie episcopi eo tempore decertare. Nullum proinde dubium, quin supracitata sancti Leonis epistola ad uniuersos episcopos per Italie prouincias constitutos, que in editione ueneta Balleriniorum septima est, peruenerit eodem ipso anno 444 etiam ad Aquileiensem metropolitanum episcopum, qui tunc aut Maximus erat, aut Ianuarius; nullumque item dubium, Aquileiensem illum episcopum sollicitudinem omnem adhibuisse, ut Manichei, si qui latenter obrepsissent, detegerentur, atque extorres fierent ab Aquileiensium finibus, legum etiam Augustarum auctoritate adhibita et impetrato subsidio, a quibus  Manichei toto orbe pellendi, etiam omnium retro principum statutis, pronuntiabantur. Cum itaque celebris fuerit ac peruagata per uniuersam Italiam sancti Leonis hortatoria ad Italie episcopos epistola aduersus Manicheos anno 444 data, cum lex quoque Augustorum principum Theodosii ac ualentiniani eodem aut subsequenti anno promulgata non minus innotuerit; quid mirum si post decem aut quindecim aut etiam uiginti annos, Nicetas episcopus Aquileiensis Manicheos quoque, iamdiu satis notos, cum ceteris hereticis nominauerit euitandos, etiamsi fortasse nullus tunc amplius existeret in Italia? uerum quis Manicheos tunc temporis iterum in Italiam irrepsisse negauerit, in tam turbato rerum omnium statu, cum silerent leges, cum Barbari ubique dominarentur, cum omnia licerent omnibus que in pacata republica minime licuissent? Ea nimirum sunt tempora, ut satis liquet, in quibus peruersi homines, e latebris ubi prius delitescebant erumpentes, sese insolenter ac procaciter efferunt; et qui prius non sine metu uitam agere  consueuerant, dominari iam et prauis doctrinis et perditis moribus iactanter ubique contendunt. Non est igitur cur Zabeus ab hac se expediat obiectione breuiter asserendo, quod Manicheos Aquileie fuisse affirmare non possumus. Quamuis enim monumenta non suppetant ut id affirmemus, contraria certe non adsunt ut id inficiari possimus; et interim satis sunt que attulimus, ut Nicetam Aquileiensem episcopum iudicemus Manicheos nominare suo 167 tempore potuisse uti euitandos, etiamsi in sua numquam fortasse exstitissent aut prouincia aut diecesi.

Sed Zabeus ultra progreditur eodem numero 18; et dum uti superuacuam traducit Manicheorum mentionem in eo opusculo, quod esset Nicete episcopi Aquileiensis, Pelagianorum ex aduerso mentionem ibidem deesse ostendit, que certe in episcopo Aquileiensi Niceta deesse, iuxta illum, minime debuisset; quia reipsa heresis Pelagiana eo tempore sectatores habuit in Aquileiensi prouincia inter presbyteros, et diaconos,  ac diuersi ordinis clericos, uti ex epistola diui Leonis pape inscripta ad Aquileiensem episcopum, que prima est in citata editione Balleriniorum. Ut fiat satis huic etiam obiectioni clarissimi uiri, que postrema est ex penitioribus cause ab ipso desumpta, nonnulla sunt animaduertenda ex admonitione preuia eorumdem Balleriniorum ad primam et secundam eiusdem sancti pontificis epistolas, necnon ex capite 14 Monumentorum Aquileiensium eruditissimi nostri De Rubeis.

Negari non potest Pelagianorum errores in Aquileiensi prouincia irrepsisse uel ab initio seculi quinti, ac iam inde habuisse sectatores ibidem inter ecclesiastici ordinis homines, apud quos potissimum hec heresis faciliorem aditum obtinuit. Compertum namque est inter eruditos, cardinali Norisio duce, libellum illum Fidei Pelagiano furfure scatentem, quem Sirmondus descripsit e manuscripto codice ueronensi, quem uulgauit Garnerius in editione Marii Mercatoris, ac demum Benedictini Sancti Mauri iterum ediderunt  in appendicibus Augustinianis, seu in appendice ad tomum decimum editionis Parisiensis in-folio; libellum, inquam, hunc pertinere ad uiros ecclesiastici ordinis prouincie Aquileiensis sub Augustino Aquileiensi episcopo metropolitano, Chromatii successore, qui sanctis Innocentio I, ac Zosimo Romanis pontificibus floruit. Zosimus porro Romanus pontifex, ille fuit qui anno 418 celebrem illam suam dogmaticam epistolam euulgauit aduersus Pelagii ac Celestii errores, tractoriam, seu tractatoriam nuncupatam, quam per uniuersum orbem transmisit. ut episcoporum omnium subscriptionibus firmaretur, quo consensus uniuersalis Ecclesie appareret in Pelagianorum dogmatum damnatione. Peruenit itaque procul dubio Zosimi pontificis tractoria etiam ad Augustinum episcopum Aquileiensem, ac primatem, ut eum appellat Norisius, uenetiarum, Istrie, Norici utriusque, et Rhetie prime. Hic uero cum pro officio suo tractoriam ipsam, ut  uerosimillimum uidetur, ad prouinciales suos episcopos misisset, ut eorum ac presbyterorum uniuscuiusque subscriptionibus firmaretur, libellum predictum a nonnullis ex eisdem Pelagiana labe infectis accepit, quo et subscriptionem tractorie Zosimi eos apertissime recusasse intellexit, et ad plenariam etiam synodum prouocare ausos fuisse. Incertum quidem qui fuerint illi; et eque incertum num presbyteri fuerint, an simul etiam episcopi aliqui, ex numero fortasse illorum decem et octo, qui, Iuliano Eclanensi duce, soli in uniuersa Ecclesia tractorie subscribere recusarunt: indubium tamen omnino uidetur, post tot eruditorum iudicium, eos ad Aquileiensem prouinciam pertinuisse, et ex ordine etiam sacerdotali fuisse, quibus a metropolitano episcopo ex mandato pontificis Zosimi subscriptio esset indicta.

Quid uero post hec? Adest supracitata epistola sancti Leonis pape ad Aquileiensem episcopum inscripta, et ad annum relata 442, in qua ex relatione Septimi seu Septimii episcopi, qui Altinatium episcopus  erat in Aquileiensi prouincia, se agnouisse 168 conqueritur, quosdam presbyteros, et diaconos, ac diuersi ordinis clericos, quos Pelagiana siue Celestiana heresis habuit implicatos, ita in Aquileiensi prouincia ad communionem catholicam peruenisse, ut nulla ab eis damnatio proprii exigeretur erroris, et pastoralibus excubiis nimium dormitantibus, lupos ouium pellibus tectos in ouile Dominicum, non depositis bestialibus animis introisse: quapropter metropolitano Aquileiensi episcopo precipit, ut congregata synodo prouincialium sacerdotum, omnes siue presbyteri, siue diaconi, siue cuiusque ordinis clerici, qui de Pelagianorum Celestianorumque consortio in communionem catholicam ea imprudentia sunt recepti, ut non prius ad damnationem sui coarctarentur erroris, nunc saltem, posteaquam hypocrisis eorum ex quadam parte detegitur, ad ueram correctionem, que et ipsis prodesse, et nullis possit nocere, cogantur; ut damnent scilicet apertis professionibus suis superbi erroris auctores, et quidquid in doctrina  eorum uniuersalis Ecclesia exhorruit, detestentur, etc. Hi igitur presbyteri et diaconi, ac diuersi ordinis clerici de quibus sanctus Leo ad Aquileiensem episcopum, uidentur ex illis fuisse Aquileiensis prouincie ecclesiasticis, aut ex eorum asseclis, qui ante annos circiter uiginti Pelagianis erroribus addicti tractorie Zosimi subscribere recusarunt, ac libellum illum Fidei super hac re Augustino Aquileiensi metropolite porrexerunt; qui proptera iam tunc ob contumaciam in damnatis erroribus ab ecclesiastica communione ab eodem Augustino reiecti, postea ab aliquo illius successore, cui fidem suam aliquo modo, sed fortasse minus apto aut non satis aperto probauerint, recepti fuerant; quique idcirco suspicionem non leuem dederint animos adhuc gerendi erroribus pristinis occupatos. Hinc igitur Zabeus ualidius etiam confirmabit, Aquileiensem episcopum Nicetam, si uere auctor ipse fuisset illius Explanationis Symboli ad competentes, debuisse eo loci nominatim Pelagianos commemorare, utpote hereticos homines, qui probabiliter adhuc  suo tempore essent in Aquileiensi prouincia, et a quibus, magis etiam quam a Manicheis, aliisque ibidem memoratis hereticis, Christiano gregi periculum immineret.

uerum nonnulla addamus oportet, que Zabei obiectionem, ni fallor, penitus soluant. Nicete Gennadiani in Symboli Explanatione hec sunt uerba, ubi hereses singillatim nominat capite 10, ad articulum Sanctam Ecclesiam catholicam; neque enim alibi in tota Explanatione alicuius heresis mentio, proprio nomine indicate: »Sunt quidem et alie pseudecclesie, sed nichil tibi commune cum illis; ut puta Manicheorum, Cataphrygarum, Marcionistarum, uel ceterorum hereticorum, siue schismaticorum; quia iam desinunt iste Ecclesie esse sancte.« Auctoris igitur huius opusculi hic scopus non fuit singulas hereses ac singulas pseudecclesias nominandi, uti apparet uerba ipsa perpendenti; non singulas hereses, quia  non erat hic sermo de heresibus; non singulas pseudecclesias, quia ad illum spectabat de Ecclesia tantum catholica dicere Quod si pseudecclesias nominat Manicheorum, Cataphrygarum, Marcionistarum, euidenter patet eas nominasse causa tantummodo ponendi alicuius exempli falsarum Ecclesiarum, quo ueritas Ecclesie catholice ex ipsarum falsarum comparatione magis magisque splendesceret. Satisfecit itaque fini quo mentem suam dirigebat, dum aliquas nominauit; non defuit officio si alias preteriuit; quia non erat hic de singulis dicere, sed tantum de aliquibus exemplum ponere. 169 Nominatis tamen tribus illis pseudecclesiis Manicheorum, Cataphrygarum, Marcionistarum, nonne de omnibus etiam sermonem habet dum subdit: uel ceterorum hereticorum, siue schismaticorum?

Pelagianorum nichilominus distinctam mentionem uidere hic uoluisset Zabeus, si uere ad Aquileiensem episcopum Nicetam Explanatio hec pertineret. Ast ut ut Nicete tempore Pelagiana heresis in Aquileiensi  prouincia sectatores habuisset, de quo infra dicemus; Pelagianismo certe non erat hic locus apud Nicetam, quia hic pseudecclesie erant indicande, seu hereticorum, seu schismaticorum: Pelagiani uero, ut omnibus compertum esse potest qui eorum acta perlegerint, ab initio huius hereseos usque ad finem, numquam Ecclesiam seu pseudecclesiam peculiarem constituerunt, qua a catholica distinguerentur, et a qua deberent catholici abstinere, sicuti pseudecclesias constituerunt sibi, seu ab exordio errorum suorum, seu potius post temporis lapsum, alii ecclesiastice pacis turbatores, ut puta Manichei, Cataphryge, Marcionite, quos nominat Explanatio, aut etiam Ariani, Eunomiani, aliique inter hereticos, Nouatiani, Donatiste, et alii quoque inter schismaticos. Pelagiani siquidem, quamdiu eorum error inualuit, non destiterunt quidem qua late potuerunt uirus effundere, socios erroris asciscere, patronos sibi comparare, acutis disputationibus dimicare, captiosis etiam sermonibus  illudere, subdolis confessionibus decipere, concilium plenarium petere, episcopos quoque non paucos in Galliis presertim ac in Britannia sibi copulare, turbas etiam quandoque excitare, ac crimina perpetrare: at numquam eo deuenerunt, ut conflato schismate secessionem ab Ecclesia catholica facerent, et Ecclesiam sibi seu pseudecclesiam constituerent peculiarem; quamuis pluries ab Asie et Africe episcopalibus conciliis damnati, quamuis per tractoriam Zosimi ab uniuersa Ecclesia anathemate plexi, et ecclesiastica communione priuati, quamuis etiam Augustorum principum legibus non semel sed iterato mulctati, Italia pulsi, et ubique etiam fuerint exagitati. Ipsa namque Pelagianismi indoles, ut alii quoque animaduertunt, ea erat, que fauorem populi non sibi facile compararet ad plebem aliquam peculiarem formandam contra catholicos: nam etsi liberi arbitrii uires pro instituto plus equo extolleret, ac tueretur; non ideo id agebat, ut humane imbecillitati faueret, quod multituninis uotum in nouis orientibus de religione  disputationibus esse solet, sed potius ut uehementius et acrius in socordes Christianos insurgeret, qui humanam imbecillitatem in uitiis protendebant, nec uires proprias, iuxta illos, sentiebant, quibus, secluso etiam diuine gratie auxilio, possent ad Christiane uite perfectionem contendere. Non erat igitur cur Nicetas Aquileiensis hoc loco Pelagianorum meminisset inter pseudecclesias, quas exempli causa memorabat in explicatione articuli de Ecclesia catholica, etiamsi Pelagiani reipsa in sua prouincia eo tempore exstitissent.

At fueruntne, Aquileiensis Nicete tempore, Pelagiani heretici in prouincia Aquileiensi? Hoc nimirum inquirendum restat super hac re, ut plena undique sit ad Zabeum responsio. Inter memoratas Augustorum leges aduersus Pelagianos, adest constitutio sub nomine ualentiniani III, ab eius matre Placidia Augusta contra eos lata, que data fuit Aquileie anno 425,  uII idus Iulii, ubi post necem tyranni Ioannis ipsa cum filio degebat. Non inde tamen consequitur, Pelagianos tunc Aquileie, aut in Aquileiensi prouincia fuisse; quia constitutio illa directa fuit ad Amacium prefectum 170 pretorio Galliarum, et occasione tumultus a Pelagianis in Gallicanis regionibus excitati. Precitata sancti Leonis Magni epistola ad Aquileiensem episcopum inscripta, qui forte aut Adelphus fuerit aut Maximus, ut Ballerinii fratres coniiciunt in admonitione preuia, ad annum pertinet circiter 442, ut ibidem signatur. Presbyteri porro illi, diaconi, ac diuersi ordinis clerici, de quibus eadem epistola, quos Pelagiana siue Celestiana heresis habuerat implicatos, quique postea in Aquileiensi prouincia ad communionem catholicam peruenerant, quin ulla ab eis damnatio proprii exigeretur erroris, unde, hypocrisi quoque eorum ex quadam parte detecta, suspicio orta fuerat eosdem in ouile Dominicum introisse non depositis bestialibus animis; illi, inquam, non multi numero fuisse uidentur, cum dicat sanctus pontifex: Agnouimus quosdam  presbyteros, et diaconos, ac diuersi ordinis clericos, etc.: quapropter minus accurate scripsisse uidetur clarissimus ipse cardinalis Norisius Historie Pelagiane libro II, capite 12, dum referens rem ex hac eadem epistola sancti Leonis, non quosdam dixit ut sanctus pontifex, sed plurimos clericos; numerum scilicet absque idoneo teste nimium augens, quantum nempe plurimi superant quosdam. Ad hos uero quosdam tantummodo ecclesiastici cetus pertinere uidetur Pelagianismi suspicio, non item ad subditam etiam plebem; de qua nichil omnino in eadem epistola, nisi periculum contrahendi morbi ab his de quorum resipiscentia non satis constabat. Clerici igitur tantum, neque numero multi, erant ii qui Pelagianismi suspicionem ingerebant in prouincia Aquileiensi anno 442: ubi etiam notandum maxime, suspicionem quidem illos dedisse Pelagiani erroris quo prius fuerant implicati, quia errorem eumdem conceptis uerbis et peculiari aliqua formula non damnauerant antequam ad communionem  catholicam reciperentur, et quia aliquid eiusdem furfuris ex eorum sermonibus fortasse apparebat, seu potius apparere uidebatur, ut sepe contingit de iis quos aduersos habuimus aliquando, de quorum sinceritate etiam post reconciliationem facile dubitamus; non uero Pelagianos absolute eosdem fuisse etiam post receptam communionem, sicuti prius fuerant: ait enim ipse sanctus pontifex, quod eorum hypocrisis ex quadam parte detegitur; quod scilicet nichil aliud indicat quam suspicionem illos dedisse, et dubitationem etiam ingessisse de uera eorum resipiscentia; et non ideo quidem, quod hec non uera resipiscentia satis perspicue in eisdem appareret, sed maxime quia deerat illis peculiaris et aperta errorum auctorumque damnatio de qua ipse loquebatur, et que sola tandem ueluti remedium exigebatur ad abstergendam prorsus suspicionem ac dubitationem quam dederant. Patet hinc magnum profecto, et tanto pontifice dignum, fuisse zelum quo in Pelagianismum ardebat sanctus Leo, qui ad omne ubique periculum presto erat auctoritate  sua atque doctrina; sed patet etiam Pelagianismum reapse in Aquileiensi prouincia non tanti tunc fuisse momenti, ut haberi posset ueluti error aperte ac late uigens, contra quem instructa esset acie assidue dimicandum.

Quid autem de hac re in Aquileiensi prouincia post annum 442? Due alie exstant epistole sancti Leonis pape, secunda nimirum ac decima octaua, in sepe citata editione Balleriniorum, de quibus prolixe disputarunt eruditi; prima inscripta ad Septimum seu Septimium episcopum Altinensem seu Altinatem, altera uero ad Ianuarium episcopum Aquileiensem. Disputationis occasio fuit illa sensuum, immo etiam et uerborum pene eorumdem in utraque consensio: 171 disputationis autem scopus erat inquirere num alterutra ex his, et quenam potius, supposititia censeri deberet; an utraque sincera ac legitima esset iudicanda. Clarissimus De Rubeis Monumentorum  capite 15, ualidissimis sane argumentis, que assensum sibi ualeant comparare, secundam ad Altinatem reiecit, decimam octauam ad Ianuarium Aquileiensem solam admisit. Sed si suffragia post rem utrinque disputatam colligamus, id inferendum censemus, quod, quidquid de secunda ad Septimum Altinatem opinari queat, altera certe ad Ianuarium Aquileiensem nullatenus reiicienda sit. Hec porro ad Ianuarium Aquileiensem sancti Leonis Magni epistola ad annum pertinet 447, et est proprie responsio ad aliam quam sanctus Leo a Ianuario acceperat, queque non exstat. Ut Ianuarii epistolam ex Responsione sancti pontificis colligamus, minime dubitandum uidetur, Ianuarium, qui post Adelphum et Maximum Aquileiensem sedem tenebat, certiorem reddidisse sanctum Leonem pontificem de opera et cura a se exhibita ut plenam exsecutionem haberent que in prima sua epistola ad episcopum Aquileiensem, tunc illi Ecclesie presidentem, ipse mandauerat de presbyteris, seu diaconis, seu diuersi ordinis clericis, qui prius Pelagiana labe infecti,  ac postea absque sufficienti cautione in communionem catholicam recepti fuerant. Fortasse sanctus pontifex post obitum Maximi iterum litteras dederat sollicitudinis plenas super eadem hac re etiam ad episcopum Ianuarium, qui propterea ad pontificem ita respondit, ut mereretur hanc alteram laudationis et gratulationis epistolam ab ipso obtinere. Quid porro hec sancti Leonis epistola ad Ianuarium? »Lectis, inquit, fraternitatis tue litteris, uigorem fidei tue, quem olim noueramus, agnouimus, congratulantes tibi, quod ad custodiam gregis Christi, pastoralem curam uigilanter exsequeris; ne lupi, qui sub specie ouium subintrarunt, bestiali seuitia simplices quosque dilacerent: et non solum ipsi nulla correctione proficiant, sed etiam ea que sunt sana corrumpant. Quod ne uiperea possit obtinere fallacia, dilectionem tuam duximus commonendam: insinuantes ad anime periculum pertinere, si quispiam de his, qui a nobis in hereticorum atque schismaticorum sectam delapsus est, et se  utcumque heretice communionis contagione maculauit, resipiscens, in communione catholica sine professione legitime satisfactionis habeatur. Saluberrimum enim et spiritalis medicine utilitate pleni simum est, ut siue presbyteri, siue diaconi, uel subdiaconi, aut cuiuslibet ordinis clerici, qui se correctos uideri uolunt, atque ad catholicam fidem, quam iam pridem amiserant, rursum reuerti ambiunt, prius errores suos, et ipsos auctores errorum damnari a se sine ambiguitate fateantur, etc.« Et post aliqua: »Proinde dilectio tua, cuius deuotione gaudemus, iungat curam suam dispositionibus nostris, et det operam ut circumspecte atque uelociter impleantur, que ad totius Ecclesie incolumitatem et laudabiliter suggesta sunt, et salubriter ordinata.«

Quod ex hac epistola sancti Leonis ad Ianuarium Aquileiensem anno 447 datam merito colligere possumus, illud est: uigorem fidei Ianuarium episcopum iam pridem ostendisse in iis de quibus hec epistola agit, ac propterea antequam etiam episcopalem Aquileiensem  sedem fortasse conscenderet, et dum adhuc auxiliaris episcopi munere in eadem Ecclesia fungeretur, aut sub Maximo, aut sub Adelpho, aut sub aliis etiam anterioribus episcopis; quod munus in 172 eodem Ianuario superius, capite 6, non inuite coniiciebamus; ideoque iam inde uigorem ipsius innotuisse Leoni pontifici. Colligimus quoque Ianuarium hunc, qui tantam pastoralis cure ac sollicitudinis laudem a sancto Leone promeruit, etiam post sedem Aquileiensem acceptam, egregiam nauasse operam, ut ea exsecutioni mandarentur, que Romanus pontifex tam salubriter ordinauerat; et ita quidem, ut parum omnino aut nichil defuerit ad operis complementum super his rebus, cum epistolam illam sanctus Leo ad eumdem dedit. Quis itaque dixerit Ianuarii episcopi tempore, in Aquileiensi prouincia Pelagianos adhuc exstitisse, seu de Pelagiana labe suspectos; post tantam Ianuarii episcopi sollicitudinem ac deuotionem ab  ipso sancto Leone laudibus commendatam? Immo cum in hac epistola nulla peculiaris Pelagianorum siue Celestianorum sit mentio, prout in prima ad episcopum Aquileiensem, quam antea uidimus; cum insuper clare pateat sanctum Leonem in hac epistola locutum fuisse generali sermone de hereticis quibuscumque atque schismaticis ecclesiastici ordinis, qui ad communionem catholicam reuertebantur; hinc ex hac ipsa epistola coniici posse censemus, nullas amplius eo tempore quo hec data fuit, anno scilicet 447, fuisse in Aquileiensi prouincia Pelagiani erroris reliquias, nullam Pelagianismi suspicionem in presbyteris, diaconis, ac diuersi ordinis clericis, qui a Pelagii partibus ad communionem catholicam reuersi fuerant; siue hi, cautionibus prestitis, morem gesserint metropolitano episcopo apostolice sedis monitis obsecuto, quod probabilius esse uidetur; siue etiam satius duxerint Aquileiensem prouinciam deserere, et uagam ac profugam uitam ducere, suorum exemplo magistrorum. Quod si anno 447 Pelagianismus ac Pelagianismi  suspicio ab Aquileiensi prouincia exsulabat, sancti Leonis pape sollicitudine, ac Ianuarii maxime episcopi opera; Secundus, proximus Ianuarii successor, Aquileiensem procul dubio accepit Ecclesiam omni prorsus hac labe purgatam, et ita quoque eamdem accepit post Secundum Nicetas, qui Aquileiensem episcopatum adiuit anno 454, altero nempe post Attilanum Aquileiensis ciuitatis excidium. Hic uero considerandum etiam subit, barbaras gentes que Attila duce ex Septentrione in Italiam tunc irruperunt, acsecum errorum quoque colluuiem intulerunt quibus erant infecte, timorem maximum procul dubio iniecisse etiam Pelagianis hominibus, si qui forte in aliquo Aquileiensis prouincie angulo latitarent; quos propterea longe aufugisse uerosimile est, prout etiam Roma aufugerant ut se in Siciliam primum, deinde et in Africam reciperent, Alarici tempore, eorumdem coryphei Pelagius ac Celestius, uti ex Pelagiana historia notum est.

Ex his igitur que hucusque dicta sunt, satis apparet,  et non ita multos in Aquileiensi prouincia fuisse, etiam ex solo ecclesiasticorum cetu. qui Pelagiani erroris suspicionem preberent circa annum 442, quo epistola ad Aquileiensem episcopum data fuit a sancto Leone pontifice Maximo; et paucos certe, aut omnino nullos amplius fuisse circa annum 447, quo altera ab eodem pontifice scripta fuit ad Ianuarium episcopum Aquileiensem; et nullos profecto Nicete episcopi tempore, qui ab anno 454 ad 485 Aquileiensem tenuit episcopatum; ita ut nulla illi esse debuerit occasio Pelagianos nominandi aut Pelagianorum errores in sua Symboli Explanatione, etiamsi propositum habuisset de heresibus ibidem peculiariter agere. Atque hactenus in animaduersiones clarissimi Zabei ex penitioribus cause ab ipso petitas.

Reliquum nunc est ut sermonem 173 ad clarissimum Michelem Denis conuertamus, eruditissimum sane uirum, bibliothece uindobonensi Palatine prefectum, ac de re litteraria uniuersa preclare meritum; cuius propterea obitus quem pridem doluimus, etsi  fortasse pro illius etate non ita preproperus, nichilominus optimis studiis, ac studiosis omnibus iactura fuit. Inter alia ingenii monumenta quibus et eruditis profuit, et litterariam rempublicam ditauit, exstat opus cui titulus: Codices manuscripti theologici bibliothece Palatine uindobonensis Latini, aliarumque Occidentis linguarum; uindobone, 1802. In huius porro operis uolumine II, parte tertia, cuius post auctoris mortem editor fuit dominus baro de Muller, recensetur, pagina 2041, codex quidam membranaceus Latinus seculi decimi, foliorum 119, in-8o, charactere luculento bene exaratus, minio distinctus, titulisque multis littera quadra coloribus inclusa ornatus, ut ibidem describitur. Quod exhibet hic codex primo ingressu, est ordo, uel breuis explanatio de catechizandis rudibus, que idcirco de baptismo quoque agit eiusque ritibus; et tota constat ex uerbis ac sensibus a sanctis Patribus depromptis, ut fit in collectionibus  canonicis, prout ait ipse Dems ibidem; ubi etiam suis opportune locis Patres iidem indicantur, e quibus sensa ac uerba sumuntur. Patres hic indicati, sunt Niceta, Clemens, Isidorus Hisp., Albinus  Magister, Hieronymus, Gregorius M., Beda, Augustinus, Athanasius, Leo, et Origenes. »Atque de ceteris, subdit uir clarissimus, res est expedita . . . unus Niceta, Nicetas, Niceas aurem uellit.« Inquirit itaque quis Nicetas hic, Niceta, seu Niceas esse possit; et in eam illico descendit sententiam, quod Gennadianus reipsa sit, auctor sex libellorum instructionis ad baptismum pro competentibus; quem Romatiane ciuitatis episcopum dicit in Dacia Mediterranea, et eumdem propterea ac Nicetam sancti Paulini Nolani amicum. Quapropter, ut damnum aliquo modo imminuat deperditorum eiusdem librorum, saltem eorumdem ex illo codice profert, que nonnisi gratissima studiosis ac eruditis omnibus esse possunt; queque nos ipsi post duo integra eiusdem Nicete opuscula libentissime exhibemus, qualia ex illius diligentia  accepimus.

Fragmenta hec Nicetiana sunt numero sex: ex quorum tertio argumentum sumit Denisius, sane speciosum, ac prima etiam fronte ualidissimum, ut suam confirmet sententiam; Nicetam scilicet Gennadianum eumdem esse ac Nicetam Dacie episcopum, sanctique Paulini amicum. Ita namque ibidem ait Nicetas: »Non enim ante ad confessionem uenitur, nisi prius fuerit diabolo renuntiatum. Sicut nec arilicus  ante aurum mittit in sacculum, nisi prius terram uel limum lauerit uniuersum.« Quid uero ad hec Nicete uerba Denisius? »uides, inquit, morem Dacie ab episcopo domestico seculi quinti confirmatum de quo plura Samuel Keleserus in Auraria Romano-Dacica, Cibinii, 1717, in-8o. Operas Paulinus, carmine XuII ad Nicetam nostrum aurilegulos uocat: Callidos aurilegulos in aurum uertis, ad uitam Christianam uidelicet eos instituendo; et carmine eodem: Bessus exsultat, quod humi manuque ante querebat,  modo mente celo colligit aurum.« Ita in rem suam, et ingeniose sane, clarissimus auctor. Post fragmenta uero, hec subdit, que integra damus, ne fides nostra desiderari possit in sensibus exponendis tanti uiri, qui Zabeo ipsi prelusit, tum quoad opinionem super Nicete huius Gennadiani episcopatu, tum quoad emendationem quam proponit tituli opusculi Explanationis 174 Symboli in uoce illa Aquileiensis; quin Zabeus ipse, dum scriberet, quidquam compertum haberet de illius sententia, aut de codice uindobonensi. Ait itaque Denisius: »Hec in codice de Niceta restant . . . Nunc ad Nicetam tantisper respicere liceat. Dum enim hec scripsissem, allatum est mihi Patauii typis seminarii, nuper 1799 excusum in-4o opusculum inscriptum: Explanatio Symboli beati Nicete Aquileiensis episcopi habita ad competentes, manu, ut habet prefatio Italica, eminentissimi Purpurati Stephani Borgie, litteratissimi litteratorum hominum fautoris, e codice ms. Chisiano membranaceo in-4o seculi XIu descriptum. Plaudebam enimuero, memoriam  sancti presulis eodem pene tempore cum a me, tum alibi rursus excitari; non poteram tamen consentire in Aquileiensis, quod si codex Chisianus pre se fert, certo est, scribendumque fuerat aut Dacie, aut ciuitatis Romatiane cum Gennadio, aut Romessiane cum tabula Peutingeriana, aut cum actione 1 concilii Chalcedonensis, tomo Iu Conciliorum Labbei editionis uenete col. 892, quam ciuitatem conflare cum Aquileia aggressum cardinalem Baronium in notis Martyrologii ad 22 Iunii emendauere Papebrochius in Actis Sanctorum tomo Iu Iunii in dissertatione critica ad eamdem diem pag. 245; Pagius in critica Annalium tomo II ad annum 396 pagina 8; De Rubeis in Monumentis Ecclesie Aquileiensis, capite 17 col. 152; Quesnellus in notis ad Leonis Magni epistolam 129, tomo II, pag. 506. Quod si igitur Romatiana ciuitas non est Aquileia, liquet non scripsisse episcopum Aquileiensem  que scripsit Romatianus. Immo Aquileiensem seculo pene integro Romatiano posteriorem litteris aliquid consignatum reliquisse nemo antiquorum tradit. At uero Gennadius iam superius a me productus, et Aquileiensi , cap. 22, diserte Romatiano tribuit instructionis libellos sex pro competentibus ad baptismum, sequente Honorio Augustodunensi, libro II, capite 22, et Trithemio numero 118, atque inter hos quintum de Symbolo, quem eumdem esse, qui e codice Ghisiano productus lucem nuper aspexit Patauii, eo minus ambigo, quod in eo mox sub ingressum editionis Patauine, pagina 7 eadem uerba repetit auctor, que supra e libello eius secundo citaui: His ergo malis se homo expediens, has catenas post dorsum suum uelut in faciem proiiciens inimici, iam sincera  uoce pronuntiat: Credo in Deum, etc. Perpendat hec lector, et haud grauate mecum statuet, si de recudenda isthac Explanatione Symboli siue separatim, seu in quodam Bibliothece Patrum supplemento res fuerit, Nicete Aquileiensi  substituendum fore Dacicum, aut Romatianum.« Hactenus clarissimus Michel Denis.

Quid nunc ad auctoritatem tanti uiri? Quid ad momenta que affert, ut Gennadianum Nicetam eumdem astruat ac Nicetam Dacum sancti Paulini Nolani amicum; et ut corrigendum proinde asserat noui opusculi titulum, prout Zabeus ipse autumauit, delendo uocem Aquileiensis, eique sufficiendo uocem Dacici, seu in Dacia Romatiani? Contra dissertationem Zabei iam plura scripseram, cum perlatum fuit mihi, eumdem iam preuentum fuisse a uiro clarissimo in eadem sentiendi ratione. Hesi profecto ad inopinatum nuntium, et nichil non moui, ut pre oculis quam citius habere possem que Denisius scripserat super hac re: cum ecce 175 Zabeus ipse, cui innotuerat desiderium meum, humanissimis sponte sua ad me datis litteris die 26 Septembris 1805, copiam fecit totius Denisiani articuli super Niceta, quem ipse paulo ante exscripserat ex edito exemplari, quod uenetias iam peruenerat ad  bibliothecam Marcianam. Auide cum legissem, uiri auctoritas ac celebritas me quidem plurimum percellebat; maxime cum intelligerem illum non fama tantum nouum cognouisse opusculum, sed etiam idem lustrasse oculis suis, unde deprehendere potuit lypsanorum etiam suorum cum ipso germanitatem. uerum cum nichil omnino uiderem in Denisiano articulo quod esset contra ea que maxime capite secundo ac tertio iam lucubraueram, ut probarem, et Nicetam Dacum sancti Paulini Nolani amicum, non fuisse episcopum ciuitatis Romatiane in Dacia Cisdanubiana posite, sed trans Danubium episcopatum gessisse; et Nicetam Gennadianum meminisse peculiari modo in Explanatione Symboli Eutychiani erroris, de quo sermonem habere non poterat Nicetas Dacus sancti Paulini Nolani amicus: cum nichil insuper deprehenderem contra ea que capite quarto propositum mihi erat scribere pro astruendo Nicete huius Gennadiani Aquileiensi episcopatu; petita uenia a summo uiro, qui fortasse aliis atque aliis distentus curis, et codicum  lustrandorum copia obrutus, penitius Explanationem Symboli considerare non potuit, inceptis standum esse decreui. Neque uero mouere me poterant que Denisius ipse afferebat. Quid enim in tota illius animaduersione, quod a nobis expensum non sit, et uberiori etiam calamo pertractatum, dum egimus contra Zabeum, ac presertim capite quarto ac quinto, et ubi cardinalis Baronii sententiam a uiris eruditissimis tanto clamore explosam in examen reuocauimus? Nihil itaque hic addendum restat ad Denisii animaduersionem, que tota innititur auctoritati uirorum illorum, qui ueluti agmine facto contra Baronium surrexerunt; et Denisius ipse, qui eisdem nulla rerum facta distinctione subscripsit, non grauate ferret, si adhuc in uiuis esset, me ab illo discedere, prout discedendum putaui a toto eruditorum cetu, qui illum in hac sentiendi ratione precesserunt.

Habet nichilominus clarissimus uir peculiarem suam  animaduersionem, quam sane solerter ex fragmentorum suorum tertio hausit, quamque superius attulimus; et huic faciendum est satis. Aurilegorum in hoc Nicetiano fragmento fit mentio; siue eorum qui e montium uenis, siue potius qui ex fluminum glareis ac luto aurum colligebant: de quibus in rem suam apposite dicebat Nicetas, quod sicut nec aurilegus seu aurilegulus ante mittit aurum in sacculum, nisi prius terram uel limum lauerit uniuersum; ita neque ante a competente pronuntiatur confessio Christiane ueritatis in fidei articulis contente, nisi prius fuerit diabolo ab eodem renuntiatum. Cum aurilegorum meminerit non semel in carmine ad Nicetam suum etiam Paulinus Nolanus, ueluti incolarum Dacie, ubi Nicetas ille Dacorum episcopus uersabatur, et quos ipse Christo lucrifaciens in aurum uerterat, ut idem dicebat; hinc arguebat clarissimus Denis, Nicetam auctorem illius fragmenti, ac propterea auctorem aliorum etiam opusculorum ad competentes, de quo Gennadius, esse reipsa Nicetam illum Dacum sancti Paulini  Nolani amicum, qui ideo de aurilegis exemplum posuit in illo suo sermone, quia notissimi erant iis quibuscum loquebatur; et qui propterea, aurilegos nominans, satis indicauit se esse in Dacia episcopum, minime uero episcopum Aquileiensem. Hec profecto uiri clarissimi 176 animaduersio tam feliciter ac naturaliter eruta ex collatione illius Nicetiani fragmenti cum carmine Paulini Nolani de Niceta Daco, fucum prima fronte facere potest, at neutiquam rem conficere, ac persuadere. ualeret namque ad confirmandam illustrandamque sententiam, que potioribus innixa esset argumentis: non ualet argumenti loco ad sententiam propugnandam ac defendendam. Denisius ipse hac animaduersione usus est confirmationis et illustrationis gratia pro sententia sua, quam aliis argumentis iam firmam existimabat; maxime uero illorum auctoritate uirorum qui in Baronium surrexerunt, quasi cum Aquileiensi ciuitate Romatianam, seu Remesianam, aut Remisianam, siue Romessianam  ciuitatem Dacie confudisset. His igitur argumentis cum abunde fuerit satisfactum, Denisii animaduersio, quantumlibet naturalis atque spontanea, quanta nunc esse potest? Eamdem nichilominus expendere iuuat.

Ex aurilegis opportune ad rem quam agebat exemplum posuit in locutione sua ad competentes Nicetas, ut Denisius existimat; quia aurilegi erant in Dacia, ubi Nicetas Dacorum episcopus et Paulini Nolani amicus uersabatur, uti ex eodem Paulino constat: uides morem Dacie ab episcopo domestico seculi quinti confirmatum, aiebat ipse. Dacorum igitur erat episcopus, infert Denisius, Nicetas hic qui ita ad competentes suos loquebatur, non uero Aquileiensium. uerum cur non et aurilegorum exemplo uti potuerit Nicetas Aquileiensis, licet aurilegi in Aquileiensi prouincia fortasse non essent? Sufficit nempe aurilegorum nomen atque industriam innotuisse communiter, ut inde quilibet in sermone, pro re nata, exempla sumere posset. uirgilius certe, cum aliquando Ennium in manu  haberet, rogareturque quidnam faceret, fertur respondisse, se aurum colligere de stercore Ennii. En aurilegorum morem a uirgilio in exemplum sumptum, licet uirgilius tam procul esset ab aurilegis Dacie. Etiam sanctus Hieronymus in epistola ad Letam super institutione filiole Paule, que 107 est in editione uallarsii, loquens, num. 12, de apocryphis libris, quorum aliquando lectionem puelle uirgini non uetabat; sciat, inquit, multa his admixta uitiosa, et grandis esse prudentie, aurum in luto querere. Communis igitur erat eloquii, et ubique gentium in usu positi, exemplum sumere, pro sermonis opportunitate, ex aurilegorum industria, uti ex re omnibus nota: ideoque non est cur Dacus esse debuerit ille Nicetas qui ex aurilegis exemplum posuit in illo fragmento, propterea quod in Dacia aurilegi essent a Paulino Nolano episcopo nominati; cum eque Aquileiensis episcopus exemplum sumere potuerit ab aurilegis  ubi sermo postulasset, sicuti a Marone primum, atque a diuo Hieronymo factum postea legimus, necnon a tot aliis scriptoribus, quorum opportune mentio fieri posset, nisi res esset satis superque explorata.

Sed Aquileiensis episcopus peculiari etiam modo aurilegorum meminisse potuit, et fortasse etiam aurilegorum Dacie qui Aquileiensibus suis noti essent; cum constet Aquileiam emporium exstitisse gentibus ad Danubium positis. Etenim Aquileia, Strabone teste Geographie libro u, »patebat emporium Illyricis gentibus Istrum accolentibus.« Aiebat etiam Herodianus, libro uIII in Maximino: »Super ciuium ingentem numerum, etiam magnam uim hospitum ac mercatorum eam urbem  frequentasse: eamque ad mare sitam, quasi terminum Illyrie.« Quidni igitur Aquileienses sepe uiderint aut Dacos ipsos aurilegos suorum laborum 177 fructum Aquileie uendentes; aut alios Dacis finitimos, qui ab ipsis comparatum aurum, siue auratum limum, uenum Aquileiam detulerint?  Quidni Romane Dacie incole a Dacis barbaris trans Danubium positis arenas emerint aureis particulis diuites, aut auream terram e montium uisceribus erutam; et hanc illasque ad aurifices Aquileiam ipsi detulerint negotiationis causa? Arenas dixi aureis particulis diuites, aut auream terram. Ut ut enim Barbari illi aurilegi aurum a limo atque a terra lauationibus separare potuerint ut in sacculum mitterent, non ita tamen aurum illud purum reddebant, ut non coherentes sibi multas arene aut terre partes contineret, que aurificum laboriosiore essent opera omnino separande. Hinc igitur negotiationis occasio, primum inter Dacos Barbaros et Romanos, qui materiam primam, ut ita dicam, a Barbaris emerent; deinde inter Dacos Romanos et negotiatores aut aurifices Aquileienses, qui materiam illam primam a Dacis Romanis Aquileiam aduectam sibi acquirerent noui lucri faciendi causa ex opere adhibito ad integram auri purgationem. Atque hec super auctoritate quoque et animaduersionibus clarissimi uiri Michelis  Denis dicta sufficiant.



CAPUT uIII.

De sancto Niceta episcopo Aquileiensi, eiusque opusculis, tum nunc editis, tum etiam aut deperditis, aut adhuc latentibus; nec non et de fragmentis que nobis innotuerunt studio et industria eruditissimi uiri Michelis Denis. De illius quoque sanctitate ac cultu.

Cum non sit amplius ambigendum, ut uidetur, Niceam seu Nicetam Gennadianum esse reipsa Niceam seu Nicetam episcopum Aquileiensem, et Niceam seu Nicetam hunc Aquileiensem auctorem esse duorum opusculorum que nunc rimum unita damus, nec non et fragmentorum que ex deperditis aut adhuc latentibus opusculis aliis supersunt; iam de hoc Nicea seu Niceta Aquileiensi, ueluti auctore opusculorum que Gennadius Romatiano tribuit, libere disserendum existimamus. Quid autem de hoc Nicea seu Niceta Aquileiensi  dixerimus, quod lucem aliquam afferat ad eumdem penitius agnoscendum? De Nicetis diatribam elucubrauerat, que intercidit, Leo Allatius, ut admonet Ioannes Albertus Fabricius Bibliothece Grece tomo uI, pag. 429 prime editionis; prout similes alias idem edidit, que supersunt, de Psellis et eorum scriptis, de Methodiorum scriptis, de Simeonum scriptis, de Nilis et eorum scriptis, nec non et de Georgiis et eorum scriptis. Nihil certe utilius quam ut ubi plurimi eiusdem nominis uiri uita et scriptis inclaruerunt, aliquis inueniatur qui distincte de unoquoque agat, ut confusionis errorisque occasio et periculum auferatur. Huius propterea eruditi uiri exemplo alii quoque de homonymis disseruerunt, uti, ex. gr., Anselmus Bandurius de Nicephoris eorumque scriptis, licet illius dissertatio non prodierit; et nuper de claris Remigiis eorumque scriptis Franciscus Fontanius, tomo III Noue Eruditorum Delicie, etc., Florentie 1793. Quidni igitur  inter Nicetas illos ab Allatio illustratos, locum habuerit et Nicetas noster episcopus Aquileiensis a Gennadio memoratus? Quidni aliquid de hoc etiam Niceta ibidem dixerit Allatius, quod frustra alibi inquiramus? Dolendum sane clarissimi 178 uiri opus intercidisse, quo nostra fortasse iuuari potuisset oratio.

Nicetas multos, Nicetos, Niceas, Nicas, Nicetios habemus in Martyrologiis Latine Ecclesie, tum separatim editis, ut Romano, Hieronymiano, Adonis, et Usuardi, tum in iis que in collectionibus monumentorum ueterum prodierunt; in Spicilegio nempe Dacherii, in Lectionibus Antiquis Canisii, et in Thesauro nouo Anecdotorum, nec non et in ueterum Scriptorum et Monumentorum noua collectione Martenii ac Durandi: sed quid in his preter nomen ac breue quandoque elogium; testimonia quidem sanctitatis eorum, ac cultus etiam qui in Ecclesia ipsis tributus fuit, sed que nichil plerumque de eorum gestis, nichil etiam de eorum etate nobis exhibeant, si alia monumenta presto non sint, quibus illorum exiguitas suppleatur?  Menologia quoque Grecorum, ut illud preclarissimum, ac magnifice Urbini impressum tribus tomis in-folio anno 1727; necnon et Kalendaria, uti Constantinopolitanum a clarissimo Stephano Antonio Morcello illustratum ac editum Rome, duobus tomis in-quarto 1788, Nicetas nobis plures produnt martyres et confessores: sed hi ad Orientalem Ecclesiam spectant et nichil commune habent, preter nomen, cum Aquileiensi nostro, de quo Gennadius. Tota itaque a Gennadio proficiscatur oportet hec nostra de Aquileiensi Nicea seu Niceta eiusque opusculis inquisitio; cui addenda ea etiam sunt, que de Aquileiensi Nicea seu Niceta hactenus uiri docti tradiderunt, tum ex diui Leonis Magni epistola ad eumdem, tum ex ipsius Aquileiensis Ecclesie monumentis, ac uetustioribus, que supersunt, memoriis fide dignis.

At potius quam a Gennadio, nonne ex diuo Hieronymo auspicari deberet hec nostra de Nicea seu Niceta Aquileiensi inquisitio? Diuus certe Hieronymus  primus est qui meminerit Nicee cuiusdam, patria Aquileiensis, et amici sui, immo et socii peregrinationum; ad quem Aquileie tunc consistentem, atque hypodiaconi munera in Aquileiensi Ecclesia obeuntem, ipse ex Oriente epistolam dedit amicarum querelarum plenam, que est octaua in editione uallarsii, et ad annum pertinet, ut ibidem notatur, 374. Hunc autem Baronius aliique existimarunt eumdem Niceam seu Nicetam esse, qui cum hypodiaconus primum fuerit Aquileiensis Ecclesie, postea eiusdem episcopus factus sit, atque a diuo Leone Magno notissimam illam epistolam acceperit; addentes etiam eumdem in Aquileiensi sede proxime successisse Chromatio. Iam alibi innuimus, et hic pro instituto iterum monere debemus, dupliciter a Baronio, aliisque qui eum secuti sunt, erratum fuisse in hoc Aquileiensis Ecclesie hypodiacono Nicea seu Niceta; quia neque Niceas seu Nicetas Aquileiensis episcopus, qui a diuo Leone Magno notam epistolam decretalem accepit,  proximus Chromatii successor fuit, sed successor Secundi, qui post Chromatium quintus Aquileiensem tenuit sedem: et quia Niceas seu Nicetas, qui diui Hieronymi euo hypodiaconus erat Aquileiensis, tamdiu uiuere non potuit, ut etiam episcopus postea factus Aquileiensis Ecclesie, et citatam epistolam a diuo Leone Magno acciperet, et annos episcopatus compleret quos Aquileiensi episcopo Nicee seu Nicete uetera monumenta assignant. Rem utramque clarissimus De Rubeis in Monumentis Ecclesie Aquileiensis capite 17 numero 3, ita exponit ac probat, ut nullum relinquat dubitandi locum: »Immediatam, inquit ille, Nicete successionem post Chromatium, conuellunt Chronica duo, Aquileiense et Gradense, et Catalogus Foroiuliensis patriarcharum.« 179Numerantur quippe post ipsum Chromatium plures hoc ordine successores, Augustinus, Adelphus, uel Delphinus, Maximus, Ianuarius, Secundus: ac deinde Nicetas locum habet.« Ita De Rubeis ad primum. Ad alterum uero ita prosequitur: »Niceam hypodiaconum distingui oportere a Niceta episcopo, cogit ratio temporum. Ad illum scribebat Hieronymus anno circiter 374, ac Leo Magnus anno 458 ad istum: unde iam quatuor colligerentur supra octoginta anni etatis ipsius Nicete. Adde annos, quos natus erat cum Ecclesie Aquileiensis hypodiaconus epistolam ab Hieronymo accepit: adde rursum alios quibus regere Aquileie post annum 458 perrexit Ecclesiam: fitque tot annorum summa, immo excessus habetur, ut prudens nemo tam longam prouectamque etatem uni tribuat Nicete, siue Nicee.« Hec ille. Duo igitur necessario distinguendi sunt in Aquileiensi Ecclesia Nicee seu Nicete; alter, qui illius Ecclesie hypodiaconus fuit, qui nequaquam Chromatio successit in Aquileiensi episcopatu, et de quo nichil compertum habemus, preter ea que in citata diui Hieronymi epistola ad eumdem legimus; alter uero, qui Aquileiensis utique episcopus fuit tempore diui Leonis  Magni, cuius exstat ad illum epistola decretalis, et de quo Gennadius loquitur capite 22 de uiris illustribus sub nomine episcopi ciuitatis Romatiane, ut in superioribus capitibus ostensum fuit. Porro cum nostrum sit de Nicea seu Niceta Aquileiensi episcopo unice agere, facta duorum Nicetarum Aquileiensium distinctione, prout oportebat, hypodiaconum diuo Hieronymo relinquimus, episcopum a Gennadio accipimus illustrandum.

uerum Aquileiensis hic episcopus a Gennadio memoratus, Niceas estne dicendus, an potius Nicetas? Nimirum aliquid constet necesse est, quoad fieri potest, etiam de proprietate ac de uera nominis pronuntiatione uiri illius, de cuius munere, etate, scriptis, gestisque sermo habetur. Si Ioannem Iosephum Lirutum audiamus, qui de duobus Aquileiensibus Niceis seu Nicetis prolixiori stylo disseruit in suis Notizie delle uite de' letterati del Friuli, tomo I, capite 10 et 11, Nicetam absque dubio dixerimus eum qui apud diuum Hieronymum hypodiaconus est; Niceam  uero qui Aquileiensis episcopus fuit. At  pleraque audet in his capitibus Lirutus, tum quoad propria horum Nicearum seu Nicetarum nomina, tum quoad res gestas, atque alia ad ipsos pertinentia, sicut et alibi quoque non infrequenter solet: que omnia multam quidem eruditionem uiri ostendunt; critices uero usum, ut summis rerum estimatoribus uisum fuit, non eque in eodem probant. Rem itaque alia uia aggrediamur oportet. Hypodiaconus ille, quem nuper memorabamus, non sub Nicete, sed sub Nicee nomine communiter exhibetur in editionibus Hieronymianis illius epistole, unde idem nobis innotescit; ac proinde indubium uidetur, proprium hypodiaconi illius nomen, amici ac socii diui Hieronymi, fuisse Niceam. Sub eodem Nicee nomine etiam episcopus noster uenit, tum apud Gennadium, Honorium Augustodunensem, ac Ioannem Trithemium, ex editis eorumdem Operibus, tum in Martyrologiis similiter editis Adonis, Usuardi, atque  Romano. Niceam itidem eumdem dixerunt Kalendaria uetustiora typis impressa Aquileiensis Ecclesie; ac Niceam etiam nunc dicunt Kalendaria Ecclesie Utinensis, que ex prisco Ecclesie matris more festum illius sancti episcopi indicunt ad diem 22 Iunii. At cum ueteribus persuasum fuerit, Niceam hypodiaconum Aquileiensem, 180 diui Hieronymi amicum et socium, eumdem fuisse qui postea Aquileiensis etiam episcopus fuit; hinc facile factum censemus, ut ipse Niceas communius diceretur, tum in editis Gennadii, Honorii ac Trithemii Operibus, tum in Martyrologiis ac Kalendariis. uerumtamen non Niceam, sed potius Nicetam dicendum esse episcopum Aquileiensem huius nominis, et ita sane appellatum fuisse ipsa etate sua, plura existimamus esse que aperte suadeant.

Sanctus certe Leo Magnus, non ad Niceam, sed ad Nicetam Aquileiensem episcopum epistolam illam  suam decretalem direxit, ut in editionibus habemus tum Quesnelli, tum Cacciarii, tum etiam Balleriniorum fratrum, quin ulla appareat diuersa lectio: et sanctus hic pontifex probe nosse poterat uerum ac genuinum illius episcopi nomen, etiam ex relatu Adeodati Romane Ecclesie diaconi in eadem epistola nominati, qui Aquileie pridem fuerat apud Nicetam, quique inde redux Nicete ipsius consultationes ad Romanum pontificem attulerat, quibus ille in eadem epistola satisfecit. Preterea Explanatio Symboli ad competentes nuper educta ex codice Ghisiano, non Niceam, sed Nicetam, prefert in titulo: Beati Nicete Aquileiensis episcopi Explanatio Symboli habita ad competentes. Celebris item Gennadii codex uallicellanus, relatus ab Holstenio in Animaduersionibus ad Martyrologium Romanum die 22 Iunii, a Florentinio quoque in uetust. Occidental. Eccles. Martyrol., ad x kal. Iulii, atque ab aliis; celebris hic codex Gennadianus habet: Nicetas Romatiane ciuitatis episcopus. Similiter Nicetas habet alter codex Gennadianus  San-Germanensis, quem citat, et antiquissimum dicit, Michel Lequienus in suo Oriente Christiano, tomo II, col. 306. Addendus est hoc loco etiam codex uindobonensis seculi decimi, qui nobis fragmenta seruauit opusculorum que desiderantur Nicete episcopi, queque industrie ac merito debemus clarissimi Michelis Denis, qui eadem ecclesiastice reipublice commodo uulgauit: in hoc enim codice Nicetas appellatur fragmentorum illorum auctor, non uero Niceas.

Neque interim desunt domestica, ut ita dicam, eiusdem rei testimonia. Presto sunt enim Gennadiani codices duo; alter membranaceus, seculi ut uidetur duodecimi aut decimi tertii, insignis Collegiate Ecclesie Ciuitatensis; alter uero chartaceus, seculi ut uidetur decimi tertii aut decimi quarti, inter Guarnerianos codices publice Fontaniniane bibliothece oppidi Sancti Danielis; in quorum utroque legimus: Niceta Romathiciane ciuitatis episcopus. Niceta igitur seu Nicetas, non uero Niceas, uidetur fuisse proprium  ac genuinum episcopi nostri Aquileiensis nomen; quamquam exigua admodum et nullius momenti sit differentia inter utrumque, ut alterum etiam pro altero absque detrimento persone facile possit usurpari. Enimuero quamuis in Aquileiensi diecesi, uti notabamus, Niceas perpetuo dictus fuerit episcopus noster in Kalendariis que singulis annis edita fuere, ac propterea Niceas etiam nominaretur in lectionibus secundi nocturni que a communi confessoris pontificis antea sumebantur, nec non in oratione similiter ex eodem communi petita, tum ad officium, tum ad missam; Niceta seu Nicetas nichilominus dictus fuit in litaniis Maioribus sanctorum, que olim in eadem Aquileiensi Ecclesia canebantur, queque Utini edite fuerunt anno 1602, iussu celeberrimi Aquileiensis patriarche Francisci Barbari post diecesanam synodum ab eodem Goritie habitam ipso anno die 25 Iunii. Etenim inter sanctos pontifices et confessores 181 in his supplicationibus inuocatos, post sanctos  Siluestrum, Gregorium, Ambrosium, Augustinum, etc., inter sanctos peculiares Aquileiensis Ecclesie, ualerianum, Chromatium, Paulinum, etc., legitur etiam: Sancte Niceta, ora pro nobis.

Post nomen huius Aquileiensis episcopi, quem non Niceam, sed Nicetam deinceps iure appellabimus, quid nunc de illius patria sentiendum? De huius Nicete patria nonnichil paulo ante attigimus, dum Zabeo respondebamus: sed hic instauranda res est, ut suo ordine procedat oratio. Origine Grecum hunc asserit Dandulus; Aquileiensem uero contra Dandulum propugnat Ioannes Iosephus Lirutus. Quid ipse audeam in re tam dissita atque obscura, ubi non argumentis, sed tantummodo coniectationibus patet locus? Affirmat Lirutus Chronica nostra Aquileiensia atque Gradensia nichil omnino de Nicete huius origine tradidisse; Dandulum uero, qui non aliunde quam ex his Chronicis notitias suas hausit, proprio  marte Grecam originem addidisse, probabiliter ex Greca Nicete nominis deriuatione. At quis nesciat Dandulum gaudere fama diligentis accuratique scriptoris, qui non modo in rebus etatis sue, sed etiam in uetustis memoriis referendis, nichil temere et inconsulto tradiderit? Preterea negauerit nemo Danduli etate plura exstitisse uetera monumenta, que ad nos usque minime peruenerunt; ex quibus ipse haurire potuit que nobis scripta reliquit. Addit Lirutus, Nicete etiam Aquileiensis tempore uiguisse morem, ut episcopi eligerentur ut plurimum ex clero uacantis Ecclesie, atque ex iis maxime qui ibidem in inferioribus gradibus meruissent. Quid igitur peregrinum et aduenam in suum episcopum assumpsisset Aquileiensis Ecclesia; cum maxime constet Ecclesiam eamdem sepe etiam in sinu suo uiros aluisse sanctitate ac doctrina insignes, quos aliis Ecclesiis daret episcopatus honore sublimandos? uerum si ex Aquileiensi clero alie Ecclesie habuerunt episcopos; iam ex ipsa Aquileiensis Ecclesie historia a Liruto  memorata constat morem illum non ita fuisse communi consuetudine roboratum, ut exceptionem sepe etiam non pateretur, cum hec maxime cederet in maiorem Ecclesie utilitatem, que omnium temporum et locorum omnium precipua regula discipline fuit. Cur itaque Grecum hominem, seu potius origine Grecum, habere non potuerit Aquileiensis Ecclesia episcopum?

Placet hic nichilominus Liruti ipsius sententia, ut Aquileiensis patria reipsa fuerit Nicetas noster episcopus: neutiquam uero repugnat ut simul et origine Grecus prout Dandulus tradit, et patria Aquileiensis ut propugnat Lirutus, Nicetas noster fuerit. Grecam originem sonat etiam Nicee nomen in hypodiacono illo Aquileiensi, amico et socio diui Hieronymi, de quo paulo ante dicebamus: quis autem dubitare possit eum fuisse reipsa patria Aquileiensem, post testimonium eiusdem sancti doctoris in supracitata epistola ad eumdem, in qua ita eum Aquileie  degentem amice compellabat: »inter delicias patrie, et communes quas habuimus peregrinationes, aliquando suspira?« En igitur Niceam hypodiaconum, et patria simul Aquileiensem, et probabiliter etiam origine Grecum, ut nomen indicat. Maiores nimirum huius Nicee e Grecia oriundi Aquileiam uerosimiliter transmigrarunt, ibique sedem fixerunt, ut eamdem sibi nouam patriam facerent, seruatis tamen nominibus gentilitiis, que Grecam perpetuo eorumdem originem indicarent. Quidni et Nicetas Aquileiensis episcopus ex his fuerit qui Aquileie prognatus maioribus ex Grecia oriundis, simul esset et origine Grecus, et patria Aquileiensis? 182 Adhuc aliquid coniectationibus audeamus. Quidni et Nicetas hic episcopus Aquileiensis ex ipsa fuerit agnatione Nicee hypodiaconi, immo ex eadem ipsius familia, et fortasse fratris filius eiusdem Nicee, aut Nicee pronepos, qui nomen familie retinuerit, tantisper tamen inflexum, distinctionis gratia alterius ab altero? ueritatis explorate loco, cuius ob monumentorum  inopiam expertes sumus, coniecturam damus, seu etiam diuinationem, que tamen nullatenus ueritati repugnat.

Sequitur ut annum etiam inquiramus, quo Nicetas noster Aquileiensem episcopatum adiuit, et annum insuper quo ad superos euolauit. Quoad huiusmodi epochas non est cur immoremur in illa temporis nota, que uisitur apud Trithemium in Francofurtiensi editione illius Operum an. 1601, typis Wechelianis in-folio, ubi legimus: Claruit tempore Theodosii et Honorii principum, anno 420. Siue enim hec Trithemii uerba sint, siue alicuius posterioris illius Operum exscriptoris additamentum, ut probabilius uidetur; talia certe haberi non possunt, ut post ea que hactenus dicta sunt expendi mereantur. Quod igitur ad primam attinet. ad annum scilicet quo Nicetas Aquileiensem episcopatum adiuit: cum, non diui Chromatii, sed Secundi proximus fuerit successor  Nicetas in episcopatu Aquileiensi, uidendum est num ante Aquileie excidium seu post, et quo probabilius anno, episcopatum inierit. Iam Aquileie excidium, ex communi historicorum et chronologorum sententia, ad annum 452 collocamus; et triennalem eiusdem urbis obsidionem, ab aliquo historicorum ueterum assertam, cum communi recentiorum suffragio respuimus. Necem quoque Nicete episcopo ab Hunnis illatam in ipso urbis excidio, quam in aliquo monumentorum ueterum inuenimus, uel synchrona auctoritate freti epistole diui Leonis Magni ad eumdem, inter fabulas amandamus. Quando igitur episcopatum Aquileiensem post Secundum iniuit Nicetas? Clarissimus De Rubeis in Monumentis, capite 16 Danduli chronologiam secutus, initium episcopatus Nicete illigat cum anno ere uulgaris 454 ab eodem expresse notato, qui propterea secundus est ab Aquileie excidio. Dandulus tamen hoc loci in eo errauit, quod Aquileie excidium, fretus auctoritate Gotfridi uiterbiensis quem ibidem nominat, post epocham  capessiti a Niceta episcopatus Aquileiensis enarrat, ita ut unus esse uideatur ex iis qui triennalem Aquileie obsidionem admiserunt. Hoc Danduli errore permotus Ioannes Iosephus Lirutus, discedendum sibi esse persuasit ab epocha incepti a Niceta Aquileiensis episcopatus a Dandulo signata, aliamque excogitauit, quam melius conuenire opinatus est; ut Nicetas nimirum episcopalem Aquileiensem sedem adierit anno Christi labente 451, antequam Aquileiensis urbs ab Attila caperetur, immo antequam ab eiusdem exercitu obsidione premeretur; quod longa etiam oratione ostendere nititur. Clarissimus De Rubeis nichilominus haudquaquam eruditi uiri animaduersionibus commotus, Dandulianam epocham incepti a Niceta Aquileiensis episcopatus propugnat in suis dissertationibus uarie Eruditionis, capite 20 num. 2, quam distinguendam esse asserit ab aliorum euentuum factorumque nexu, in quibus Dandulus decipi potuit. Decipi fortasse potuit be emeritus chronologus  etiam in Nicete signanda epocha, ut idem De Rubeis ingenue fatetur; nulla enim suppetunt synchrona super hac re monumenta, neque ulla patet uia qua certus in tot tenebris inueniri possit annus incepti a Niceta Aquileiensis episcopatus. At cum Danduliana episcoporum Aquileiensium 183 chronotaxis, ut ipse addit, nullum per hec tempora enorme uitium preferat; immo cum eamdem satis uerosimilem probare uideantur nonnulli synchronismi qui certioribus nituntur monumentis, ut ipse ibidem luculenter ostendit; quid est cur ab eodem discedamus in signanda epocha initi a Niceta Aquileiensis episcopatus, ob eam dumtaxat causam, quod ipse errauit in recensenda Aquileiensi clade post eamdem signatam epocham? Standum itaque probabilius nobis uidetur Danduli chronologie, quantum fas est, cum clarissimo eodem De Rubeis; ut Nicecetam nostrum dicamus, et post Aquileiensis urbis excidium Aquileiensem episcopatum suscepisse, et hanc ab eo initi episcopatus epocham illigandam esse  anno ere uulgaris 454, quem Dandulus ipse signat.

Quid nunc de anno, quo Nicetas ad superos euolauit? uariantia hic quoque habemus uetera monumenta; seu potius, monumentorum defectu, uariantes habemus ueterum opiniones. Absurda prorsus illa est quam notat etiam De Rubeis in Monumentis loco citato, que iugulatum in Aquileiensi excidio Nicetam refert, eique nichilominus annos sedis tribuit 32. Mitior est alia quam exhibent lectiones quedam ad officium sancti Nicete Aquileiensis episcopi, quas uulgarunt Agiologi Bollandiani, tomo Iu Iunii ad diem 22, licet lectiones ille nec perantique sint, et certe nullius umquam fuerint usus in ecclesiastica liturgia Aquileiensis Ecclesie, quidquid in contrarium asserat absque idoneo teste precitatus Lirutus; ideoque potius censeri possint priuati alicuius tentamen pro sancti Nicete nostri cultu augendo, prout alia quoque supersunt eiusdem generis specimina quoad alios celicolas  Aquileiensis diecesis in ms. codice non antiquo, qui seruatur in hac publica archiepiscopali bibliotheca. In his itaque lectionibus asseritur, quod Nicetas »Aquileie migrauit ad Dominum anno Christi 458, decimo kalendas Iulii.« Hec saltem epocha decessus Nicete non pugnat cum epocha signate eodem anno a diuo Leone Magno ad Nicetam eumdem epistole, XII kalendarum Aprilium; que unica est certissima ac synchrona Nicete Aquileiensis episcopatus epocha. Unde autem lectionum earum auctor, recentioris plane dixerim eui; unde hausit Nicetam hunc post tres menses a data Leonis epistola e uita migrasse? Dandulum itaque potius quis non sequatur etiam in anno signando quo Nicetas episcopus Aquileiensis ad superos euolauit, prout eumdem secutus est clarissimus De Rubeis? Ita namque scribit super hac re uenetus Chronologus: »Nicetas Aquileiensis episcopus, tantis angustiis et laboribus circumseptus, elapsis ab inthronizatione sua annis 30 mensibus 9, senectute etiam oppressus, obiit anno 485.« Dies quoque  illius obitus non est pretereunda; que certe ex consensu omnium Martyrologiorum que Nicete huius meminerunt, incipiendo ab illo uetustissimo quod sancti Hieronymi nomine insignitum fuit, non alia esse potest quam dies uigesima secunda Iunii; in qua nempe, non modo illius memoria, sed etiam, ut in plurimis uidere est, illius depositio indicatur. Atque hec sint de precipuis Nicete Aquileiensis epochis, tum assumpti uidelicet episcopatus, tum obitus, de quibus aliquid dicere oportebat.

Ad epocham nunc illius episcopatus indubiam, ac sane illustrem, gradum facere iuuat; ad memoratam scilicet epistolam diui Leonis Magni ad eumdem, hoc apposito tempore: Data XII kalendarum Aprilium, consulatu Maioriani Augusti: que propterea ad annum spectat 458, 184 qui quartus fuit Nicete episcopatus annus. Inter tot pastoralis officii munera, quibus difficillimis illis temporibus inclarescere debuit diuturnus Nicete triginta annorum episcopatus, hoc  unum nobis, post opuscula de quibus infra erit sermo, restat episcopalis illius sollicitudinis certissimum monumentum. Quale uero, quamque preclarum! En initium huius epistole, que est 159 in editione ueneta Balleriniorum, in editione Romana Cacciarii 133, et in editione Quesnelli 129: »Regressus ad nos filius meus Adeodatus sedis nostre diaconus, dilectionem tuam poposcisse memorauit, ut de his a nobis auctoritatem apostolice sedis acciperes, que quidem magnam difficultatem diiudicationis uidentur afferre. Sed pro inspectione temporalium necessitatum adhibenda curatio est, ut uulnera, que hostilitatis aduersitate illata sunt, religionis maxime ratione sanentur.« Post huiusmodi ingressum, septem sequuntur epistole capita, quorum hec summa. Primum: De feminis, que occasione captiuitatis uirorum suorum, aliis nupserunt. Secundum: An culpabilis sit, qui locum captiui mariti assumpsit. Tertium: Restituendam esse uxorem primo marito. Quartum: Excommunicandas esse mulieres ad primum maritum redire nolentes. Quintum: De his qui  captiui cum essent, idolothyta fame uel metu compellente comederunt. Sextum: De his qui metu uel errore rebaptizati sunt. Septimum: De his qui semel baptizati sunt, sed ab hereticis. Ita uero, post datum hisce dubiis responsum, epistolam claudit sanctus Leo: »Hanc autem epistolam nostram, quam ad consultationem tue fraternitatis emisimus, ad omnes fratres et comprouinciales tuos episcopos facies peruenire, ut in omnium obseruantia data prosit auctoritas.«

Quod prima fronte sese nobis offert ex hac diui Leonis ad Nicetam epistola, est infelix sane Aquileiensis Ecclesie status ex Attilana clade secutus, qui multam propterea ac singularem medicationis operam exigebat, quam, nonnisi apostolica sede consulta, episcopi prestare tuto ac uniformiter potuissent in tot grauioribus rebus que tunc occurrebant. Pastoralis deinde elucet Nicete Aquileiensis sollicitudo in suorum curandis morbis, iuuandisque necessitatibus;  maxima quoque prudentia, ac in apostolicam sedem obsequium, ut sibi diffidens, illius posceret in difficilioribus auctoritatem. Diaconum fortasse apostolice sedis ipse expetiuit, qui presens adesset, propriisque lustraret oculis sue Ecclesie statum, atque auribus perciperet querimonias precipue maritorum, qui e captiuitate reduces aliis nuptas uiris uxores suas inuenerunt. Fortasse et ipse sanctus pontifex Leo, miseratione ductus erga Aquileiensium calamitates, et instaurande discipline zelo adactus, diaconum illum Adeodatum, motu proprio, ueluti legatum suum ac uisitatorem, ad Aquileiensem Ecclesiam aliasque per Italiam destinauit, medendis leuandisque iacturis, quas in rebus fidei ac morum barbaricus turbo reliquerat. He Nicete nostri consultationes, hec diui Leonis epistola, testantur interim uigens tunc quoque institutum, ut Romana sedes undique ab episcopis consuleretur in grauioribus ac dubiis rebus, siue doctrine, siue communis ecclesiastice discipline, prout tot alia exstant exempla tum priorum tum subsequentium  seculorum, que in his ingenitam auctoritatem apostolice sedis ostendunt. Consultationes synodicas Orientis et Occidentis, que ad Damasum Romane urbis episcopum ueniebant, et in quibus eumdem iuuabat in responsionibus exarandis sanctus Hieronymus, ipse memorat sanctus doctor 185 epistola ad Ageruchiam, que 123 est in editione uallarsii, num. 10. Rem uero totam exornant cumulatissime eruditi ecclesiastice discipline tractatores, et nuperrime illustrauit solertissimus Seluagius Antiquitatum Christian. Institut. libro I, capite 16, § 7, ita ut nichil hic addere opus sit. Extrema epistole sancti Leonis uerba digna sunt que perpendantur ob memoratos comprouinciales Nicete nostri episcopos, ad quos sanctus pontifex precipiebat ut per Nicetam sua epistola perueniret, ut in omnium obseruantia, ut ipse ait, data prosit auctoritas. Clarissimus De Rubeis in monumentis, capite 17 num. 1, ad hec eadem uerba ita scribit: »Comprouinciales metropoleos Aquileiensis antistites  erant hoc euo Istri, ac ueneti, aliique ex Rhetia secunda et Norico.« Probabile igitur est, aut hos omnes prouincie Aquileiensis episcopos, aut saltem plerosque, maxime uero Altinatem, aliosque terrestris uenetie qui tunc erant, in eadem fuisse cum Aquileiensi metropolitano necessitate, et omnium harum Ecclesiarum sollicitudinem gessisse Nicetam, cum consultationes suas ad apostolicam sedem per diaconum Adeodatum direxit.

Ad opuscula nunc descendamus, que Gennadius memorat, et ad eorum etiam unumquodque singillatim. »Niceas  Niceas Romaciane ciuitatis episcopus. composuit simplici ac nitido sermone competentibus ad baptismum instructionis libellos sex. In quibus continet primus, qualiter se debeant habere competentes, qui ad baptismi gratiam cupiunt peruenire. Secundus est de gentilitatis Erroribus: in quo dicit suo pene tempore Melodium quemdam patremfamilias ob liberalitatem,  et Gadarium rusticum ob fortitudinem ab ethnicis esse inter deos translatos. Tertius liber de Fide unice Maiestatis; quartus aduersus Genethliologiam; quintus de Symbolo; sextus de Agni paschalis uictima. Edidit et ad lapsam uirginem libellum, pene omnibus labentibus emendationis incentiuum.« Post Gennadium, paucis immutatis aut demptis, ita scribit Honorius Augustodunensis de Scriptoribus Ecclesiasticis libro II, capite 22, ex eadem Fabricii Bibliotheca: »Niceas, Romaciane ciuitatis episcopus, composuit simplici et nitido sermone sex competentibus ad baptismum instructionis libellos. Ex quibus primus est de Competentibus baptismi; secundus de gentilitatis Erroribus; tertius de Fide unice Maiestatis; quartus aduersus Genealogiam ; quintus de Symbolo; sextus de Agni paschalis uictima. Condidit et ad lapsam uirginem libellum pene omnibus labentibus emendationis incentiuum.« Post Gennadium  et Honorium, ita Ioannes Trithemius, de Scriptoribus Ecclesiasticis num. 118, itidem ex Fabricii Bibliotheca. »Niceas Romaciane urbis episcopus, uir in diuinis Scripturis studiosus et eruditus, ingenio acurus, sermone apertus et nitidus, scripsit ad edificationem legentium non contemnende lectionis opuscula, de quibus subiecta feruntur: Ad competentes qui ad baptismum disponuntur preparatorium lib. I; de Erroribus gentilitatis lib. I; de Fide unice Maiestatis lib. I; aduersus Genealogiam  lib. I; de Symbolo quoque lib. I; de uictima Agni paschalis lib. I; ad uirginem lapsam lib. I.« Hec sunt que de Nicete Aquileiensis scriptis opusculis nobis reliquit antiquitas.

Patet ex his quod, uno excepto libello ad uirginem lapsam, omnia 186 Nicete Aquileiensis opuscula ad competentes sunt. Quinam uero antiquitus in Ecclesia competentes? Exploratam quidem rem attingimus, sed ab instituto hoc nostro minime alienam, immo etiam argumento necessariam; utpote que omnibus  pene Nicete opusculis cognoscendis perquam opportuna. Sacrame tum nempe baptismatis, quod initio nascentis Ecclesie omnibus tradebatur, nulla interposita mora, simul ac animum ostendissent pietatis ac religionis plenum, ac fidei mysteria precipua percepissent, ut patet ex Actibus apostolorum capite uIII ac x; tradi postea ceptum fuit diligenti adhibita cautione, ut uita prius ac fides eorum qui petebant sedulo probarentur, quoniam experientia compertum erat non satis tutam fuisse fidem eorum omnium qui mox ab ostensa Christiane uite amplectende uoluntate baptismo donati fuerant. Institutus itaque in Ecclesia fuit, huius probationis gratia, catechumenatus; qui etiam in duos, tres, aut quatuor gradus pro locorum aut temporum diuersitate tributus fuit, quos percurrere oportebat qui Ecclesie nomen dabant, priusquam salutari lauacro abluerentur, prestituto etiam singulis gradibus congruo tempore; quod tamen aut produci quandoque aut breuiari solebat, prout catechumenorum  feruor ac diligentia, aut ex aduerso tepor ac segnities exigere uidebantur. Supremus catechumenorum gradus erat competentium; eorum nempe, qui emensis in catechumenatu ceteris gradibus, facto in Christiana institutione sufficienti progressu, datis non ambignis pietatis, religionis ac constantie signis, habita insuper debita probatione, proximi erant ad regenerationis lauacrum accipiendum. »Competens intelligitur legitimo examinis numero examinatus,« aiebat sanctus Zeno ueronensis libro II, tractatu 27. »Dies salutaris aduenit, officiis sacramenti Dominici, omnibus omni genere munerum largus. Namque piis mercedem sacerdotibus prestat . . . competentibus remissam omnium peccatorum.« Idem ibi tractatu 50, de Pascha 6: in uigiliis namque potissimum Pasche competentes baptizabantur, et ita remissam obtinebant omnium peccatorum.

Quare uero dicti fuerint competentes catechumeni baptismo proximi, rationem tradunt unanimiter Latini Patres, maxime uero sanctus Augustinus pluribus  in locis; a petendo nimirum baptismate, atque a simul unanimiter petendo, dato nomine inter eos qui proxime essent baptizandi. »Pascha appropinquante, dedit nomen inter alios competentes.« Ita sanctus doctor in libro de Cura pro Mortuis. »Qui paulo ante uocabantur competentes, modo uocantur infantes. Competentes dicebantur, quoniam materna uiscera, ut nascerentur, petendo pulsabant; infantes dicuntur, quia modo nati sunt Christo, qui prius nati fuerant seculo.« Ita sermone 228 ad populum et infantes, id est ad nuper baptizatos, in die Pasche, num. 1: »Quid aliud sunt competentes quam simul petentes? Nam quomodo condocentes, concurrentes, considentes, nichil aliud sonat, quam simul docentes, simul currentes, simul sedentes: ita etiam competentium uocabulum non aliunde quam de simul petendo atque unum aliquid appetendo compositum est.« Ita idem sanctus Pater, sermone 216 ad competentes capite 1.  Eadem ipsissimis pene uerbis habet etiam sanctus Cesarius, sermone 68, qui in appendice Augustiniana Sermonum est 267. Hinc clarissimus Mazochius rem explanans, pro sua omnigena eruditione, Kalendarii Neapolitani uolumine III, pag. 678, ita scribit: »Nam quia non seorsim, 187 sed simul uno in loco nomina dabantur, hinc a simul petendo competentes dicebantur: id quod non prius fiebat, quam satis congruo tempore inter audientes catechismum imbibissent. Huius ritualis petitionis uestigium hodiedum seruatur illis uerbis, Quid petis ab Ecclesia Dei, etc.« Habemus igitur quinam fuerint, tum re, tum nomine, competentes ii ad quos sex numeratis opusculis sermonem habuit Aquileiensis noster Nicetas. Ii nimirum, qui iam satis eruditi Christiane religionis principiis, et Christiane uite preceptis instituti, baptismum petebant, et in proxime baptizandorum ordine positi erant; qui proinde solidiori quodam diuini uerbi cibo, separatim ab aliis catechumenis, nutriebantur; qui Symbolum accipiebant memoriter ediscendum atque  reddendum postea statis diebus ante baptismum; quibusque nonnulla alia Christiane religionis aperiebantur, que antea illis concredita minime fuerant. Hinc ratio patet opusculorum Nicete ad competentes: primi scilicet, Qualiter se debeant habere competentes qui ad baptismi gratiam cupiunt peruenire; secundi, de Erroribus gentilitatis; tertii, de Fide unice Maiestatis; quarti, aduersus Genethliologiam; quinti, de Symbolo; ac demum sexti, de Agni paschalis uictima. Nunc ad singula ueniamus.

Primum Nicete ad competentes opusculum, quod nobis Gennadius indicat quodque deperditum cum quatuor aliis dolemus, continebat, ut ipse scribit, qualiter se debeant habere competentes qui ad baptismi gratiam cupiunt peruenire. Huius opusculi titulum paulo diuersimode nobis exhibent duo nostrates alias citati codices Gennadiani, membranaceus Foroiuliensis seu Ciuitatensis, et Guarnerianus chartaceus oppidi Sancti Danielis: habent enim similiter ambo:  Qualiter credere debeant competentes qui ad baptismi gratiam cupiunt peruenire ac agere; nimirum qualiter credere debeant, et qualiter agere competentes qui ad baptismi gratiam cupiunt peruenire. Quenam preferenda sit lectio, non ausim dicere: dixerim tantum lectionem nostrorum codicum apertius ac clarius indicare opusculi illius argumentum, quale uerisimiliter erat; quodque ex lectione nimis generali, que in editionibus Gennadii habetur, non satis elucet. uideas interim quo prima Nicete nostri ad competentes institutio tendebat; ut scilicet intelligerent qui in competentium gradu erant positi, atque ad baptismum suscipiendum proximi, quanta fide prestare deberent, et qua uite ratione excellere, ut ad regenerationis gratiam digne possent peruenire. Opusculum hoc Ioannes Trithemius qui forte illud pre oculis habere potuit, ac propterea quid reapse esset cognoscere, uno ac simplici uocabulo preparatorium appellauit; seu quia ueluti introductio esset ad alia ad competentes opuscula, seu quia quedam  esset generalis ad baptismum preparatio, seu etiam quia utrumque complectebatur, ut uerisimile ualde uidetur. Quandoquidem uero datum nobis non est opusculum illud cognoscere, illius saltem ideam quamdam ab aliquo eiusdem argumenti sanctorum Patrum opusculo hauriamus.

Inter sermones a diuo Augustino habitos ad competentes, unus exstat, qui 216 est in Maurinorum editione et ueluti preparatorius esse uidetur ad baptisma quod erant accepturi, necnon et ad instructiones quibus erant in eodem gradu instituendi. Hic namque de competentium statu ac nomine ipso, iidem admonentur; ac de profectu ex sermonibus audiendis. Hic de mundi despectu, ac de regni celestis acquisitione; hic de sensuum refrenatione 188 ac de pugna aduersus diabolum; hic de eorum cooperatione Christo patri et Ecclesie matri in noua accipienda per baptismum natiuitate, ac de habendo desiderio huius regenerationis;  hic demum alia ad rem opportuna ut gratia accipienda seruetur, et ut digni etiam sint qui ad mensam Domini post lauacrum accedant. Ita sanctus Augustinus: et probabiliter eodem sensu, aut parum dissimili, etiam beatus Nicetas in preparatorio illo opusculo quod amisimus, et cuius titulum tantum nobis seruauit Gennadius.

Inter catecheses sancti Cyrilli archiepiscopi Hierosolymitani, dictas, seu Illuminandorum , exstat omnium prima, immo ante primam ipsam posita, que procatechesis appellatur, seu preuius catechesibus sermo; que etiam, ad Trithemii sensum, preparatorium dici potuisset. Scopus porro huius procatechesis Cyrilliane est ut illuminandos moneat qua mentis sinceritate, quo spiritus feruore, qua cordis munditie, qua animi puritate ad baptismum accedere debeant; ut iidem interim intelligant superiorem ordinem, ad quem ex aliis catechumenatus gradibus  ascenderunt, in quo ea percipere poterunt, que minime ceteris concreduntur; ut ad catecheses propterea audiendas festinent, ut in his perseuerent, ut in perpetuum seruent que in his audierint et didicerint, et ut nichil interim pandant aliis infra se positis ac nondum illuminandis; ut demum ordinem in conuentu et in catechesibus audiendis seruent, ut orationibus insistant, ut diaboli insidias et infidelium tentationes deuincant. Ubi uero illuminandos suos sanctus Cyrillus hortatur ut perseuerantes sint in catechesibus audiendis, hec ad rem nostram notatu dignissima leguntur num. 10 eiusdem procatechesis ex editione et interpretatione clarissimi Touttée. »Perseueres in catechesibus; etiamsi nostra prolixior futura sit oratio, tu ne umquam animo deficias. Arma enim accipies contra aduersariam potestatem: arma capies contra hereses, contra Iudeos, Samaritas et Gentiles. Multos habes hostes, multa tela accipe; cum plurimis iaculo decertas, addiscendum tibi quomodo  transfigas Grecum, quomodo pugnes contra hereticum, contra Iudeum et Samaritam. Et arma quidem parata sunt, gladius uero spiritus promptissimus: manus autem contendere oportet per bonam uoluntatem, ut bellum Domini prelieris, ut oppositas potestates debelles, ut inuictum te ab omnibus hereticorum molitionibus prestes.« Ita sanctus Cyrillus. Quidni igitur et Nicetas noster Aquileiensis eumdem ac Cyrillus Hierosolymitanus in procatechesi sua habuerit scopum, aut certe consimilem, in primo suo preparatorio opusculo ad competentes in quo, Gennadio teste, disserebat, qualiter se debeant habere, seu qualiter credere, qualiter agere competentes, qui ad baptismi gratiam cupiunt peruenire?

Ubi etiam animaduertas uelim, Cyrillianarum subsequentium catecheseon rationem in hac procatechesi peculiariter indicatam, eam fuisse, ut ex iis illuminandi arma caperent, quibus opportune decertarent et contra hereticos et contra gentiles; necnon et contra Iudeos et contra Samaritas, qui inibi habebantur  ueluti indigeni Christianorum hostes. Post primum uero Preparatorium suum ad competentes opusculum, nonne idem ac Cyrillus egit Nicetas noster in aliis libellis suis, in secundo nimirum de Erroribus gentilitatis, in tertio de Fide unice Maiestatis, in quarto aduersus Genethliologiam; 189 arma prebens competentibus, ut sese defenderent et a gentilibus, et ab hereticis et a Iudeis? Unus ipse quintus qui superest, de Symbolo, ubi competentes tam sepe data opera admonentur atque edocentur aduersus errores et errorum magistros, satis indicat hunc profecto fuisse Nicete scopum, ut competentes in suis instructionibus paratos faceret contra Christianorum dogmatum osores ac temeratores. Probabiliter itaque in primo suo Preparatorio ad competentes libello Nicetas noster eosdem etiam premonuit, Cyrilli more, instructiones suas quas essent audituri, eo spectare, ut ipsi arma caperent, quibus  pro suscepta fide aduersus quoslibet aduersarios strenue dimicarent. Peculiare tamen aliquid habuisse primum Nicete nostri libellum, quod in consimilibus sanctorum Augustini et Cyrilli lucubrationibus non apparet, fragmenta quatuor eiusdem libelli que fortunate supersunt, et de quibus infra cum aliis erit sermo, satis ostendunt. Ubi enim ex fragmento primo satis intelligimus libelli argumentum reipsa fuisse quale hactenus coniiciebamus ex Gennadii enuntiatione, et ex aliorum huius generis sermonum recensione: ex tribus aliis, secundo nempe, tertio ac sexto, insuper deprehendimus, nonnulla quoque, preter ea que argumenti illius potiora essent, exposuisse Nicetam in eodem libello competentibus suis; maxime uero de abrenuntiatione facienda ac de abrenuntiationis ualore, necnon et de exorcismis eorumque ratione; que omnia preparatorio sermoni ad competentes, eque ac alia de quibus diximus, optime conueniebant.

Sequitur opusculum Nicete nostri secundum, itidem deperditum, de Erroribus gentilitatis. De hoc ita  Gennadius, ex editione qua utimur Ioannis Alberti Fabricii in Bibliotheca Ecclesiastica, et ex aliis quoque que habentur: »Secundus  est de gentilitatis erroribus: in quo dicit suo pene tempore Melodium quemdam patremfamilias ob liberalitatem, et Gadarium rusticum ob fortitudinem ab ethnicis esse inter deos translatos.« Duo nostri citati codices Gennadiani paululum hic quoque ab editionibus discrepant hoc modo: »Secundus de gentilitatis erroribus, in quo indicat suo pene tempore Melchidium quemdam  patremfamilias ob liberalitatem, et Garadium  rusticum ob fortitudinem ab ethnicis in deos relatos.« Exigua est nominum uariatio, que nullius uidetur momenti, et quam propterea sufficit indicasse Quod ad rem pertinet, dubium nullum est, competentes peculiares suas accepisse institutiones de Erroribus gentilitatis, etiam dum in precedentibus catechumenatus gradibus mererent. Siue enim ex gentilitate ad Ecclesiam  accesserint, siue ex fidelibus nati parentibus ad adultam etatem distulerint regenerationis accipere sacramentum, ut tunc, secluso mortis periculo, uidetur in usu fuisse; aduersus errores gentilitatis par erat ut catechumeni ex professo munirentur, ob uigentem adhuc, et ubique diffusam gentilium superstitionem; pro qua penitus exstinguenda tantopere laborabant illius etatis episcopi, etiam in Italie sinu, et in ipsis clarioribus urbibus constituti, ut capite precedenti ostensum fuit, dum Zabeo responsum dabamus super hac ipsa re. Non omnia tamen catechumenos in inferioribus gradibus catechumenatus positos accepisse ab eorum institutoribus contra errores gentilitatis, uel inde patet, quod gentilitatis errores in eo etiam siti erant, et ut quasdam Christianas ueritates inficerent, quas, saltem plene atque perfecte, ex Ecclesie tunc temporis disciplina, non licebat catechumenis aperire; et ut 190 sanctioribus quoque Christianorum rebus perperam acceptis insultarent, que similiter eisdem catechumenis ex eadem Ecclesie disciplina  nondum explicabantur.

Uberiora itaque ab Ecclesie pastoribus acceperint necesse est catechumeni, etiam super gentilitatis erroribus, cum ad competentium gradum peruenissent, ut ad baptismum paratiores atque instructiores accederent; iis solum exceptis, que nonnisi iam baptizatis tradebantur. Ubi nempe de Deo aduersus gentilitatis errores competentibus sermo erat, qui Dei existentiam, qui Dei unitatem, qui omnipotentiam, prouidentiam, iustitiam, misericordiam, aliaque ad hec spectantia atque his similia iam edocti fuerant in tyrocinio precedenti; libere eos poterant pastores ad interiora perducere, ut Christianum dogma, exempli gratia, de Trinitate eisdem exponerent ac commendarent, ut Patris et Filii et Spiritus sancti nomina, in quibus erant baptizandi, eisdem aperirent, et ut cetera eos edocerent super hac re, que Christianum hominem scire ac credere necesse est, queque non prius eisdem, enucleate  saltem, tradi sinebat uigens tunc arcani ecclesiastica disciplina. Hic quoque, arrepta occasione tres in uno Deo distinguendi personas, earumque explicandi relationes, locus erat latius insectandi erroris gentilium, qui non modo plures colebant deos quos a maioribus accepissent, sed qui etiam inter deos referre homines ipsos audebant e uiuis ereptos cum aliqua aut prestantie fama aut opinione uirtutis. Hic namque reseranda etiam erat competentibus fides uite eterne, et spes erigenda eiusdem consequende, qua non deos quidem, sed diuine glorie participes Christiani se futuros esse confidunt. Hic quoque resurrectionis carnis articulus mature ingerendus erat competentium mentibus, qui postea in Symbolo ex ordine traderetur; ut supra paganorum exspectationem fidei Christiane excellentia innotesceret, qua non modo anime, sed etiam corporis beatitudo perpetua et creditur et exspectatur.

Ubi uero gentilitatis errores erant insectandi in tot absurdis, que non minus false quam maligne Christianis  gentilitas impingebat, iam non sat erat ostendere competentibus Christianam religionem puram atque immunem esse ab omni inquinamento atque flagitio, utpote que puritatem uite atque morum innocentiam exigeret a sectatoribus suis; quod ipsi abunde didicerant uel in primis institutionibus, quas acceperant iam a suo in catechumenorum disciplinam ingressu: sed deducendi erant ad ipsa Christiane religionis instituta sublimioris sapientie plena, atque gentilibus prorsus imperuia, intimius cognoscenda; quibus, exempli gratia, sensuum custodia ac cercitio, corporis castigatio, odium sui, inimicorum dilectio, et alia huiusmodi precipiuntur; quibusque, hominibus perfectiora emulantibus, consiliorum celestium aperitur uia, ut uel in terra degentes uitam quodammodo angelicorum spirituum uiuere uideantur. His nimirum et omnes gentilium criminationes aduersus Christianam religionem plenissime confundebantur, et competentes ipsi in Christiane religionis puritate  atque excellentia intimius perspicienda proficiebant, ut ita demum quotidie aptiores euaderent ad baptismi gratiam obtinendam. Hec erant itaque, aut his pene similia, que competentibus dicerentur aduersus gentilitatis errores ab Ecclesiarum pastoribus, iuxta eorum temporum disciplinam. Quidni eadem tradiderit et Nicetas Aquileiensis competentibus suis in opusculo, quod amisimus, de Erroribus gentilitalis?

Tertio loco recensetur a Gennadio Nicete libellus de Fide unice Maiestatis; 191 qui eodem prorsus modo indicatur et ab Honorio Augustodunensi, et a Trithemio, et a nostris Gennadianis manuscriptis codicibus. Hunc quoque Nicete libellum dolemus deperditum: sed nichilominus aliquid adest in antiquis monumentis, unde et libelli scopum et meritum aliquatenus cognoscere ualeamus. In Diario Italico clarissimi Montfauconii, pagina 81, publici iuris facta fuit epistola Henrici clerici Pomposiani monasterii ad Stephanum quemdam, de Bibliotheca eiusdem monasterii, scripta anno Christi 1093; cui etiam subnectitur  Catalogus librorum quibus tunc ipsa constabat, et locupletissimus sane pro illorum temporum conditione: cuius epistole meminit quoque Ioannes Albertus Fabricius Bibliothece Grece tomo uI, pag. 429 prime editionis. In quodam porro ex uoluminibus huius Pomposiane bibliothece, quod recensetur pagina 84 eiusdem Diarii, post duodecim libros, ut ibidem dicitur, Ambrosii de Trinitate, et itidem Fulgentii de Trinitate librum I, etc., indicatur etiam Nicete episcopi de Ratione Fidei liber I. Cum nullius uero Nicete episcopi Opera nota sint in ecclesiastica antiquitate priorum quinque seculorum, preter ea que primus omnium Gennadius tribuit Nicete suo Romatiane ciuitatis episcopo; hinc liber unus de Ratione Fidei hic ab Henrico clerico Pomposiano indicatus absolute ut Nicete episcopi, idem esse uidetur ac liber itidem unus de Fide unice Maiestatis, de quo Gennadius scribit, et qui propterea Nicete nostri  Aquileiensis lucubratio est. Exstabat igitur undecimo cadente seculo in Pomposiano monasterio liber hic Nicete nostri, qui postea interiit; et titulum etiam preferebat de Ratione Fidei, quo titulus alter nonnichil explicatur a Gennadio nobis transmissus, de Fide unice Maiestatis; ita ut intelligamus librum hunc non solum egisse de fide habenda in unum Deum, uerum etiam de credendi modo, ut inde competentes haberent plenam de fide in Deum institutionem, tum quoad scilicet interiorem credendi actum, tum quoad externam fidei professionem, iuxta illud Apostoli: Corde creditur ad iustitiam, ore autem confessio fit ad salutem .

Sed illustriora et clariora quoque de hoc libello ex uetustiori monumento uideamus. Cassiodorius in libro de Institutione diuinarum Scripturarum, capite 16, hec habet: »Si quis uero de Patre, et Filio, et Spiritu sancto aliquid summatim preoptat attingere, nec se mauult longa lectione fatigare, legat Niceti  episcopi librum, quem de fide conscripsit,  et doctrine celestis claritate completus, in contemplationem diuinam compendiosa breuitate perducetur. Qui uoluminibus sancti Ambrosii sociatus est, quos ad Gratianum principem destinauit.« Hic profecto Niceti episcopi liber de Fide a Cassiodorio indicatus, non alius censeri potest quam idem liber de Fide unice Maiestatis, qui a Gennadio memoratur uelut opus Nicete sui quem Aquileiensem episcopum iam probauimus. Clarissimus quoque Tillemontius, Mémoires pour seruir à l'histoire ecclésiast., tome X, pag. 626, édit. de uenise pour Pitteri, asserit relata Cassiodorii uerba respicere Gennadianum Nicetam : uerum addit, nescire se an libellum Nicete tertium indicent qui est de Fide unice Maiestatis apud Gennadium, an quintum qui est de Symbolo, an sex simul collectos qui ad competentes sunt; an potius librum alium a sex illis diuersum, qui nobis notus non sit. At quintum  Nicete librum de Symbolo nouimus; quem de Symbolo, facilius 192 quam de Fide, dixisset etiam Cassiodorius, si uere quintum hunc eo loci indicare uoluisset. Sex uero simul sumptos ad competentes nequaquam poterat Cassiodorius significare, quia hi sex simul sumpti multo plura habuissent, uti ex Gennadii indicatione patet, quam que ad Patrem et Filium et Spiritum sanctum pertinent; et quia horum sex librorum lectio, ad attingendum aliquid summatim de Patre et Filio et Spiritu sancto, non fuisset compendiosa illa breuitas, qua quis perduceretur in contemplationem diuinam; sed potius lectio longa, atque ad animum fatigandum propria, cuius immo euitande causa Cassiodorius legendum proponit Nicete librum de Fide. Sed neque librum alium a sex illis diuersum ex Cassiodorii uerbis accipere fas est; cum liber utique de Fide ab ipso indicatus, et a Gennadio memoratus sub titulo de Fide unice Maiestatis, aut de Ratione Fidei ut in Catalogo bibliothece Pomposiane, ea dare summatim ex professo debuerit, que  de Patre et Filio et Spiritu sancto Christianus quisque preoptat attingere; cum hec prima atque precipua Christiane fidei rudimenta sint, que competentibus quoque pro instituto, et compendiosa quidem breuitate dabantur. Cum itaque liber Nicete tertius, de Fide unice Maiestatis, hic a Cassiodorio absque dubio indicetur; quam preclara de hac Nicete lucubratione ex Cassiodorii allatis uerbis habemus! Liber hic simpliciter de Fide a Cassiodorio appellatur: sed clarius intelligimus ex eodem librum hunc de Fide egisse in Patrem et Filium et Spiritum sanctum, quoniam ad ea hinc haurienda, que ad hanc fidem pertinent, lectores suos ipse inuitabat. Quidni hec Nicete de Trinitatis fide institutio scopum habuerit precipuum, non modo competentes suos edocendi ea que credere oportebat super hoc Christiane religionis mysterio, sed etiam cantos maxime reddendi aduersus hereticos, mysterii huius audacissimos temeratores:  ut competentes tandem de omnibus instructi, apti essent ad reddendam, quatenus oporteret, fidei et spei sue rationem, iuxta illud apostoli Petri: Parati semper ad satisfactionem omni poscenti uos rationem de ea que in uobis est spe ? Compendiosa breuitas huius Nicete libri hic a Cassiodorio asseritur, et commendatur; qualis nempe esse decebat in sermone ad competentes, qui prolixa nimium oratione fatigandi non erant, ut facilius memoria retinerent que audiuissent. Claritatem quoque celestis doctrine in hoc libello contente notat Cassiodorius; que claritas ad stylum pertinere uidetur, simplicem scilicet atque nitidum, qualem in Nicete libellis indicauerat ipse Gennadius, et cuius est claritatem rebus afferre. Meritum insuper libelli potissimum laude prosequitur Cassiodorius, cum eumdem asserit et celestem continere doctrinam, et hanc uim habere perducendi legentem in contemplationem diuinam.

Quod autem huius libelli et meritum auget et laudem, illud est quod Cassiodorius indicat ultimo loco;  hunc uidelicet Nicete librum de Fide sociatum fuisse uoluminibus sancti Ambrosii, quos ad Gratianum principem destinauit. Notissimi sunt libri huius sancti doctoris ad Christianissimum principem Gratianum Augustum, Quinque nimirum de Fide, ac tres alii De Spiritu sancto, diuerso tempore, ac diuersa occasione ab eo conscripti, ut morem gereret pie Cesaris uoluntati, qui eumdem semel atque iterum de hac scriptione rogauerat; et in quibus sanctus presul totus est ut catholicam de Trinitate astruat fidem, eamque uindicet ab hereticorum, maxime uero Arianorum, tunc procaciter insolescentium, 193 sophismatibus atque calumniis. Argumenti eiusdem ratio ac natura procul dubio ea fuit, que hanc conciliauit Ambrosii ac Nicete librorum societatem; ideoque probabile est etiam Nicete librum, et catholicum dogma de Trinitate competentibus tradidisse, et illud quoque uindicasse ab hereticorum illius temporis deprauationibus Dignitas insuper Nicete libelli de Fide  talis fuerit necesse est, ut societatem hanc cum Ambrosii libris magis magisque firmauerit. Huius uero societatis Ambrosii ac Nicete librorum, quam sexto seculo iam factam asserebat Cassiodorius, monumentum habemus etiam undecimi labentis seculi in paulo ante memorato Catalogo bibliothece monasterii Pomposiani, ubi Nicete episcopi liber unus de Ratione Fidei citatur mox post duodecim libros Ambrosii de Trinitate, et Fulgentii itidem de Trinitate librum unum; et citatur etiam, ueluti in eodem uolumine cum eisdem Ambrosii libris contentus, atque compactus. Nulli quidem sunt Ambrosii libri de Trinitate; sed sub hoc titulo de Trinitate notabantur olim iidem ad Gratianum principem Ambrosii libri quinque de Fide, et libri tres de Spiritu sancto, ut admonent clarissimi Benedictini Ambrosianorum Operum editores in admonitionibus preuiis ad eosdem libros: et ideo Nicete Aquileiensis liber de Fide, seu de Ratione Fidei, aut de Fide unice Maiestatis, etiam undecimo labente seculo sociatus reperiebatur eisdem uoluminibus sancti  Ambrosii quos ad Gratianum principem destinauit, prout de etate sua Cassiodorius testabatur: qui libri, cum sint tantum octo, ideo duodecim tunc fortasse potuerunt numerari, uel quia iidem in partes duodecim secti fuerunt pro exscribentium arbitratu, ut tunc non raro euenire solebat; uel quia illis octo alii quatuor eiusdem Ambrosii annexi fuerunt, etsi non similis argumenti, prout tunc facillime contingere potuit in maxima rei litterarie obscuritate. Cur uero perierit liber hic Nicete, qui undecimo cadente seculo in celeberrimo Pomposiano monasterio seruabatur? Pomposianum nempe monasterium, quod olim non procul a mari situm optima eris salubritate fruebatur; recedente postea mari a littore, inter siluas et statiuas aquas esse cepit, et ita propterea paulatim saluti infestum, ut iam a tercentis fere annis illud dimiserint monachi, ad nouum atque multum magnificum Sancti Benedicti monasterium translati Ferrariam,  ut scribebat D. Placidus Federicius in sua Rerum Pomposianarum Historia, Rome edita anno 1781, libro I, § 76, pagina 78. Quid igitur mirum, si in illa temporum uicissitudine, et domicilii translatione, multi interierint codices instructissime illius Bibliothece, atque Nicete etiam episcopi de Fide liber cum illis?

Quartus accedit Nicete liber ad competentes, qui a Gennadio, Honorio ac Trithemio uniformiter nuncupatur, Aduersus Genethlologiam . Nostri uero duo codices alias citati, qui idem opus Nicete referunt, ambo ipsissimis uerbis nonnichil addunt, sane singulare, atque animaduersione dignum, hoc modo: »Quartus  Aduersus Genealogiam; in quo plus libero tribuit arbitrio, quam ualet.« Primum igitur de Nicete libro dicendum; mox de nostrorum codicum Gennadianorum additamento, seu potius de eorumdem censura ad librum. , proprium huiusce rei uocabulum, Predictio natalitia est apud Suidam  in Lexico G, L, tomo I, pagina 472 editionis Cantabrig. 1705. Huius namque, seu artis, seu uerius prestigie professores, genethliaci dicti, et antiquitus 194 astrologi etiam ac mathematici et quandoque Chaldei nuncupati, ex stellarum positione, quam eo quo quis die natus erat inuestigabant, futura illius omnia predicere audebant. »Genethliaci dicebantur qui ex natali constellatione omnia captabant, et predictiones faciebant.« Ita Pitiscus in Lexico ad hanc ipsam uocem. Pro naturali hominum curiositate cognoscendi futura, maxime uero ea que ad uniuscuiusque pertinent uite successus, plurimum ualuit genethlialogia apud gentiles; licet et inter ipsos fuerint qui huiusmodi artem strenue insectati sint, et licet leges ipse ethnicorum principum eamdem proscripserint, ueluti et priuatorum moribus et reipublice perniciosam, ut uidere est apud Gellium a Pitisco citatum, necnon in Tacito Annalium libro II, cap. 32, et in codice Iustinianeo, libro IX, tit. 38, de Malefic.  et Mathemat. Cum uero, inducta in orbem Christiana religione, gentilium plurima quotidie fieret ad Ecclesiam accessio qui falsa numina detestabantur; ita tamen ex iisdem non pauci inueniebantur huic genethliace superstitioni addicti, ut eam difficile dimittere uellent; et inter ipsos Christianis parentibus natos, ac iamdiu Christianorum numero addictos, aderant qui libenter aures prebebant genethliacis prestigiatoribus; qui de eorum uite cursu, de statu, de casibus aut prosperis aut aduersis, de uite duratione, de mortis genere, etc., oracula uenditabant. Ut missa faciam que antiqui scriptores nobis tradunt de Priscillianistis hereticis, qui, inter alia errorum portenta que in eorum putidissima societate docebantur, hanc etiam addebant de stellarum in humanam uitam influxu, seu uerius dominio, insanitatem; dicam potius, cultos etiam quandoque uiros atque honeste conuersationis, in catholice Ecclesie sinu altos et enutritos, hac fallacia fuisse deceptos: et ipso quinto seculo, quo Nicetas noster floruit, Sidonius Apollinaris Epistolarum  libro uIII, epistola 11 narrabat, Lambridium quemdam amicum suum haud uulgari doctrina preditum, oratoria et petica facultate egregie excultum, necnon et socialibus uirtutibus charum, quondam mathematicos de uite sue fine consuluisse, ac tandem, Deo sic permittente, ea ipsa uiolenta morte necatum, que illi a mathematicis predicta fuerat, necnon eo tempore quod ipsi signauerant: »nam quisque, ut ipse addebat, presumpserit interdicta, secreta uetita rimari, uereor huiusmodi a catholice fidei regulis exorbitaturum, et effici dignum, in statum cuius respondeantur aduersa, dum requiruntur illicita.«

Quanti propterea interesset Christiane doctrine illis temporibus aduersus genethliacorum predictiones dimicare, et fideles etiam ac competentes instruere ne his auditum fidemque preberent, nemo non uidet. Nam preterquam quod ethnica origine atque superstitione genethlialogia laborabat, sicut et cetere  uarii generis diuinationes que partem constituebant idololatrici cultus; hec insuper tota erat ut omnem reapse destrueret religionem, omnem ordinis ac discipline uim ac rationem euerteret, omne boni ac mali discrimen tolleret, prouidentiam diuinam auferens ab humanis rebus, arbitrii libertatem hominibus negans, diuine gratie uirtutem respuens, fatalismum erigens, ac diram inducens in agendo necessitatem quam sidera uoluissent. Frequentes ideo apud Patres tum contra genethliacos , tum contra eos qui eorumdem opera uterentur; frequentes, inquam, admonitiones, obiurgationes, disputationes quoque, tam oblata suis in sermonibus occasione, quam in libris apposite exaratis. Tertullianus, 195 Origenes, Lactantius, Eusebius hanc mathematicorum artem sedulo impugnarunt in suis operibus. Sub nomine sancti Pamphili martyris ex uersione Rufini exstat liber Aduersus Mathematicos inter Opera Origenis editionis Grynei tomo I, pag. 758.  Macarius monachus Romanus, a Gennadio memoratus de uiris Illustribus, capite 28, et a Rufino Inuectiuarum seu Apologie libro I, capite 11, in ipsa urbe Roma librum scripsit, seu opuscula, circa annum 401, ut notat Ursius Hist. Eccles. libro XXII, num. 26, eodem adiutore Rufino qui tunc ibi degebat, Aduersus Fatum uel Mathesim, seu Contra Mathematicos. Quid plura? Christiani quoque principes legibus suis in huiusmodi prestigiatores et sepe et acriter animaduerterunt; uti, exempli gratia, Honorius imperator, qui lege lata, que ad annum pertinet 409, et adest in Codice Theodosiano, eos et Roma et urbibus ceteris pelli iussit; et ualentinianus III, qui alia similiter lege, que ad annum spectat 425, data Aquileie die 9 Iulii ad Amacium PP. Galliarum, etiam mathematicos, una cum Pelagianis, Manicheis, atque hereticis omnibus et schismaticis, non modo ab urbibus, sed et ab ipso aspectu urbium diuersarum exterminandos pronuntiat. Cum satis igitur constet,  quid genethlialogia, quid genethliaci fuerint priscis Ecclesie seculis; cum insuper pateat quam perniciosa Christiane fidei haberetur, quamque Christiano nomini aduersa, ideoque undique merito exagitata esset genethliacorum nugacissima uanitas; iam quid fuerit quartus Nicete nostri Aquileiensis liber ad competentes Aduersus Genethlialogiam, a Gennadio memoratus, satis quoque intelligimus; quamuis nichil de eodem, preter nudum titulum sicut de prioribus aliis, habeamus.

Quod animaduersione hic dignum uidetur, illud est, uix aliud opusculum, ac ne uix quidem, in tota antiquitate aut inueniri, aut indicari ad competentes, quod data opera, et ex instituto ut dici solet, integre agat aduersus genethlialogiam, et genethliacos. Aduersus hanc impiam nugacitatem, et impios eiusdem professores aut sectatores, pene omnes quidem, qui institutiones scripserunt ad competentes, stylum acuerunt, seu in Symboli seu in orationis Dominice explanatione, seu in aliis ad baptismum preuiis allocutionibus,  ut uidere est in tot sermonibus qui supersunt tum Latinorum tum Grecorum Patrum, maxime uero in sermonibus diui Petri Chrysologi, et in Catechesibus Illuminandorum sancti Cyrilli Hierosolymitani: at nullus omnino, ausim dicere, penes ipsos inuenitur aut sermo aut tractatus, qui ad competentes dictus fuerit, et hunc unum habuerit scopum, genethlialogiam et genethliacos ex proposito insectandi. Hinc itaque crescit deperditi huius Nicete opusculi iactura et dolor: deest namque in ecclesiasticarum rerum penu ueluti annulus, qui in hac discipline parte, rerum seriem nectat.

Non dissimulandus tamen nobis est egregius sancti Zenonis ueronensis tractatus super hac re, qui est 43 libri II, in editione fratrum Balleriniorum: sed hic non ad competentes est ante baptismum, sed ad neophytos post baptismum, ut ibidem indicatur, et titulum habet: De duodecim Signis; de eisdem scilicet  zodiaci signis, ex quibus genethliaci captabant futurorum diuinationem. Hic uero tractatus non est proprie aduersus genethlialogiam, quam immo pro certo habet a neophytis suis iam abdicatam atque despectam priusquam abluerentur; sed est quedam elegans et ingeniosa conuersio profanarum obseruationum, quas genethliaci faciebant ex zodiaci signis, in sacrum usum, 196 comparate ad eos qui nouiter per baptismum acceptum geniti fuerant ex sinu matris Ecclesie, et ueteris superstitionis genethlialogie memores erant. Prestat ipsum tantisper audire sanctum episcopum suos neophytos alloquentem, ut inde pateat quid super huiusmodi argumento competentibus, quid neophytis tradi par esset. »Ecce, pueri, adolescentes, iuuenes, senes utriusque sexus, qui eratis rei, . . . . mundi estis infantes: et quod est admirabile et gratum, subito uno momento facti etatibus diuersis equeui. Sed curiositatem uestram bene noui ueteris uite usurpatione; quod quidem uobis ulterius non licebit. Fortassis requiratis et a nobis qua genitura, quoue  signo tam diuersos, tam plures, tam dispares una uno partu uestra uos peperit mater. Sicut paruulis morem geram, sacrique horoscopi pandam tota breuitate secreta. Igitur, fratres, genesis talis est uestra. Primus uos, qui in se credentem reprobat nullum, non Aries, sed Agnus excepit: qui uestram nuditatem uelleris sui niueo candore uestiuit . . . Idem non tumidus ceruice, non toruus fronte, non minax cornu Taurus, sed optimus, dulcis, blandus, ac mitis uos admonet uitulus, ut nulla ullo in opere captantes auguria, eius sine malitia succedentes iugo, terramque uestre carnis domando fecundantes, letam diuinorum seminum messem celestibus horreis inferatis, etc.« Ita ad neophytos sanctus Zeno; qui etiam per reliqua zodiaci signa eodem modo progreditur, profanitatem genethliacorum in instructionem conuertens neophytorum. Atque hec de libello Nicete Aduersus Genethlialogiam, seu potius huius occasione libelli.

 Quid nunc de censura nostrorum Gennadii codicum manuscriptorum ad eumdem libellum; scilicet, in quo  plus libero tribuit arbitrio, quam ualet? Nostrorum duorum Gennadii codicum manuscriptorum ita peculiare est hoc additamentum, quo Nicete libello Aduersus Genethlialogiam uitio uertitur liberi arbitrii immodica elatio, ideoque auctori tacite culpa etiam inuritur aut Pelagianismi, aut Semipelagianismi; ut nullibi in editis inueniatur, immo nullibi, ueluti saltem in aliquo manuscripto codice aliquando lectum, indicetur; si unum excipias Ioannem Iosephum Lirutum, qui totum quidem Gennadii de Niceta articulum ex altero horum codicum profert, tomo I, pag. 113, sui iam alias citati operis Notizie delle uite de' letterati del Friuli, ubi de Niceta Daco pro ingenio suo sermonem habet; quin ullam tamen addiderit animaduersionem ad censuram hanc singularem. Quid autem dicendum uel pro Niceta uel contra super hac re, cum libellus non adsit, unde unice uel argui posset Nicetas erroris, uel a culpa  purgari? Quod nobis interim uerisimile ualde uidetur super hoc additamento, illud est, hanc non esse Gennadii scriptionem, sed arbitrium potius alicuius temeratoris, seu etiam amanuensis, et quidem probabiliter huiusce regionis, in cuius tantummodo manuscriptis codicibus, quorum etiam alter ex altero eductus uidetur, additamentum hoc exstare cognoscimus. Gennadius certe, ut qui Pelagianismo aut Semipelagianismo nullatenus infensus, numquam in hoc Nicete opusculo reprehendisset nimiam liberi arbitrii exaltationem ultra proprias uires, que in Pelagianorum ac Semipelagianorum sententia magne sunt multaque uirtute predite. Preterea, si reipsa Gennadius hanc censuram ad Nicete libellum Aduersus Genethlialogiam posuisset, Honorius Augustodunensis, qui Gennadium pene ad uerbum ubique fideliter exscripsit in suo de Scriptoribus Ecclesiasticis 197 opere, quique de Niceta nostro ibidem iisdem prope quibus Gennadius  uerbis mentionem fecit, de hac singularitate minime siluisset, que certe magni erat ponderis, et ad cognoscendam auctoris mentem opportuna. Trithemius quoque, qui a Gennadio et ab Honorio sumpsit quod in suo similiter de Scriptoribus Ecclesiasticis libro referret, quique, ex modo quo de Niceta nostro eiusque lucubrationibus scripsit, uidetur eiusdem etiam opuscula pre oculis habuisse, censure huius meminisset, si hanc reipsa in uetustioribus auctoribus inuenisset. Non uidetur itaque Gennadii fetus hoc additamentum censorium ad Nicete opusculum Aduersus Genethlialogiam, quod nobis exhibent duo Gennadiani codices nostrates.

Sed neque Pelagianismi ullo modo aut Semipelagianismi insimulandus uidetur Nicetas noster, ex eo quod fortasse uisus fuerit liberi arbitrii uires ulterius extulisse quam par esset. Cum neque Honorius, neque Trithemius quidquam habeant aduersus rectam Nicete nostri sentiendi rationem super humani arbitrii facultate; quid est quod fidem habeamus incerto  auctori, aut potius temeratori Gennadiani huiusce capitis de Niceta, siue etiam amanuensi, qui hanc sibi auctoritatem ledendi Nicete nominis arrogauit? Preterquam quod Nicetas noster, qui in illo libello aduersus genethlialogiam pugnabat, fatalismum et fatalistas ex professo debuit insectari; quorum erat hominum uoluntatem mere patientem facere, et ueram inducere in humanis actibus necessitatem, quam singuli homines, iuxta genethliacos, ab ipsa origine accepissent ex stellarum imperioso atque ineluctabili influxu. Liberi igitur arbitrii facultatem debuit Nicetas in eo opusculo totis uiribus propugnare, ut contra genethlialogiam et genethliacos instructa acie dimicaret: debuit huius facultatis limites explicare, et quam longe lateque paterent ostendere, ut nullam sibi homines excusationem, pretextu necessitatis ingenite, in prauis actionibus compararent. Quid mirum, si causam agens liberi arbitrii contra fatalismum, uisus sit Nicetas huius arbitrii facultatem  etiam plus equo amplificasse ut fatalismum plenius profligaret? Ita namque euenire solet, cum causa aliqua huiuscemodi agitatur; ut nimirum in propriam partem nimius quis uideatur, dum ueritatem ab hoste lesam propugnat. Ita quoque de eodem libero arbitrio, quantum ad gratiam, animaduertebat sanctus Augustinus in libro de Gratia Christi contra Pelagium et Celestium, capite 47: »quia ista questio, aiebat, ubi de arbitrio uoluntatis et Dei gratia disputatur, ita est ad discernendum difficilis, ut quando defenditur liberum arbitrium, negari Dei gratia uideatur; quando autem asseritur Dei gratia, liberum arbitrium putetur auferri.« Non hic, dum ageret aduersus genethlialogiam et genethliacos, sermo erat Nicete de gratia Dei; sed de libero tantum arbitrio aduersus fatalismum et fatalistas, quibus arbitrii libertas nulla erat. Quamuis igitur amplificauerit Nicetas, aduersus huiuscemodi hostes, humani arbitrii uires; id erat tantum ut fatalismum genethlialogie destrueret, non ut Dei gratiam infirmaret, de  cuius iuribus tunc non erat cur disputaretur; queque in conspectu liberi arbitrii, Augustino teste, euanescere quodammodo uidebatur. Quis autem nesciat humani arbitrii facultatem, et amplam profecto esse, et talem, ut sine iniuria penam Deus pro libertatis abusu peccatoribus infligat, et premia conferat ex iustitia pro recto eiusdem usu? Id solum metuendum est, ut aiebat idem sanctus doctor in libro de Gratia et Libero Arbitrio capite 4, ne que in defensionem 198 sunt liberi arbitrii »sic intelligantur, ut ad uitam piam et bonam conuersationem, cui merces eterna debetur, adiutorio et gratie Dei locus non relinquatur; et audeat miser homo, quando bene uiuit . . . in seipso, non in Domino gloriari, et spem recte uiuendi in seipso ponere.« Licet itaque effusior fortasse fuerit Nicetas, pro argumenti ratione, in liberi arbitrii patrocinio aduersus genethlialogiam, que libertatem arbitrii omnimode auferebat; quis  umquam sibi persuaserit eumdem adiutorio et gratie Dei locum reipsa non reliquisse, ita ut libertate sua bene uiuens homo, nichilominus non in seipso, sed in Domino gloriari debeat, et in eodem spem ponere recte uiuendi? Repudianda propterea est censura ignoti illius Gennadiani textus interpolatoris, qui certe scrupulosius et subtilius quam par esset illud Nicete opusculum inuestigauit, et dum erratum notare uoluit, calumniam reapse intulit. Nunc ad opusculum quintum.

Dum de opusculo Nicete quinto agimus, quod est de Symbolo, non patet coniecturis locus super illius argumento ac materia: opusculum namque ipsum habemus integrum, quod Rome erutum e bibliotheca Ghisiana, munificentie debemus eminentissimi cardinalis, et litteratorum Italie omnium Mecenatis ac principis, quem immature nobis ereptum adhuc lugemus, Stephani Borgie: qui, dum Patauii degeret anno proxime elapsi seculi nonagesimo nono, illud ibidem edendum tradidit, et eruditorum illustrationi  permisit. Explanatio scilicet est Symboli ad competentes, in qua Symbolum ipsum per partes singillatim exponitur, declaratur, illustratur; atque opportunis ad loca singula monitis, pro temporis necessitate, ac pro audientium captu, instruitur. Opusculum hoc eiusdem nature est eiusdemque scopi, ac tot alii sermones de Symbolo ad competentes, qui in sanctorum Patrum Operibus passim leguntur; maxime uero apud sanctum Augustinum, sanctum Petrum Chrysologum, sanctum Maximum Taurinensem, aliosque. Symbolum namque fidei catechumenis non tradebatur, neque explanabatur, antequam ad supremum competentium gradum peruenissent: et tunc, perdurantibus scrutiniis, que habebantur proximo ad baptismum tempore ad competentium explorandam capacitatem atque progressum, Symbolum fidei solemniter eisdem tradebatur, addito plerumque sermone ad eorum excitandam in eodem memoriter addiscendo retinendoque solertiam, nec  non aliqua eiusdem Symboli explanatione, que eorum quodammodo et memoriam adiuuaret, et intelligentiam aperiret. In postremis uero scrutiniis, que proximius precedebant baptismatis susceptionem, Symbolum fidei, quod didicerant, competentes etiam memoriter ac solemniter reddebant, aut semel aut bis aut etiam pluries, pro Ecclesiarum diuersa in hac parte consuetudine: et tunc quoque sermo subsequebatur episcopi, quo latius redditum Symbolum explanabatur; et monita quoque in sermone dabantur, seu ad fidem spectantia, seu ad mores, prout res postulabat, et audientium necessitas exigebat. In traditione Symboli, et in Symboli redditione, uideri possunt sermones diui Augustini 212, 213, 214 et 215 in Maurinorum editione; nec non sancti Petri Chrysologi sermo 58, aliique in Symbolum apostolorum: alia uero que spectant ad ueterem huiusmodi disciplinam tradendi Symbolum competentibus atque ab iisdem reddendi, passim illustrantur ab ecclesiasticarum rerum tractatoribus, et notiora sunt  eruditis, quam ut hic a nobis debeant explicari.

De Explanatione tamen hac nostra 199 sancti Nicete Aquileiensis episcopi queri merito posset, num censeri debeat ab ipso habita in traditione Symboli ad competentes, an uero in eorum redditione. Consulenda propterea est Explanatio ipsa, ut id quod queritur dignoscatur. Quod prima fronte in Explanatione Symboli Nicete episcopi occurrit, est abrenuntiatio, que innuitur iam peracta ab iis quibus Symbolum ibidem explanabatur; ait enim Nicetas: »Qui credit in Christo . . . abrenuntiat inimico, et angelis eius, et uniuerse magice curiositati . . . His ergo malis se homo expediens, has catenas post dorsum suum uelut in faciem proiiciens inimici, iam symbolica uoce pronuntiat: Credo in Deum Patrem, etc.« Idem quoque, de abrenuntiatione peracta ab iis quibus hic sermo habebatur, confirmatur in fine Explanationis hoc modo: »Quoties inimicus mentem tuam aut timore.  aut auaritia, aut ira titillauerit, responde illi minaciter, dicens: Et abrenuntiaui, et abrenuntio tibi, operibus pariter, et angelis tuis, quia credidi Deo uiuo, et Christo eius, etc.« Abrenuntiatio porro, prisco Ecclesie more, non modo fiebat baptismi tempore, id est proxime ante salutare lauacrum, sed etiam ante solemnem fidei professionem, que in redditione accepti Symboli posita erat, et in iterata etiam responsione uerbi Credo ad singulas interrogationes de Symboli articulis; queque locum habebat, aliquot ante baptismum diebus, in scrutiniis que precedebant. »Que est enim in baptismo salutari Christianorum prima confessio? Que scilicet, nisi ut renuntiare se diabolo ac pompis eius, atque spectaculis et operibus protestentur?.. Abrenuntio enim, inquis, diabolo, pompis, spectaculis, et operibus eius. Et quid postea? Credo, inquis, in Deum Patrem omnipotentem, et in Iesum Christum Filium eius. Ergo primum renuntiatur diabolo, ut credatur Deo: quia qui non renuntiat diabolo, non credit Deo.« Ita ipso  quinto seculo scribebat Saluianus de Gubernatione Dei libro uI, capite 6; sanctus quoque Isidorus, altero post quintum seculo, libro II de Ecclesiasticis Officiis, capite 24: »Prima pactio, inquit, est, qua renuntiatur diabolo, et pompis eius, et uniuerse conuersationi illius.« uideatur super hac re Iosephus uicecomes, de antiquis baptismi Ritibus, lib. II cap. 24.

Quid uero peculiariter de Aquileiensi Ecclesia? Sanctus ipse noster Nicetas testimonium super hac re prebet luculentissimum in tertio fragmentorum uindobonensium que supersunt, quodque ad primum suum, ut uidetur, pertinet libellum a Gennadio memoratum, de quo superius dicebamus; ubi competentes suos instituens etiam de abrenuntiationis ratione, aperte ait: »Non enim ante ad confessionem uenitur, nisi prius fuerit diabolo renuntiatum. Sicut nec aurilegus ante aurum mittit in sacculum, nisi prius terram uel limum lauerit uniuersum.« Sed Ritualia quoque aliquantulum intueri iuuat huius eiusdem  Ecclesie, ut ipsius clarius adhuc pateat in re de qua agimus concors cum aliis disciplina: Ritualia autem non dicam eiusdem quinti seculi, quo florebat Nicetas; sed Ritualia certe que, quamuis posterioris eui, uestigia preferebant prisce illius eiusdem Nicete etatis discipline. Clarissimus De Rubeis in dissertatione sua, de Sacris Foroiuliensium Ritibus, etc., capite 26, ex codicibus primum insignis Collegiate Ecclesie Ciuitatensis uarie antiquitatis, dein ex aliis quoque huius prouincie, necnon et ex Agenda diecesis Aquileiensis uenetiis impressa anno 1575, ritus profert in Aquileiensi diecesi uigentes in 200 baptismi administratione, pueris maxime facienda, postquam catechumenorum et competentium gradus, sicuti et scrutiniorum ordo, in desuetudinem iam abierant; quod factum creditur post nonum aut certe post decimum seculum in uniuersa Occidentali Ecclesia, licet non eodem ubique tempore, ut semper in similibus contingere solet. Huiusmodi porro administrandi baptismi ritus posteriori etate inductus,  constat ex iis omnibus ritibus qui olim obtinebant in catechumenis et in competentibus, quique locum habebant in scrutiniis baptismum precedentibus, ut notat etiam idem De Rubeis, in dissertationibus uarie Eruditionis, capite 31, num. 5; ita ut merito dici possit ritum hunc posteriorem, tum quoad substantiam, tum quoad ordinem, compendium quoddam esse ueteris ritus; quatenus breui hore spatio compleretur, quod olim erat diuturni operis cursus, et exercitatio plurium dierum: quod similiter dicendum uenit etiam de Romano ordine qui nunc uiget, tum in baptizandis pueris, tum in baptizandis adultis; qui itidem compendiosus ordo censeri potest ueterum rituum, qui priscis seculis obtinebant. In his itaque posterioribus administrandi baptismi ritibus, qui in Aquileiensi Ecclesia ac diecesi uigebant, renuntiatio semper antecedit tum Symboli recitationem, tum fidei ex Symbolo professionem, siue ubi renuntiatio  ipsa semel tantum, siue etiam ubi iterato locum habet ex prisco Ecclesie more, ut ibidem uideri potest, et maxime in citata Agenda typis edita. Talis itaque fuisse credenda est etiam quinto seculo Aquileiensis Ecclesie disciplina super hac re; ut scilicet renuntiatio semper precederet in competentibus eorum fidei professionem, ita ut nonnisi renuntiatione peracta Symbolum redderent in scrutiniis quod prius addiscendum acceperant, et interrogationibus responderent ad articulos Symboli, de quibus singillatim exquirebantur.

Cum igitur in Explanatione Symboli beati Nicete Aquileiensis episcopi appareat iam factam fuisse renuntiationem ab iis competentibus quibuscum tunc ille loquebatur; Explanatio illa propterea credi merito potest habita ad competentes scrutiniorum tempore in eorum Symboli redditione, immo statim post redditionem, ad eorum firmandum in fide propositum, muniendamque ui tutem. Quod uero rem ipsam, quam ex disciplina illius temporis atque ex disciplina  quoque Aquileiensis Ecclesie propria coniicimus, magis magisque confirmat, uerba sunt Nicete nostri Explanationis capite 15, ubi, sermonem suum claudens, sic habet: »Quod cum ita sit, karissimi, manete in his que didicistis, et tradita sunt uobis. Retinete semper pactum quod fecistis cum Domino, id est hoc Symbolum, quod coram angelis et hominibus confitemini.« Ecce nimirum Symbolum competentibus pridem traditum, tradita sunt uobis; a competentibus postea memorie mandatum, que didicistis; inde solemniter ab iisdem redditum, professione fidei facta, quod coram angelis et hominibus confitemini; et ita propterea ut monendi essent idem retinere, ueluti pactum cum Domino factum, retinete semper pactum quod fecistis cum Domino, id est hoc Symbolum. In redditione igitur Symboli, scrutiniorum tempore, habita fuit a Niceta nostro Aquileiensi ad competentes hec Symboli Explanatio. Iam uero ad Libellum seu opusculum sextum.

 Sextus ad competentes Nicete liber titulum ubique eumdem habet, de Agni paschalis uictima. Cum sit liber hic inter deperditos, diuinandum quodammodo est illius argumentum: quod tamen, sub metaphorico titulo 201 de uictima Agni paschalis, fuisse plane de sanctissimo eucaristie sacramento, ambigere minime possumus. Competentes certe, etsi ad penitiora queque Christiane religionis cognoscenda mysteria ante baptismum non admitterentur, de hoc mysterio augustissimo erudiri nichilominus aliquando, et saltem ex parte debebant, priusquam ad salutare lauacrum accederent. Quis enim ignorat competentes per sacrum baptisma renatos, et neophytos dictos, ac Ecclesie matris infantes, eadem ipsa Paschatis nocte, ab ipso sacro fonte, ac ueluti adhuc salutari aqua madentes, ad sacratissimam celestis Agni mensam admissos? Rem ostendit multiplici eruditione, tum quoad adultos, tum quoad ipsos pueros, qui sacro baptismate abluebantur, supracitatus clarissimus uicecomes de Antiquis baptismi Ritibus, libro u, cap. 34 ac sequentibus,  nec non alii post eum discipline ueteris illustratores, ut non sit opus plura adiicere. Sanctum Augustinum nichilominus quilibet libenter audierit de hac re ita loquentem, sermone 227, qui est in die Pasche 4, et titulum prefert: Ad infantes, de Sacramentis. »Memor, inquit, sum promissionis mee. Promiseram enim uobis, qui baptizati estis, sermonem quo exponerem mense Dominice sacramentum, quod modo etiam uidetis, et cuius nocte preterita participes facti estis. Debetis scire quid accepistis, quid accepturi estis, quid quotidie accipere debeatis, etc.« En igitur in ipsa Pasche nocte competentes, iam factos Ecclesie matris infantes per acceptum baptisma, participes mox effectos mense Dominice, in qua Christi reipsa corpus et sanguinem acceperant. Edocendi propterea aliquando erant competentes, et saltem quantum sat esset, super eucaristie sacramento, ut nossent quid essent accepturi post baptismum ea ipsa  Paschatis nocte: atque hic propterea fuerit Nicete scopus in libello de Agni paschalis uictima, qui sextus et ultimus est ex libris seu sermonibus ab ipso habitis ad competentes.

Sermonis nichilominus, qui ad competentes apposite habitus fuerit de eucaristie sacramento, uix alia mentio, aut ne uix quidem occurrit in tota antiquitate, uno hoc excepto Nicete, qui etiam periit, et cuius tantummodo titulum nobis seruauit Gennadius. Quid igitur ita? Sane de eucaristie sacramento, nondum initiatis, plena atque absoluta institutio antiquitus non dabatur, ex diligenter tunc custodita arcani disciplina: nondum uero initiati censebantur ii qui salutari lauacro nondum erant abluti, siue catechumeni ii essent, siue etiam competentes. Quapropter sanctus Ambrosius qui librum scripsit de Mysteriis ad nuper baptizatos, ubi etiam tertio loco ex professo agit de eucaristie sacramento, quod quidem asserit ab ipsis acceptum statim post baptismum, ita ad eosdem loquebatur capite 1, num. 2: »Nunc de Mysteriis  dicere tempus admonet, atque ipsam sacramentorum rationem edere: quam ante baptismum si putassemus insinuandam nondum initiatis, prodidisse potius quam edidisse estimaremur.« Rationem uero aliam subiiciens huius silentii sui de hisce mysteriis ante baptisma, ita prosequitur: »Deinde quod inopinantibus melius se ipsa lux mysteriorum infuderit, quam si eam sermo aliquis precucurrisset.« Patet hinc, et reipsa nondum initiatos intelligendos esse etiam competentes ipsos ante baptismum, quibus propterea sacramentorum ratio nondum erat insinuanda; et nullum quoque precessisse sermonem ad eos de eisdem mysteriis, adeo ut inopinantibus mysteria ipsa prebita fuerint. Ac profecto non ad competentes, sed ad infantes, id est ad iam baptizatos, 202 dicti fuerunt a diuo Angustino sermones illi qui die Pasche de Sacramentis sunt, ut, exempli gratia, nuper citatus 227, et alius quoque 229, in quibus de eucaristie sacramento agit, et de eodem uti ab ipsis preterita nocte suscepto post baptismum. Sanctus quoque  Gaudentius Brixiensis, nequaquam ad competentes, sed ad egressos a fonte neophytos, id est ad statim baptizatos, tractatum suum habet, seu sermonem secundum, de Ratione Sacramentorum, in quo de eucaristie sacramento, quod mox accepturi essent, eos alloquitur. Quid ergo? Prodidisse dicemus Nicetam nostrum sanctissimum eucaristie mysterium, qui de eodem librum scripsit, seu sermonem, ad competentes?

Distinguendam atque illustrandam rem esse existimo, ut, quid reipsa Nicete fuerit aut esse potuerit, sermo seu liber ad competentes de Agni paschalis uictima, intelligamus. Etsi enim eucaristie mysterium ex iis esset que nondum initiatis, ideoque ipsis etiam competentibus, patefieri non oportebat; nichilominus, cum eiusdem mysterii participes esse deberent eadem Pasche nocte, qua per lauacrum regenerabantur, fieri non poterat ut eiusdem omnino inscii atque rudes ad sacram mensam admitterentur. Hec propterea  fuisse uidetur super hac re illorum temporum economia: ut nimirum nichil omnino competentes, toto eo tempore quo ad baptismum etiam proxime comparabantur, intelligerent de eucaristie mysterio; ut de hoc nonnisi instante Paschatis die quam breuissime edocerentur, et ea tantum que ad simplicem tanti mysterii fidem spectarent; ut demum neophyti, de hoc ipso mysterio, atque de aliis rebus que ex Ecclesie disciplina nonnisi initiatis tradebantur, plenius atque uberius erudirentur in reliquis hebdomade paschalis diebus. Oeconomie huius rationem ex Catechesibus sancti Cyrilli Hierosolymitani aperte intelligimus, eamque hic recolere non abs re iudicamus. In catechesi namque 13 illuminandorum, id est baptizandorum , cum capite 19 obiter sermo esset de corpore Christi sub specie panis, occasione illius prophetici textus: uenite, et  iniiciamus lignum in panem ipsius; ita illuminandos alloquebatur: »Si te Dominus dignum habuerit, in posterum cognosces, quod corpus eius iuxta Euangelium, figuram ferebat panis.« Illuminandis itaque, id est competentibus, ex silentii religione, eucaristie mysterium nondum aperiebatur, sed aperiendum in posterum promittebatur, si eos Dominus dignos esset habiturus; id est si sacro baptismate digni esse mererentur, auditis catechesibus, peractisque scrutiniis. Quid uero illud in posterum ex sancto Cyrillo? Explicat semetipsum sanctus Pater, de hoc opportuno tempore aperiendi illuminandis eucaristie mysterii, in catechesi 18, que similiter est ad eosdem illuminandos; ubi capite 32 et 33 in catechesis epilogo ita eos alloquitur. »Fratres dilecti, uos omnes hortatur preceptionis huius sermo, ut animam ad celestium donorum receptionem comparetis. De tradita uobis ad confitendum sancta et apostolica fide, quod licet catecheses in preteritis hisce Quadragesime diebus per Domini gratiam diximus . . . Instante uero deinceps sancto  Paschatis die, dum uestra in Christo per lauacrum regenerationis caritas illuminabitur; iterum, Deo uolente, de iis que consentanea sunt erudiemini: quanta nimirum cum pietate, etc . . . et quanta cum reuerentia atque ordine oporteat a baptismate ad sanctum Dei altare 203 procedere, spiritualibusque et celestibus que ibi distribuuntur mysteriis frui; ut anima uestra per doctrine sermonem prius illustrata per singula cognoscatis impertitorum uobis a Deo donorum magnitudinem. Post sanctum uero et salutarem Paschatis diem, a secunda sabbatorum die inchoando, singulis consequentibus hebdomade diebus . . . alias, Deo uolente, catecheses audietis; in quibus rursum singularum que in uobis peracte fuerint rerum rationes et causas erudiemini . . . Et de iis que in altari habentur noui Testamenti mysteriis, que hinc initium accepere, quidnam de iis diuine Scripture tradiderint, queue illorum sit uis ac potestas. Et quonam modo ad ea accedendum sit, et quando, ac quomodo illa habenda sint . . . Et hec quidem, si Deus uoluerit,  a nobis explicabuntur.« Ita sanctus Cyrillus Hierosolymitanus. En igitur quid per illud in posterum intellexerit, quoad eucaristie mysterii explicationem faciendam iis, quibuscum tunc loquebatur, illuminandis, seu potius Latino dixeris more competentibus. Duplicem nimirum loquendi occasionem indicauit de hoc mysterio: alteram nempe instante sancto Paschatis die, dum iamiam per lauacrum regenerationis in Christo essent illuminandi; que nonnisi breuis atque compendiosa locutio esse poterat, ad excitandam tanti mysterii fidem ac reuerentiam; quod in competentibus iam in religione recens institutis operosum esse non poterat: alteram uero fusiorem, post sanctum Paschatis diem, in aliis catechesibus; ubi de iis que in aliari habentur noui Testamenti mysteriis, quidue de iis diuine Scripture tradiderint, queue illorum sit uis ac potestas, se dicturum promittit. Ut enim hic annotat clarissimus quoque Cyrillianorum Operum editor Touttée, »Cum in catechesibus ante baptismum nefas  esset baptizandis mysteria aperire, nec tamen eos ad illa imparatos ac prorsus eorum inscientes admittere oporteret; fusiori illorum expositione in subsequens tempus dilata, in ipsa nocte paschali de ipsis breuiter, et quantum per tempus licebat, antequam ad ea accederent, erudiebantur.« Fusiorem illam de eucaristie mysterio explanationem, quam Cyrillus illuminandis suis promiserat post baptismum, habemus; eaque est catechesis 22 et mystagogica 4, que, iuxta precedens monitum clarissimi editoris, habita ab ipso fuit feria quinta paschali. Breuiorem alteram uero, quam se habiturum spoponderat instante sancto Paschatis die, id est in ipsa nocte paschali, desideramus: »sed he Cyrilli instructiones ipso baptismatis tempore date, uidentur admonitionibus pro tempore datis, quam concionibus e suggestu habitis similiores,« ut idem pariter annotat eruditissimus illustrator; unde mirum non est eas ad nos minime peruenisse,  utpote que fortasse ne scripto quidem a sancto Cycillo tradite erant.

Quid nunc igitur de libello seu sermone Nicete nostri de Agni paschalis uictima ad competentes? Si uere ad competentes habita fuit hec de Agni paschalis uictima Nicete sermocinatio, hanc dixerimus breuem fuisse de eucaristie mysterio ad eosdem allocutionem, proxime ab eo prolatam antequam ad baptisterium procederent, ideoque instante Paschatis die, dum iam iam essent illuminandi; ut post acceptam regenerationem ad sacrum altare accedere possent satis instructi de Agni paschalis uictima, cuius participes esse debebant. At uero fueritne ad competentes proprie dictos hec de Agni paschalis uictima institutio; an potius ad neophytos seu ad infantes, 204 quos in Nicete librorum recensione Gennadius et Honorius a competentibus non distinxerint, ob maximam postremi huius libelli affinitatem cum quinque aliis prioribus qui uere ad competentes habiti fuerunt, et quia iisdem dictus fuit auditoribus qui competentes paulo  ante fuerant? Id quidem fieri etiam facillime potuit: et tunc libellus hic Nicete, seu sermo de Agni paschalis uictima, habitus fortasse fuerit ad competentes qui iam essent Ecclesie matris infantes, in ipso Paschatis die post eucaristiam ab ipsis acceptam, prout illi sancti Augustini superius memorati sermones; aut in reliquis paschalis hebdomade diebus, ut illi sancti Ambrosii, qui postea in citatum librum de Mysteriis coaluerunt, et ut catechesis mystagogica 4 sancti Cyrilli Hierosolymitani. Quidni dictus fuerit potius ad competentes iam neophytos, et simul ac egressi fuerunt a fonte, prout ille Gaudentii Brixiensis secundus supra citatus, qui, eodem teste in sermone seu tractatu quinto, habitus fuit in illa splendidissima nocte uigiliarum Pasche, ut edendi paschalis sacrificii disciplinam rudes neophyti discerent; ideoque statim post acceptum baptisma, et ante eucaristie sumptionem? Huiusmodi quoque esse uidetur alter Augustini sermo, cui titulus: De Sacramento altaris ad infantes, qui est ordine tertius inter illius sermones  ineditos, quos anno 1792 e membranis bibliothece Palatine uindobonensis primo uulgauit uindobonensibus typis clarissimus alias laudatus Michel Denis; qui etiam sermonem hunc pulchram appellat ad sanctam communionem preparationem, eique locum assignat in editione Maurinorum post sermonem 228.

Unum hic addam super hoc Nicete libello seu sermone, quandocumque habitus fuerit, et ad quoscumque seu competentes, seu egressos a fonte neophytos, aut infantes; titulum nempe quem prefert, de Agni paschalis uictima, optime respondere argumento totius tractatus seu sermonis secundi sancti Gaudentii Brixiensis ad egressos a fonte neophytos; qui cum sit de eucaristie mysterio, totus uersatur in exponenda allegoria agni paschalis Iudeorum, qui typus fuerat corporis Christi a nobis in altaris mysterio percipiendi; atque ex legibus immolandi comedendique illius typici agni, in Exodi libro scriptis, elegantissime eruit, illustrat atque commendat eas animi dispositiones,  quibus fidelis instructus ad sacram noui federis mensam ibidem prefiguratam accedere debeat. Quidni et Nicete nostri libellus de Agni paschalis uictima eumdem habuerit scopum in erudiendis de eucaristie mysterio auditoribus, ac sancti Gaudentii Brixiensis sermo seu tractatus? Fieri etiam potuit, ut titulus huic Nicete sermoni uel ab ipso auctore uel a Gennadio uel ab aliis poneretur de Agni paschalis uictima, potius quam de eucaristie Sacramento, seu de altaris Mysterio, ut uetus arcani disciplina cautius seruaretur; et sermonis argumentum, quod interim sub hoc etiam uelamine initiati iam satis nouerant, nondum initiati, etiamsi ex relatione audissent, nequaquam perciperent. Quid uero si dixerimus, libellum, seu sermonem Nicete de Agni paschalis uictima, explanationem tantum fuisse illius typici ritus Iudeorum, ad preparandos audientium animos ad mysterium suo tempore cognoscendum; quin ad ullam interim  mysterii explicationem oratio descenderet? Tunc fortasse ad competentes proprie dictos haberi potuit hic sermo ante baptismum, absque ulla discipline uigentis lesione: et nullus propterea hinc pateret difficultatibus locus, quibus enucleandis hactenus incubuimus; licet ceteroquin, etiam 205 in hac positione, de eisdem dixisse non pigeat.

Ultimus Nicete liber, qui a Gennadio aliisque recensetur, iam non competentes respicit, sed penitentes: est enim obiurgatio quedam, et ualde quidem uehemens, ad uirginem lapsam, quam presentem habet penitentiam publicam ab episcopo accipientem ob reatum publice notum. Gennadius et Honorius libellum hunc indicant hoc modo: »Edidit  et ad lapsam uirginem libellum, pene omnibus labentibus emendationis incentiuum.« Duo nostrates alias indicati Gennadiani codices omissa uoce pene, ita habent: »Dedit et ad lapsam uirginem libellum, omnibus labentibus emendationis incentiuum.« Libellus hic iamdiu notus, immo iamdiu solus qui ex septem  a Gennadio memoratis innotesceret eruditis, quin tamen certum Nicete fetum sese proderet, incerto uagabatur parente; hoc nichilominus felix euentu, quod non indignus habitus aliquando fuit, qui et Augustini, et Hieronymi scriptis accenseretur, maxime uero quod inter Ambrosii genuina Opera locum haberet etiam in absolutissima Ambrosianorum Operum Maurina editione. Explanatio tandem Symboli ad competentes nuper emersa sub nomine Nicete episcopi nodum soluit, et lucem attulit, ut iam Gennadiani Nicete opus, cuius Explanatio illa Symboli absque dubitatione censebatur, et libellus ad lapsam uirginem iudicaretur: quod eruditis uiris, et Zabeo ipsi uisum fuit, et nos quoque capite 1 dissertationis huius data opera confirmauimus. Libellus hic, qui in ueronensi editione Operum sancti Hieronymi a clarissimo uallarsio adornata locum habet inter supposititia tomo XI, col. 178, titulum prefert, In Susannam lapsam obiurgatio; inter Opera uero sancti Ambrosii genuina, ubi a Maurinis editoribus collocatus fuit  cum aliis sancti doctoris eiusdem argumenti notis lucubrationibus de uirginitate, ac de uirginibus, tomo II editionis Parisiensis in-folio, 1690, titulum habet, De lapsu uirginis consecrate. Hec uarietas titulorum nichil officit huic libello; immo argumentum illius simul collati enucleatius explicant: est enim uera obiurgatio in uirginem consecratam, Susannam nomine, que lapsa fuerat.

Libelli epitomen exscribere prestat ab ipsa admonitione, quam ad eumdem premiserunt eruditissimi editores Benedictini. »Continetur hoc in opere uehementissima increpatio, qua puellam que post promissam ad aras uirginitatem uitiari se ab impudico adolescente sepius passa, etiam conceptum ex eo infantem necasse dicebatur, summo cum animi dolore obiurgat eiusdem episcopus. Ingens erat suapte natura hoc flagitium, sed illud multo grauius cum alia multa, tum secuta inde hominum offensio reddiderat. Susanna, sic enim illa uocabatur, e nobili familia ducebat  ortum. Cum autem perpetuam seruare pudicitiam sibi proposuisset, contrarias expugnare nequiuit parentum uoluntates, nisi postquam terrificis quibusdam uisis ad id se moueri sancte affirmauit. Ipso Domini reuiuiscentis festo in precipua basilica, prope altare quo eam neophytorum greges cum cereis accensis deduxerant, uota sua, uniuerso populo respondente, Amen, pronuntiauit. Mox ipsi imposito post consuetam exhortationem uelo, illam aliis sanctimonialibus iunctam idem presul admisit in asceterium, ubi eamdem idoneis preceptis frequens imbuere non negligebat. uitam illic haudquaquam duxit ab omni criminis specie ac similitudine ita remotam, quin non multo post eius castitas aduersis rumoribus traduceretur. 206 Hoc impatientissime tulit Susanna. Episcopus uero coniunctis cum eiusdem parente curis, frustra ut auctores huius calumnie detecti canonicas luerent penas, desudauit. Ea cum fieri cautior hinc debuisset,  elapsis tamen tribus annis, crimen cuius falsa infamia prius laborauerat, non sine magno Iudeorum ac gentilium scandalo uere commisit. Omnem, ut illud celaret, lapidem mouit: neque ulla ratione ad ipsius confessionem adduci potuit. Conuicta demum apud antistitem, publice addicta est penitentie. Quam cum illa iam cepisset agere, ipsam acerrima oratione, ex qua constat ista scriptio, idem presul aggredi instituit. Ubi diritatem sceleris tum adiunctorum enumeratione tum depulsione excusationum oculis subiecit, docet remedium unicum ei superesse, equalem peccato penitentiam. Cuius quidem labores atque dedecus si generose ad extremum usque spiritum tolerauerit, promittit fore ut inferni sibi debiti non desitura euadat supplicia. Compellat etiam eiusdem pseudonyme uirginis corruptorem, eique, Balthasaris nec non Sodomitarum et Gomorrheorum exemplo, declarat, que ipsum pene maneant, nisi similes resipiscentie sue ostendat fructus, ad quos eumdem exstimulat, proposita extremi iudicii nemini euitanda  necessitate. Tandem reuersus ad Susannam, ei quotidianam psalmi L recitationem indicit, ac preterea uarios suggerit, quibus et se ad dolorem et Deum ad misericordiam moueat, mentis affectus« Hactenus Benedictini editores; et ita sane Nicete nostri libellus.

In huius autem libelli laudem scribit Gennadius, quod omnibus, aut pene omnibus labentibus emendationis incentiuum sit. Elogio Gennadii, intimum libelli meritum estimantis, subscribimus libentissime, subscribetque quicumque libellum ipsum perlegerit: at omni elogio maiora sunt, que apud nos, atque apud ecclesiasticarum rerum cultores, libellus hic meretur, ob pretiosa que continet illius quinti seculi rituum monumenta, tum quantum ad uirginitatis propositum ac sacrarum uirginum disciplinam, tum quantum ad penitentie ordinem in iis qui grauioribus delictis obnoxii publica essent humiliatione et afflictione plectendi ex Ecclesie instituto. Eruditi uiri omnes, qui argumenta illustranda susceperunt tum sacrarum  Ecclesie ueteris uirginum, tum publice que peragebatur pro peccatis publicis penitentie, libellum hunc ad lapsam uirginem ueluti thesaurum habuere, unde notitias eruerent ad rem opportunas, quarum etiam plerasque minime alibi inuenissent: quod hic nobis ad alia properantibus sufficiat innuisse.

Expensis septem Nicete libellis a Gennadio enuntiatis, ex quibus duo tantum integri supersunt, ad fragmenta aliqua seu reliquia nunc gradum facimus deperditorum; unicum in huiusmodi iactura solatium, quo ipso eruditi hactenus caruerunt, quoque fraudati etiam nos fortasse fuissemus, nisi clarissimi uiri Michelis Denis Palatine uindobonensis bibliothece pretecti, nuper uita functi, litterarum amor et rei ecclesiastice iuuande exornandeque solertia prouidisset. Sciens enim eruditissimus uir ex septem Nicete libellis a Gennadio memoratis unum aut alterum tantummodo integrum superesse, gratissimum atque utilissimum fore iudicauit, si saltem quedam deperditorum haberemus, que ipse in uno  ex ueteribus eiusdem bibliothece Latinis codicibus inuenit, quos recensendos illustrandosque susceperat. Hec itaque Nicete episcopi, numero sena, publici iuris facta fuere uolumine II, parte tertia 207 Denisiani operis uindobone editi anno 1802, cui titulus: Codices manuscripti theologici bibliothece Palatine uindobonensis Latini aliarumque Occidentis linguarum; eaque nunc expendenda singillatim aggredimur.

Non omnia hec Nicete nostri uere ac proprie fragmenta deperditorum eiusdem opusculorum dici possunt: sed quedam sunt uere fragmenta, id est loca opusculorum prout in ipsis reperiebantur, et prout ab auctore scripta atque pronuntiata fuerunt, perfecte relata in opere quo codex ille constat, cuique titulus, Ordo, seu breuis explanatio de Catechizandis Rudibus; alia uero, potius quam loca opusculorum integra, sensus sunt eorumdem, quos codicis auctor in orationem suam accommodauit, ac ueluti  sibi asciuit, retentis tamen, prout sermo ferebat atque orationis ductus, ipsis auctoris uerbis; atque hec porro, potius quam opusculorum deperditorum Nicete fragmenta, aptiori fortasse uocabulo, quo a ueris propriisque fragmentis distinguantur, reliquia dixerimus.

Secundi itaque huius generis uidetur fragmentum seu potius reliquium primum, in quo non Nicetas loquitur, sed ex Niceta, et ex Nicete sensibus ac uerbis, auctor illius Ordinis seu breuis explanationis de Catechizandis Rudibus; ipse namque hic est, qui non competentes docet sicuti Nicetas, sed eos qui in fide ac religione rudes instruere debebant, monet de modo ac ratione docendi, sumpta sibique accommodata Nicete doctrina, prout cuique legenti patere potest. Reliquium hoc  procul dubio pertinet, prout etiam in codice indicatur, ad libellum Nicete primum ad competentes, Preparatorium etiam dictum, in quo ex Gennadio docebat Nicetas competentes suos, qualiter se debeant habere, seu potius qualiter credere et qualiter agere competentes, qui ad baptismi gratiam  cupiunt peruenire: ad hunc enim scopum reliquii huius uerba apprime referuntur: »Instructiones necessarias ad fidem currentibus opus est explorare . . . . . quibus edocentur ad baptismum electi, ut quid dimiserint sciant, et quid desiderant magis intelligant, et quid accepturi sunt, uel quid obseruare debeant certius recognoscant; quia magnum est quod desiderant, grande est quod inchoant, siue Deus inspirauit, siue homo commonuit et suasit.« Generis uero prioris, ideoque fragmentum proprie dictum, uidetur esse fragmentum illud breuissimum Nicete secundum, in quo quis catechumenus sit explicatur; atque hoc quoque partem constituisse eiusdem libelli Nicete primi ad competentes, uerisimile ualde uidetur, sicuti ipsa uoce ibidem, fragmento anteposita, signat etiam codicis auctor.

Sequitur fragmentum tertium, ceteris tum precedentibus tum subsequentibus prolixius, atque tam rerum pondere quam dictione ipsa prestantius. Totum constat ex ipsissimis Nicete uerbis; ideoque uere ac proprie fragmentum est ex Nicete scriptis  decerptum, insertumque Operi quo constat codex. Si dictionem Fragmenti huius inspiciamus, elegantissima est oratio, que satis ostendit quantum ualeret Nicetas etiam in humanis litteris, ac facultate dicendi. Si uero argumentum orationis intueamur, preclara est ad competentes institutio de abrenuntiationis tempore, ratione, ac ualore; nec non et grauis suggillatio illius temporis tum uirorum tum mulierum, qui peregrino capillorum ductu, et nimium exquisito capitis corporisque ornatu, abrenuntiationi in baptismate facte contradicebant. Abusuum huiusmodi descriptio in hoc fragmento ita uiua est, ac uere pictoria, ut sibi quisque uideatur, tum uiros tum mulieres a 208 Niceta reprehensos, presentes conspicere in ipso eorum cultu qui erat reprehensionis occasio. Ab auctore codicis signatur hoc fragmentum ueluti pertinens ad libellum eumdem Nicete primum ad competentes, cui ascribuntur precedentia duo; quod ualde etiam probabile est ex noto illius libelli argumento  a Gennadio indicato, qualiter nimirum se debeant habere competentes qui ad baptismi gratiam cupiunt peruenire; qui instruendi propterea erant in ipsa preparatoria concione super abrenuntiatione ab ipsis facienda, ut ad baptismi gratiam peruenirent, antequam ad abrenuntiationem ipsam accederent, atque ad alia admitterentur que competentium essent.

Fragmentum quartum tribuitur in uindobonensi codice libro Nicete secundo, qui, ut superius uidimus, erat de gentilitatis Erroribus. Hoc uero, neque ad libellum Nicete secundum penitus pertinere existimamus, neque fragmentum omnimode esse, sed potius excerpta quedam, que sibi et orationi sue ex uariis Nicete locis auctor codicis accommodauit. uerba illa: »Certe omne peccatum sine demonis operatione non fit; que omnia opera diaboli, uel eius pompas esse intelligimus,« facile ad libellum Nicete secundum de gentilitatis Erroribus pertinere posse cognoscimus: at  que continuo sequuntur, nulla facta loci, unde sunt eruta, distinctione: »His ergo malis se homo expediens, has catenas post dorsum suum uelut in faciem proiiciens inimici iam sincera uoce pronuntiat: Credo in Deum Patrem omnipotentem, et reliqua;« hec quidem uerba sunt ipsissima libelli Nicete quinti de Symbolo, capite 1, uno excepto uocabulo sincera, pro quo legimus symbolica in edito ex codice Ghisiano. Que uero postea legimus: »De Fide enim sicut in eodem Symbolo continetur, pleniter ad fidem quisque atque ad baptisma peruenire desiderans instruendus est pariter et docendus, ut breuitatem Symboli in corde memoriter teneat, quod quotidie dicat apud semetipsum, antequam dormiat, cum de somno surrexerit, quod omnibus horis in mente habeat;« omnia hec sunt potius Nicete sensa quam uerba, que codicis uindobonensis auctor hausit, sibique asciuit, ex eodem libello quinto de Symbolo, capite 15 et 16, ubi he admonitiones ad competentes habentur. Reliqua uerba: »Similiter et orationem Dominicam, et signaculum   quo se contra diabolum muniat;« apud Nicetam ibidem non exstant, sicuti nec sensus eorum, sed neque ubi exstare potuerint facile possumus coniicere; nisi dicamus peculiarem alium ad competentes libellum scripsisse Nicetam de oratione etiam Dominica, qui Gennadio notus non fuerit, et de signaculo crucis disseruisse aut in primo aut in alio ex libellis a Gennadio indicatis.

Fragmentum quintum, breuissimum omnium, ac ueri nominis fragmentum, his uerbis constat: »Symbolum est commonitorium fidei, et sancta confessio, que communiter ab omnibus tenetur et discitur.« Hec uerba porro in Explanatione Symboli non habentur; et uerba sunt, ut uidetur, quibus Symboli notio ingeritur iis ad quos primo de Symbolo sermo sit. Quidni hec dicta fuerint a Niceta in Symboli traditione; et ita alium scripserit libellum ad competentes, in traditione Symboli, qui similiter Gennadio notus non fuerit? Fragmentum hoc in codice uindobonensi signatur quidem Nicete nomine in libro ad competentes,  sed libri numerus non indicatur, Fragmentum demum sextum, itidem uere fragmentum, ac breue quoque, est quedam exorcismorum enuntiatio, sane concinna, et ad exorcismorum 209 rationem generatim reddendam accommodata, sed que dicta cursim uidetur in sermone qui plura alia complecteretur, ideoque probabiliter in libello Nicete primo ad competentes, Preparatorio a Trithemio nuncupato, prout etiam in codice notatur. Atque hec de Nicete fragmentis, seu reliquiis satis.

Stylus nunc opusculorum Nicete nostri dignus est qui perpendatur; de hoc enim non siluerunt ueteres, qui Nicete meminerunt. »Composuit simplici ac nitido sermone, ait Gennadius, competentibus ad baptismum instructionis libellos sex.« Idem repetit Honorius Augustodunensis. Duo nostri Gennadiani codices habent, simplici et mundo sermone. Trithemius paulo latius ita scribit: »Niceas . . . uir in diuinis Scripturis studiosus et eruditus, ingenio acutus, sermone  apertus et nitidus, scripsit, etc.« Cassiodorius quoque, qui, uti superius uidimus, unum ex his Nicete libellis commemorat, librum nempe de Fide; eumdem commendat ob doctrine celestis claritatem quam continebat, et ob compendiosam breuitatem qua erat exaratus. His testimoniis ueterum precedentibus de Nicete stylo, iam quatuor in eiusdem opusculis admiramur que ad stylum spectant, aut que ad stylum proxime referuntur; sermonis nempe simplicitatem atque nitorem, Scripturarum eruditionem, ingenii aciem, compendiosam in scribendo breuitatem.

Sermonis simplicitas atque nitor satis elucent ex ipsa opusculorum, que supersunt, lectione, necnon et fragmentorum; maxime uero ex lectione fragmenti tertii, quod est ceteris, sicuti prolixius, ita et luculentius. Etsi autem aliqua sit elocutionis diuersitas inter opusculum de Symbolo et aliud ad lapsam uirginem, prout diuersa argumenti ratio postulabat,  ut latius capite primo dictum fuit; stylus idem nichilominus apparet, utrobique simplex, utrobique nitidus ac mundus, ut suauitatem quamdam redoleat, et peculiarem quidem, que Nicete nostri stylum a ceteris illius temporis scriptoribus ita distinguit, ut cum nullo prorsus plene atque exacte comparari queat. Cum absque certo auctoris nomine uagaretur superiori etate libellus Nicete nostri ad lapsam uirginem, fuit quedam etiam styli propinquitas que eumdem aliquando ueluti copulauit Operibus diui Hieronymi ac diui Augustini: at non diu latuit manifesta diuersitas, qua factum fuit, ut neutrius omnino esse crederetur; ac proinde ut illum Hieronymianorum Operum editores, critices demum regulis suadentibus, collocarent inter supposititia, editores uero Augustiniani nullum illi locum in editionibus diui Augustini concederent. Ipsi quoque editores Operum diui Ambrosii, qui libellum eumdem genuinis fetibus sancti Mediolanensis presulis inscruerunt, utpote tanto presule dignum, non diffitentur stylum libelli  huius non plane conformem esse stylo ceterarum Ambrosii lucubrationum. »Que cum ita sint , nichil iam contra Ambrosium pugnare potest excepto stylo. Licet enim huiusce operis elocutio quibusdam non multum uideatur differre ab Ambrosiana; fatendum tamen est sanctum presulem, etiam ubi orationem adhibet maxime concitatam, minus densis ac breuibus incisis uti.« Si hanc styli diuersitatem inter hunc libellum ac ceteros Ambrosii indubios fetus ipsi Ambrosianorum Operum editores agnoscere coacti sunt, licet eorum esset scopus libellum hunc Ambrosio adiudicare; magis agnouissent ex libello altero de Symbolo si notus ipsis fuisset: stylus enim alicuius melius ac clarius agnoscitur in pacata et simplici oratione, ubi is naturaliter disserit, et eloquio utitur 210 sibi familiari; quam in oratione concitata, ubi stylus ipse quamdam induit ueluti necessario ex disserentis animo turbationem. Stylus itaque Nicete nostri, simplex ac nitidus non immerito a Gennadio  appellatus, stylus sui generis est, qui faciem quamdam suam propriam gerit, qua a ceteris scriptoribus facillime distinguatur, maxime uero a tribus illis maioribus inter Latinos Patres, Hieronymo, Ambrosio et Augustino; quibus nichilominus attributum aliquando fuisse, etsi per errorem, iure gaudemus.

Ad stylum proxime pertinet eruditio Scripturarum. Hec porro quam late patet in duobus, qui supersunt, Nicete libellis; qui Scripturarum sensibus ac uerbis concinne adhibitis, apteque insertis, undique scatent! Ingenii acies elucet quoque, ac precipue in libello ad lapsam uirginem; ubi tanta, et tam apta congerit penitudinis argumenta, ut lapse animum adigat ad culpe detestationem, et ad penitentie labores suscipiendos. Compendiosa denique breuitas Nicete stylum distinguit; que procul dubio refertur ad eos quos scripsit libellos ad institutionem competentium, qui prolixo sermone non erant fatigandi. De compendiosa breuitate libelli de Fide testem habemus  Cassiodorium, cuius uerba supra retulimus: compendiosam breuitatem in latissimo Symboli argumento nos ipsi conspicimus in illius Symboli Explanatione; et ita quoque, ut eamdem compendiosam breuitatem in reliquis ad competentes opusculis rectissime coniiciamus. Libellus ad lapsam uirginem fusiori utitur oratione, atque uberiori eloquentia, prout res exigebat: quod argumento est Nicetam nostrum non in uno tantum elocutionis genere ualuisse; immo eo donatum ingenio fuisse, quo eloquentiores Ecclesie Patres, ut dicendi rationem, tum audientium captui, tum rei quam ageret, tum tempori quo disserebat, aptissime accommodaret.

Post opusculorum Nicete fragmentorumque recensionem, nec non et post styli ipsius indolem indagatam, non inopportune queri posset, quo tempore aut loco scripta fuerint a sancto Aquileiensi Niceta indicata opuscula; num scilicet ante Attilanum  Aquileie excidium, an post; num Aquileie, an in portu Romatino? Distinguamus primum oportet Nicete libellos quos scripsit ad competentes, ab eo quem condidit ad uirginem lapsam; dum enim libelli huius causa fuit peculiaris occasio illius lapse uirginis obiurgande, que probabiliter semel tantum in toto Nicete triginta annorum episcopali regimine locum habuit, originem illi habuerunt ex consueto episcopali munere instituendi quotannis appositis sermonibus, appropinquante paschali solemnitate, competentes ad baptismum, qui passim tunc temporis et ex gentilitate, et ex Iudaismo, et ex Christianis etiam parentibus in adulta etate ueniebant. Horum porro opusculorum Nicete ad competentes ortum, si uel primis assignemus Nicete episcopatus annis, rem dicimus ualde consonam ueritati, ualdeque Nicete episcopali zelo conuenientem, qui certe pastorale munus a competentium etiam institutione adoriri debuit.

Quinam uero habendi sunt primi Nicete episcopatus anni? Iam eruimus coniecturis ex Ecclesie etiam  Aquileiensis monumentis petitis, Nicetam nostrum, antequam ad episcopalem Aquileiensem sedem conscenderet, unum fortasse fuisse ex auxiliaribus Ecclesie Aquileiensis episcopis, qui ad portum Romatinum sederet, ibique uicarias ageret Aquileiensis episcopi partes in amplissime diecesis regimine, antequam peculiaris episcopatus Concordiensis atque etiam Caprulanus exsurgerent; unde Romatiane ciuitatis episcopus 211 uulgo dici potuit, et ita etiam a Gennadio appellari. Quidni igitur uel tunc, ideoque in portu Romatino, ac probabilius etiam ante Attilanum Aquileie excidium, scripserit Nicetas sex instructionis libellos competentibus ad baptismum? At si res quidem ita se habuit, terminus nichilominus figendus uidetur, seu temporis epocha statuenda, ante quam libellus saltem Nicete quintus de Symbolo ortum habuisse non potuit. uidimus scilicet libellum Nicete quintum de Symbolo, et aperte meminisse heresis Eutychiane, et eamdem quoque insectatum  fuisse ipsissimis a diuo Leone Magno adhibitis rationum momentis, necnon et pene uerbis ipsis, in celebri sua ad Flauianum epistola, que communi eruditorum calculo data fuit anno 449. Non igitur ante annum eumdem 449 scribi potuit a Niceta nostro libellus saltem quintus de Symbolo, si eumdem scripsit ante Attilanum urbis excidium, et si in portu Romatino positus, ubi auxiliaris episcopi munus egerit Aquileiensis Ecclesie; nisi potius dicamus, post euulgatam sancti Leonis Magni ad Flauianum epistolam, Nicetam inseruisse libello suo quinto de Symbolo, a se iam pridem confecto, ea que ad nouam heresim ex eadem epistola confodiendam spectarent.

Quid uero si Nicetas noster, ante capessitum Aquileiensis Ecclesie episcopatum, episcopus nullatenus sederit in portu Romatino pro antecessore, seu antecessoribus episcopis Aquileiensibus? Tunc Nicetas episcopatum iniuit Aquileiensem biennio tantum post urbis excidium, anno scilicet 454, ideoque antequam  Aquileia caput aliquo modo efferre potuerit e propriis ruinis, ac probabiliter antequam e barbarorum captiuitate reduces adessent Aquileienses ciues, de quibus sanctus Leo Magnus in epistola ad eumdem Nicetam anno 458, de qua superius dictum fuit. Primis igitur Aquileiensis episcopatus Nicete annis, post Aquileie excidium, et post annum 454, referendi tunc sunt sex illius ad competentes instructionis libelli: de quibus nichilominus adhuc incertum, num Aquileie habiti fuerint, an alibi, et in nouo maxime Romatino portu, seu potius ciuitate Romatiana, que iam e Concordie portusque ueteris Romatini ruinis, utriusque incolis ibidem affluentibus, sufficienter adoleuerit; et ubi Nicetas primis episcopatus sui annis, Aquileia adhuc iacente, frequentius commoratus fuerit, unde quoque Romatiane ciuitatis episcopus dici potuit.

In tanta rerum incertitudine, non incongruum erit  nonnichil hic data opera attingere  de Aquileie urbis statu post eiusdem excidium, et toto eo triginta annorum spatio, quo Nicetas uixit episcopus. Quidquid igitur Aquileia capta, crudelissimus egerit Hunnorum rex ferro atque igne, cedibus ac ruinis; non ita tamen in eam seuitum umquam arbitrarer, ut urbem munitissimam, amplissimam, ac populosissimam, qualem historici ueteres Aquileiam describunt, publicis priuatisque edificiis solidissimis instructam atque confertam, prout post tot secula rudera ipsius que adhuc effodiuntur ostendunt, solo penitus equauerit, et inhabitabilem omnino reddiderit. Hoc nimirum immensi erat operis ac laboris, quibus etiamsi sufficere fortasse potuisset immensus pariter barbarorum exercitus, sufficere illum non sinebat ea predandi progrediendique cupido, qua in alias quoque uenetie atque Aemilie ciuitates preceps ferebatur, quibusque exitium similiter intulit eodem ipso anno 452. Quapropter  combustam licet euersamque dixerimus Aquileiam 212 ex Attilana feritate, atque ciuibus uacuam, qui partim necati fuerint, partim in captiuitatem abducti, partim fuga dispersi; non eam tamen ita prostratam deiectamque intelligamus, ut mox, Barbaris ex Italia eodem ipso labente anno egressis, ciuium plures e fuga reduces illam iterum incolere aliqua saltem ex parte non potuerint, eamdemque non multo post aliquo etiam modo instaurare, illis quoque adiuuantibus qui, Attila insequenti anno e uiuis sublato, fractoque inde Hunnorum imperio, incolumes demum ad patrias sedes e captiuitate remearunt.

Aquileie fatum ueteres historici descripserunt, non ea tamen narrationis consensione, ut disputandi coniectandique locum posteris non reliquerint. Muratorius, in Annalibus Italie ad annum 452, historica monumenta affert nonnulla de Aquileie excidio; plura uero clarissimus De Rubeis in dissertationibus uarie Eruditionis, capite 20, num. 3, ubi peculiariter, et  ad rem nostram apposite inquirit, quo in loco Nicetam inuiserit Adeodatus Romane Ecclesie diaconus, de quo in precitata diui Leonis pape ad Nicetam epistola; et an illum inuiserit Aquileie, que sex annorum spatio post cladem Attilanam instaurata fuerit? Muratorii sententia est, Aquileiam reipsa tunc, saltem ex parte, restauratam fuisse; alias uero aliis temporibus passam fuisse ruinas, e quibus demum emergere non potuit. De Rubeis uero, post allatas historicorum auctoritates, ad eam tandem, quam ultimo loco affert, Liutprandi Ticinensis diaconi ac postea episcopi Cremonensis, qui seculo decimo scripsit, et funditus dissipatam a rege Attila Aquileiam asseruit, nec ulterius eleuatam; id eo sensu a Liutprando dictum fuisse ait, non quod reapse numquam Aquileia post Attilanam cladem eleuata fuerit, sed »quod nempe ad primam redierit numquam magnitudinem, neque ita potuerit instaurari, ut cum aliis reparatis ciuitatibus conferri posset, ac in uenetia prouincia caput erigere.« Instaurata itaque recte censeri potest Aquileia  post Attilanam cladem, ac denuo a propriis etiam ciuibus ruina elapsis habitata. Hoc tamen nec tam subito fieri potuit, uiribus deficientibus simul atque operibus, neque tanta celeritate, ut temporis spatium aliquod, et satis quidem diutinum, non intercesserit ab excidio ipso ad eam quamcumque instaurationem, qua merito diceretur ex priori solitudinis atque excidii statu egressa.

Quid igitur tam uerosimile, quam ut Nicetas primis episcopatus sui annis uix Aquileie sederit, et alibi potius, ac maxime in ciuitate Romatiana, frequentius fuerit? Si hec coniectandi ratio non improbatur, certe, quod attinet ad Nicete libellos sex ad competentes, eos facilius dixerimus in ciuitate Romatiana ortum habuisse quam Aquileie, ubi probabiliter, Niceta ad episcopatum assumpto, et sacre adhuc edes reparande erant, et alia Ecclesie edificia, ut episcopium, clericorum domicilia, monasterium uirorum,  ac monasterium etiam sacrarum uirginum, que omnia commune urbis fatum, biennio ante, proculdubio non effugerunt; et pro quibus reparandis, non modo prona uoluntas, impendia et opere, sed tempus etiam sufficiens requirebatur.

Aliter nunc dicendum de libello ad uirginem lapsam. Licet sacrarum uirginum institutum ab ipsis Ecclesie incunabulis effloruerit, ut unaqueque diecesis parumper exculta et Christiane perfectionis imbuta principiis, agmina earumdem numerare potuerit ad singularem religionis nostre gloriam, nondum tamen plura erant condita Asceteria iisdem omnibus una simul continendis; et ut plurimum 213 unum erat tantummodo sub unoquoque episcopo, in precipuo sue diecesis loco, ubi ipse frequentius adesse consueuerat; dum interim cetere aut in propriis domibus uiuerent, aut in priuatis edibus simul quidem, at priuatim quoque collecte. Monasterium sacrarum uirginum in Aquileiensi celeberrima Ecclesia, et in ipsa Aquileiensi urbe, immo in media ciuitate  iamdiu exstitisse, abunde superius coniiciebamus in mantissa ad caput quartum, ubi multa de hac re; et ubi etiam notabamus, quod etiamsi in Attilano excidio monasterium sacrarum uirginum Aquileie situm communem iacturam probabiliter pertulerit, non longe post reparari potuit, et ita etiam, ut prior in omnibus reuiuisceret disciplina, qualis in libello ad lapsam uirginem splendidissime effulget. Libellum itaque Nicete nostri, seu potius sermonem obiurgationis ad lapsam uirginem, Aquileie ortum dictumque uerisimiliter existimamus: immo, ut aliquid etiam de tempore addamus quo probabilius habitus fuit, hunc ad postremos potius Nicete episcopatus annos pertinere libenter dixerimus; cum demum, ex Nicete ipsius pastorali sollicitudine, omnia aut pene omnia que ad Ecclesiam spectarent, ad fidelium conuentus, ad liturgie ordinem ac decorem, ad festorum solemnitatem, et alia huiusmodi que ibidem memorantur, ita essent in statum pristinum restituta, ut florentissime  Ecclesie speciem preberent, et ut uix in hac parte Attilani excidii memoria ibidem amplius remaneret, cuius reapse ne minimum quidem indicium in tota illa lucubratione apparet.

uerum Nicetas, qui triginta annorum spatio Aquileiensem rexit Ecclesiam, nichil ne aliud elucubrauit preter septem illa opuscula a Gennadio memorata, eiusque exscriptoribus Honorio ac Trithemio, et de quibus hactenus disseruimus? Hoc quoque inquisitione aliqua non indignum existimamus, ut que ad Nicetam nostrum spectant, omnia, quoad fieri potest, inuestigemus. Que Trithemius habet de Niceta Romatiane urbis episcopo in suo de Scriptoribus Ecclesiasticis libro, num. 118, superius nos retulimus ex Bibliotheca Ecclesiastica Ioannis Alberti Fabricii Hamburgi edita 1718; ubi septem illa tantummodo Nicete opuscula referuntur, ad instar Gennadii atque Honorii: at in editione anteriori Operum eiusdem Trithemii ex Bibliotheca Marquardi Freheri, Francofurti, typis Wechelianis anno 1601, in-folio, post ultimum  Nicete opusculum ad uirginem lapsam, hec statim uerba leguntur : Et quedam alia; ita ut ex eodem Trithemio intelligamus, alia quoque scripsisse Nicetam preter illa septem memorata opuscula, quorum titulos dederat. Cuiusnam auctoritatis censenda sit hec Trithemiana editio, que allatis uerbis hoc loco abundat, et Nicetam nobis exhibet aliorum etiam opusculorum auctorem, non ausim dicere: quamquam et ipsa Trithemii superior enuntiatio, que eadem est in utraque editione, scilicet, Scripsit ad edificationem legentium non contemnende lectionis opuscula, de quibus subiecta feruntur; satis innuit existimasse profecto Trithemium alia quoque scripsisse Nicetam preter ea que ex Gennadio et Honorio tunc ipse subiiciebat. Addam uero, etiam in Martyrologio Romano Petri Galesinii, Mediolani typis impresso anno 1578, Nicetam nostrum indicari hoc elogio: »In Romatiana ciuitate sancti Nicee episcopi  et confessoris, qui multis libris conscriptis, ac uita religiose acta, sanctimonie et doctrine laude florens, abiit ad Dominum.« Si multos itaque Nicetas libros conscripsit, probabiliter alios scripsisse dicendus est supra septem a Genadio 214 aliisque memoratos.

Et sane in superius citata epistola Henrici clerici Pomposiani monasterii ex Diario Italico clarissimi Montfauconii, seu in librorum Catalogo eiusdem monasterii qui eidem epistole annectitur, ubi, pag. 84, indicatur liber Nicete episcopi de Ratione Fidei, qui certe idem esse uidetur ac libellus Nicete tertius de Fide unice Maiestatis, de quo antea suo loco dictum fuit; in hoc librorum Pomposianorum Catalogo, post indicatum Nicete episcopi de Ratione Fidei librum unum, continuo subiungitur: »Eiusdem , de Spiritus sancti Potentia librum I. Eiusdem, de Diuersis Appellationibus Domino nostro Iesu Christo conuenientibus.« Ipsius igitur Nicete nostri Aquileiensis ecce probabiliter opuscula alia  duo, a Gennadio et Honorio non memorata; que undecimo labente seculo seruabantur in instructissima bibliotheca Pomposiani monasterii, una cum eiusdem libello de Fide unice Maiestatis, et uno eodemque compacta uolumine; queque postea fortasse una cum illo penitus interierunt, cum nullibi, quod sciam, eorum mentio inueniatur, nec ulla huiusmodi in ueterum monumentorum collectionibus aut in sanctorum Patrum appendicibus exstet elucubratio, que uere Nicetam nostrum referat auctorem. Quidni et ad competentium institutionem hec duo quoque Nicete opuscula pertinuerint; seu potius ad institutionem neophytorum post baptismum, quibus penitiora Christiane religionis explicabantur, eisdem antea non commissa?

Ioannes Albertus Fabricius in sua Bibliotheca Greca, tomo uI, pag. 430 prime editionis scribit, quod »in Bibliotheca noua Manuscriptorum Labbei pag. 27 memorantur sancti Nicete Dacorum episcopi,  de quo sepe Paulinus Nolanus, et Martyrologium Romanum ad diem 7 Ianuarii, tractatus duo; primus de uigiliis seruorum Dei, alter de Bono Psalmodie, ex codicibus uaticanis, et ex bibliotheca sancti Maximi Taurinensis.« At inuenerit quidem Labbeus inter codices uaticanos et in bibliotheca sancti Maximi Taurinensis sub Nicete episcopi nomine hosce Tractatus duos: quis illum certum reddidit ad Nicetam Dacum pertinere, de quo sepe Paulinus Nolanus, et Martyrologium Romanum ad diem 7 Ianuarii? Dacum proculdubio pronuntiauit Labbeus Nicetam auctorem duorum horumce tractatuum ex preconcepta opinione, que tunc omnium pene erat eruditorum contra Baronium; quod Nicetas ille Dacus, sancti Paulini Nolani amicus, et in Martyrologio Romano ad diem septimam Ianuarii positus, idem esset ac Nicetas Romatiane ciuitatis episcopus a Gennadio primum, deinde et ab Honorio ac Trithemio nominatus; et quod Nicetas Aquileiensis alius omnino a Niceta Gennadiano esset, neque alicuius operis auctor  haberetur. Horum nichilominus duorum tractatuum nequaquam dixerim auctorem esse Nicetam nostrum Aquileiensem. Binos nimirum hos tractatus, de uigiliis seruorum Dei, ac de Bono Psalmodie, non sub Nicete, sed sub Nicetii episcopi nomine, ex codice manuscripto San-Germanensi erutos, uulgauit Dacherius Spicilegii tomo III prime editionis, et tomo I, pag. 221 editionis secunde in-folio; eosque in monito quod eisdem premisit, optimis sane coniecturis, tribuit sancto Nicetio episcopo Treuirensi, qui medio circiter sexto seculo floruit, et prius abbas fuerat cuiusdam monasterii, ubi eumdem putat hos tractatus habuisse ad fratres suos instituendos de uigiliis et Psallendi Modo. Quidquid interim sit de coniecturis ac de opinione Dacherii: hi duo tractatus, qui ceteroquin 215 uirum doctum et in diuinis Scripturis eruditum, multoque pietatis ac deuotionis affectu feruentem, suum auctorem ostendunt, nequaquam fetus  sunt Nicete nostri Aquileiensis, uti uel maxime ex stylo nunc eiusdem satis noto cognoscere certissime possumus. Hec uero dicere Nicete nomen nos compulit, impositum titulis duorum horumce opusculorum in Labbei Bibliotheca noua Manuscriptorum: ceterum, non que non scripsit, sed potius que scripsisse Nicetam nostrum Aquileiensem existimamus, ultra septem libellos a Gennadio aliisque memoratos, inquisitionis huius nostre scopus et ratio sunt.

Cur non itaque, preter memoratos e Pomposiani quondam monasterii bibliotheca libros, de Spiritus sancti Potentia, ac de Diuersis Appellationibus Domino nostro Iesu Christo conuenientibus, alia quoque elucubrauerit Nicetas Aquileiensis triginta annorum spatio, quo Aquileiensem tenuit episcopatum, in maxima rerum ac temporum difficultate, post bellicam cladem, cum remouenda essent mala que hostititas intulerat, et illata uulnera religionis ratione sananda, ut sanctus Leo pontifex maximus in notissima sua decretali epistola ad eumdem scribebat? Consultationes propterea, quas  Adeodatus Romane Ecclesie diaconus, Nicete Aquileiensis nomine, ad apostolicam sedem attulerat, Nicetas ipse scripto aliquo exarauit, etsi fortasse non epistolari modo, ut capite septimo contra Zabeum coniectauimus. Scripsit quoque proculdubio et ad episcopos suos comprouinciales, cum iussu ipsius sancti pape Leonis ad eosdem direxit decretalem illius epistolam super consultationibus suis. Cur non et tractatus habuerit ad Aquileiensem populum peculiares super coniugiis, ad normam accepte ab apostolica sede auctoritatis, ut ad priores uiros facilius redirent mulieres que aliis nupserant, cum illos crederent in captiuitate peremptos? Cur non, et super aliis rerum capitibus eiusdem epistole decretalis, exhortationes habuerit opportunas, dum medicas manus curandis suorum morbis afferre satagebat? Stylus ipse opusculorum Nicete, que supersunt, abunde in eodem ostendit et scribendi facilitatem, et copiam in dicendo, et multam in Scripturis eruditionem, et zelum domus  Dei uehementem; ut inde non inuite inferamus alia quoque, et quidem non pauca, triginta annorum spatio scripsisse Nicetam, que Gennadio aliisque exscriptoribus eius non innotuerunt, queque temporis iniuria perierunt.

Preterquam quod ex eisdem sex, quos nouimus, competentibus ad baptismum instructionis libellis, non egre coniicimus alios quoque ad eorum similiter instructionem eumdem scripsisse, prout illorum temporum discipline ratio postulabat. Cum Explanatio Symboli, quam habemus, dicta fuerit, ut superius uidimus, in Symboli redditione; non omiserit certe Nicetas sermonem alium premisisse etiam in Symboli traditione, ad quem fortasse spectat fragmentum Quintum uindobonense, uti suo loco innuimus. Cum orationis Dominice recitatio inculcetur in fragmento seu reliquio quarto, ex Nicete sensibus; quidni et opusculum seu libellum ipse exarauerit ad competentes de orationis Dominice explanatione, prout moris erat, seu cum competentibus traderetur, seu cum a  competentibus, sicut Symbolum fidei, stato tempore redderetur? Post baptismum similiter, ad infantes seu neophytos, alia probabiliter exarauit Nicetas ad plenam diuinis mysteriis instructionem, que ante baptismum non tradebatur, ut puta de baptismi ipsius ritibus ac de confirmationis et eucaristie sacramentis; et hoc pro illius temporis disciplina, et celebriorum 216 Ecclesie Patrum exemplo, Ambrosii, Augustini, Cyrilli Hierosolymitani, aliorumque, quorum super hac ipsa re iam antea meminimus. Quid uero ex libello ad uirginem lapsam? Testatur ipse Nicetas in hoc libello num. 19, allocutionem se habuisse ad uirginem illam ea die solemni qua uirginitatis uelum acceperat. Testatur, num. 28, ex pastorali officio suo, se illi et ceteris aliis non defuisse, commonitione sancta; id est sermonibus, ut uidetur, ad uirgines habitis ex professo. Testatur denique et sequenti numero 29, se hymnum uirginitatis exposuisse; quo fortasse nomine  homilie intelligi possunt in aliquem psalmum qui de uirginitate esset ac probabiliter in quadragesimum quartum, unde sponsarum Christi dignitas emicat. Quanta itaque non inuite inferimus elucubrasse Nicetam Aquileiensem, ultra septem a Gennadio memoratos libellos, illo triginta annorum spatio quo Aquileiensem rexit Ecclesiam!

Restat nunc ad huius capitis complementum, ut de sanctitate Nicete episcopi Aquileiensis, ac de eiusdem cultu, tum in Ecclesia generatim, tum apud Aquileienses dicamus. Primo autem loco non est hic pretermittenda clarissimi Muratorii in Annalibus Italie ad annum 401 parum certe meditata animaduersio super sanctorum titulo, quoad Aquileienses priorum seculorum episcopos, dum obitum indicaret sancti Romani pontificis Anastasii, cuius in ueteribus Catalogis mentio est cum sancti titulo, ut ipse ait; et cuius profecto etiam in Martyrologio Romano memoria recolitur ad diem 27 Aprilis, necnon et festum eodem die Rome celebratur cum lectionibus propriis in patriarchalibus  basilicis uaticana, Lateranensi, atque Liberiana, ut constat ex earumdem basilicarum propriis sanctorum. Sanctorum titulo donabantur, inquit ille, etiam uiuentes illorum temporum episcopi, prout etiam nunc Romani pontifices; et ideo sanctos appellatos nouimus omnes priorum seculorum Romanos pontifices, sicuti etiam episcopos Mediolanenses, Rauennates, Aquileienses, ueronenses, etc.; quin tamen hic titulus haberi debeat ueluti absolutum eorumdem sanctitatis argumentum, quod comparari ualeat cum iis que posteriori euo pro sanctorum canonizatione decreta fuerunt. Suggillare hic uoluisse uidetur clarissimus uir nimiam quamdam in memoratis Ecclesiis facilitatem colendi sanctorum titulo omnes aut pene omnes ueteres suos episcopos, ex eo quod in ueteribus monumentis eorum nomina sancti titulo ornata conspicerentur.

Quidquid uero sit de aliis quas nominat Ecclesiis; de quibus hic singillatim dicere non est locus; quod  ad nos attinet, non erat quidem cur in earum numero hac de causa Aquileiensem Ecclesiam collocaret. Preter Aquileienses episcopos martyrii gloria coronatos, quorum duo tantum aut tres nobis innotescunt, quibusque cultus hac etiam una ratione cum sanctitatis titulo iure debetur; quotnam sunt ceteri, qui licet uiuentes sancti titulo decorati fortasse fuissent pro illorum temporum more, sanctitatis cultum inde postea obtinuerint? Quinque priora secula integra excurrimus, et tres tantummodo Aquileienses episcopos non martyres sanctitatis titulo cultos nouimus, ualerianum uidelicet, Chromatium, atque Nicetam de quo agimus; ut propterea Aquileiensis Ecclesia inter eas potius numerari a Muratorio debuisset, que non sine magno delectu ac parcitate episcopis suis et sancti proprie dicti titulum, et sanctitatis cultum a primis usque temporibus tributum uoluerint. Inter Aquileienses episcopos quinti seculi adest Augustinus, sancti Chromatii successor, 217 qui uiuens sancti et sanctitatis titulo decoratus cernitur in eo Fidei libello  qui eidem a quibusdam Pelagii sectatoribus oblatus fuit, et in appendicibus Augustinianis locum habet; quod unicum restat huius rei monumentum, quantum ad illum attinet; quodque nichilominus satis est, ut Augustinum eumdem sancti titulo, pro illius eui consuetudine, communiter decoratum fuisse intelligamus. Huius tamen Augustini episcopi nullus omnino umquam cultus apud Aquileienses. Adelphus quoque, seu Delphinus, Augustini in eadem sede successor, eximiis laudibus, etiam quoad uite meritum et pastorale officium, cumulatissime celebratus fuit, non a quolibet de triuio, neque fortuito, sed a uiro sanctissimo atque doctissimo Petro Chrysologo Rauennatensi episcopo, in concione habita ex professo eodem presente, que sermonem constituit 136, in nouissima eius Operum editione; et ubi Adelphi antistitis sanctus animus, ac beatus planc animus predicatur, nec non et Hominis Dei preconio idem commendatur. Numquam  tamen Adelphus apud Aquileienses sancti proprie dicti titulum et honorem obtinuit. Quid uero de seculis quinto posterioribus? Duo tantum post Nicetam ad nostra usque tempora Aquileienses episcopi, seu patriarche, ut mos subinde inualuit eos appellandi, sanctitatis titulo et honore aucti fuerunt; sanctus nempe Paulinus qui Caroli Magni tempore floruit, et beatus Bertrandus qui medio seculo quartodecimo Aquileiensem Ecclesiam illustrauit; ita ut, exceptis martyribus, quinque demum Aquileienses episcopi inueniantur qui sanctitatis cultum obtinuerint, ab apostolico, ut perhibetur, illius Ecclesie exordio ad nostra usque tempora. Quenam aliarum Ecclesiarum, quas Muratorius memorauit aut memorare potuisset, non ampliori suorum sanctorum episcoporum numero gloriatur? A sua igitur censura, quecumque illa demum sit, excludere debuisset Muratorius Aquileiensem Ecclesiam, que certe in episcopis suis sanctorum titulo cultuque decorandis nimium liberalis non fuit.

 His premissis, pro rei ueritate in apricum ponenda super sanctis episcopis Aquileiensis Ecclesie; ecce ad Nicete nostri sanctitatem cultumque descendimus. Romatiane ciuitatis episcopum Niceam seu Nicetam a Gennadio memoratum, iam abunde probauimus suo loco, et non esse Nicetam Dacum sancti Paulini Nolani amicum, et esse reipsa Nicetam nostrum Aquileiensem qui sancti Leonis Magni tempore floruit, et ad quem eiusdem exstat decretalis epistola. Satis itaque constat iam nunc de Nicete huius Aquileiensis sanctitate, cum reapse ad Aquileiensem hunc spectent quecumque tum scriptores antiqui, tum Martyrologia de Romatiano Niceta hactenus predicarunt. Ad sanctitatem uero alicuius ex ueteribus Dei seruis probandam, quis nesciat plurimum sane facere uetusta Martyrologia, que eorum cum laude meminerint; ubi maxime nichil aduersus eos aut ueterum memorie habeant, aut fama loquatur? Huiusmodi uetera Martyrologia, quantum ad Dei seruos qui locum in illis habent,  quedam sunt maximi ponderis testimonia, que fidem faciunt sancte opinionis in qua erant uiri illi eo tempore quo Martyrologiis inscripti fuerunt, nec dubitare sinunt rite ac recte pro illorum temporum more opinionem illam inualuisse, et propagatam in Ecclesia fuisse; quidquid interim esse possit de aliqua, seu in pronuntiatione nominis differentia, seu in loci enuntiatione, que facile pro regionum, temporum ac scriptorum diuersitate euenire solet, queque rei substantiam et personam minime afficit. In testimoniis porro que de 218 Niceta Romatiano, id est de Aquileiensi nostro, ut asserere libere possumus, in fronte huius uoluminis retulimus, non minus quam duodeuiginti sunt ex uariis Occidentalis Ecclesie Martyrologiis, uariisque eorumdem potioribus editionibus petita, quorum ueluti agmen ducit testimonium peculiare ex Martyrologii uetusto codice ms., quod ex Notkero et Usuardo conflatum perhibetur, fuitque olim in usu apud monachos Mosacenses, diecesis Aquileiensis; et in quibus omnibus ad diem x kal. Iulii  eiusdem Nicete mentio fit, ac fere semper cum beati, aut sancti, aut sancte memorie titulo, nec non et cum peculiari aliquo sanctitatis elogio, prout in postremis habetur, ac singillatim in eo quod nunc in Occidentali Ecclesia communis est usus, quodque, post recognitiones Gregorii XIII, Urbani uIII, ac Innocentii XI, prestantissimam gerit auctoritatem doctissimi eque ac eruditissimi Benedicti pape XIu, cuius opera auctum prodiit et castigatum.

Quandonam uero locum in Martyrologiis obtinuisse Nicetas dicendus est? Arduam rem attingo, disputatuque difficilem; in qua nichilominus conandum aliquid coniecturis arbitror, etsi fortasse nichil inde certi perspectique secuturum sit. Martyrologium omnium uetustissimum communi eruditorum calculo illud certe habetur quod diuo Hieronymo tributum fuit, cuiusque exemplaria duo aut tria ex uariis uarieque antiquitatis codicibus prodierunt. Edmundus Martenius eiusque  socius Durandus, anno 1717, tomo III Thesauri noui Anecdotorum col. 1547, ex ms. codice monasterii Sancti Germani Autissiodorensis uulgarunt Martyrologium uetus ab annis circiter mille sub nomine sancti Hieronymi compactum, ut in eiusdem titulo habetur: in quo tamen nulla Nicete nostri mentio, neque ad diem x kal. Iulii, neque alibi. uetustissimum aliud Hieronymi presbyteri nomine insignitum, et abhinc circiter annos sexcentos scriptum, ut tunc aiebat, ante Martenium et Durandum uulgauerat Dacherius anno 1661, ex ms. codice monasterii Corbeiensis, tomo Iu, pag. 517 Spicilegii sui antique editionis, quod in editione altera in-folio exstat tomo II pag. 1, quodque uallarsius in sua diui Hieronymi Operum preclarissima editione inseruit tomo XI, pag. 475: atque in hoc ad x kal. Iulii Nicete nostri mentio legitur hoc modo: »Depositio sancte memorie Niceti episcopi.« Franciscus Maria Florentinius aliud ex aliis, et antiquissimis, et probate fidei codicibus Italicis decimi aut undecimi seculi  edidit anno 1668, uetustius Occidentalis Ecclesie Martyrologium diuo Hieronymo tributum, quod nuncupandum esse Romanum a Magno Gregorio descriptum, ab Adone laudatum, proximioribus seculis preteritum et expetitum, non leuiora argumenta suadere asserit: et in hoc ad diem pariter x kal. Iulii ita Nicete nostri mentio habetur: »Depositio sancte memorie Nicei episcopi.«

Quod hic prima fronte animaduersione aliqua non indignum uidetur, illa est Nicete episcopi enuntiatio in his uetustioribus Martyrologiis, non indicato loco cuius esset episcopus; et hoc contra ac postea fecerunt Ado, Notkerus, atque Usuardus, aliique qui ex his martyrologia sua concinnarunt, ubi semper aut fere semper Nicetas hic aut Romatiane ciuitatis, aut Romatiane urbis, aut Romane urbis, aut Romatianensis episcopus enuntiatur, ut ex allatis in fronte huius libri Martyrologiorum testimoniis apparet.  Quidni Aquileiensem reipsa absolute ac proprie 219 enuntiare uoluerint, nulla Romatiane ciuitatis habita ratione, primi illi Hieronymiani Martyrologii confectores, aut eiusdem non longe postea amplificatores, quibus Nicetas fortasse, sicut magis proximus, ita et satis notus; et Ado postea, Notkerus, Usuardus, regionibus nostris extranei ac tempore posteriores, quibus non satis Nicete fama ac sedes explorata, Romatianam ciuitatem sponte addiderint ex Gennadio et Honorio, unde postea eruditis tantarum disputationum occasio? Sed hec obiter dicta habeantur.

Quoad uero tempus quo in Martyrologiis locum obtinuerit Nicetas noster, in Martyrologiis scilicet uulgo dictis Hieronymianis, que primitiua fuerunt, queque ortum suum, ut Dacherius animaduertebat in monito ad precitatum a se editum, paulo post diui Hieronymi obitum habuerunt; quis non uideat remotissimum esse, et Usuardi, Notkeri, atque Adonis etatem longe antecedere, seu ex ipsa Nicete nominis enuntiatione absque loci additamento, seu ex ipsorum codicum  Hieronymianorum etate ab iis eruditis uiris perpensa, quorum opera ac studio prodierunt? Ad genuinum uidelicet ac primigenium Hieronymianum Martyrologium Nicete nomen procul dubio est posterior accessio, ut patet ex citato nuper martyrologio mille iam tunc circiter annorum dicto, nunc uero mille et amplius absolute dicendo, monasterii Sancti Germani Autissiodorensis, atque ex aliis quoque ibidem continenter editis, eodem scilicet tomo III Thesauri noui Anecdotorum, a uiris clarissimis Martenio et Durando; ubi et in dies singulos exiguus sanctorum numerus exhibetur, et Nicete nostri nomen ubique desideratur: uerum accessio ipsa postmodum facta Nicete nominis, nonnisi antiquissima esse debet, ut itidem patet ex aliis Hieronymianis similiter Martyrologiis, que Dacherius et Florentinius ediderunt, ubi Nicete nomen adest, queque remotissime pariter sunt antiquitatis, ut a seculo Nicete quinto non longe  distare uideantur, si maxime ponatur non autographa illa esse, sed potius apographa, ut de suis Florentinius coniiciebat.

Nicete nostri sanctitas itaque, etiam ex tam antiqua ipsius nominis in Martyrologiis uetustioribus accessione, clarius elucescit; ita ut non immerito coniiciamus, eumdem cum sanctitatis odore apud suos et exteros quoque ex hac uita migrasse, eumdemque propterea pro illorum temporum more inter celites habitum, cuius memoria cum aliis sanctis uiris superioris etatis recolenda esset in die anniuersaria depositionis illius. Nihil est hic quod addamus de appellationibus beati, ac sancti, sancteque memorie uiri, quibus nomen Nicete nostri in Martyrologiis de quibus diximus honestatur. Ipsa nominis alicuius in Martyrologiis recensio, etiam absque ullo seu beati, seu sancti, seu sancte memorie preconio, satis de illius uiri sanctitate testatur: et ita quoque Nicetas noster in allatis in fronte huius libri Martyrologiorum testimoniis nuncupatus quandoque apparet; scilicet  in Martyrologio Gellonensi a Dacherio edito, et circa annum 804 conscripto, ut idem in monito precedenti animaduertit, ubi simpliciter Nice episcopi ad x kal. Iulii mentio est. Huiusmodi hodie preconia communis sunt usus in Martyrologio Romano quo utimur; sed non ita olim apud omnes omnino Ecclesias: quinimmo, quod ad beati uel sancti prenomen potissimum spectat, admonuit doctissimus uir Ioannes Baptista Sollerius in erudita sua prefatione ad Martyrologium Usuardi, articulo 4, que exstat tomo uI, parte I Iunii Bollandiani, quod quanto rarius 220 sancti uel beati prenomen apponitur, tanto maiori uetustate prestant martyrologiorum codices. Fatendum nichilominus arbitror, preconia huiusmodi etiam in antiquis Martyrologiis adhibita ad sanctorum quorumdam nomina, quamdam probabiliter indicare eorumdem nominum maiorem celebritatem ac perspectiorem eorumdem sanctitatis notitiam, que hisce appellationum adiectionibus quodammodo distinguebatur. Ceterum inter huiusmodi appellationes  beati ac sancti, sicut etiam sancte memorie, non est cur in ueteribus Martyrologiis distinctionem requiramus ex uigenti nunc a pluribus seculis Ecclesiastica disciplina, qua beati inferiores gradu a sanctis censentur in cultu. uoces enim beati ac sancti apud ueteres indiscriminatim sumebantur ad indicandos insignes uirtute uiros, qui censebantur celitibus ascripti, ut erudite rem huiusmodi illustrarunt Fontaninus in dissertatione de Sancto Petro Urseolo, capite 25, Mazochius de sanctorum Neapolitane Ecclesie episcoporum Cultu, parte II, capite 5, num. 2, annotatione 30, nec non et Benedictus papa XIu, in preclaro opere de seruorum Dei Beatificatione et beatorum Canonizatione, aliique.

Animaduersionem tamen hic dissimulare non licet, que fieri solet a uiris clarissimis pene omnibus, qui Baronii opinionem oppugnarunt super hoc Romatiane ciuitatis episcopo Niceta a Gennadio memorato; rati nimirum, non Aquileiensem nostrum, sed Dacum  illum fuisse, eumdemque propterea qui a sancto Paulino Nolano tot laudibus celebratur. In Martyrologiis, inquiunt, ad diem x, kal. Iulii, non Nicete Aquileiensis mentio est, sed Nicete in Dacia episcopi: et ita accipienda sunt Martyrologia uetustiora, que simpliciter Nicete episcopi eodem die meminerunt; et ita quoque posteriora, que Romatiane aut Romane ciuitatis, aut Romatianensis episcopi titulum addiderunt. Ad eamdem diem in Martyrologiis mentio quoque est Paulini Nolani: cui additus propterea merito censeri potest etiam Nicetas Dacus, quia ambo uiuentes fuerant amicitia coniunctissimi, et quia fortasse dies natalis, seu obitus, huius Nicete Daci martyrologis compertus non erat. Ipsa namque Nicete Dacorum episcopi mentio, que hodie in Romano Martyrologio legitur ad diem 7 Ianuarii, est posterior additio a Baronio pro arbitrio facta in Martyrologii Romani recensione, Gregorio XIII summo pontifice;  ut proprie seruiret opinioni, qua Niceam seu Nicetam, Romatiane ciuitatis episcopum, habere uoluit pro Nicea seu Niceta, episcopo Aquileiensi. Quod igitur argumentum sanctitatis pro Niceta nostro Aquileiensi sumere possumus ex Martyrologiis, que aut simpliciter Nicetam, episcopum, aut Nicetam, Romatiane ciuitatis episcopum, exhibent ad diem x kal. Iulii?

At uiri clarissimi aduerse sententie propugnatores, qui Gennadium, dicentem Nicetam, Romatiane ciuitatis episcopum, explicare uoluerunt ac si dixisset Nicetam in Dacia, episcopum ciuitatis illius, que non Romatiana quidem, sed alio non admodum dissimili modo a scriptoribus et monumentis ueteribus dicta fuit, uti suo loco uidimus; Martyrologia quoque eadem Gennadii uerba referentia, eadem explicatione donare debuerunt, atque in eumdem sensum simul pertrahere Martyrologia uetustiora, que simpliciter Nicete; episcopi, ad eamdem diem x kal. Iulii meminerunt. uerum quid noui in hac de Martyrologiis  animaduersione, quod mereatur expendi? Qui Gennadium superius contra eosdem uiros clarissimos explicauimus, dicentem Nicetam episcopum ciuitatis Romatiane; 221 Martyrologia quoque similiter habentia, eodem sermone interpretati sumus, ut hic actum agere, Martyrologiorum causa, necesse non sit. Cetera uero que adduntur, mere sunt coniectationes, que coniectationibus aliis atque, ni fallor, ualidioribus, facile eliduntur.

Ac primo: uidimus deesse Nicete mentionem ad diem x kal. Iulii in uetustissimo Hieronymiano Martyrologio, nec non et in aliis que subinde generatim citauimus ex tomo III Thesauri noui Anecdotorum Martenii et Durandi: quibus nunc adiicere equum est, et Bede Martyrologium genuinum cum additamentis Flori diaconi distincto charactere excusis, apud Agiologos Bollandianos tomo II Martii; et Rabani Martyrologium, quod habetur in Thesauro Monumentorum, siue inter Lectiones antiquas Canisii ex editione Basnagii, tomo II, parte II, pag. 314; et  Wandalberti Martyrologium metricum, quod exstat in Spicilegio Dacherii, tomo u prime editionis, et tomo II, pag. 40 editionis secunde in-folio; nec non et Martyrologium Romanum uetus Heriberti Rosweydi, quod uideri potest in fronte Adonis Dominici Georgii; sicut etiam Martyrologia alia duo, et uetustissima sane, Fuldense scilicet, atque Ottobonianum, que habentur apud eumdem Georgium ibidem in fine operis. In his autem Martyrologiis omnibus, in quibus ad diem x kal. Iulii deest Nicete nomen; in his, inquam, omnibus, aut fere omnibus  mentio eadem die habetur Paulini Nolani; ita ut absque erroris periculo asserere possimus, omnia quidem Martyrologia que ad diem x kal. Iulii habent Nicetam, habere quoque et Paulinum Nolanum; non omnia uero, immo bene multa, que habent Paulinum Nolanum, non habere Nicetam:  ex quo facile coniicimus, Nicete nomen, licet antiquitus insertum Martyrologiis fuerit ut supra coniectauimus, locum nichilominus habuisse, unius saltem etatis spatio, aut etiam integro seculo, post Paulinum Nolanum. Cum autem ceui fuerint atque amicitia coniuncti duo illi sancti uiri, Nicetas Dacus atque Paulinus Nolanus, quorum etiam alter alterius sanctitati testimonium prebet; alter sine altero, ut uerisimile ualde uidetur, in Ecclesia notus esse non poterat, ideoque alter sine altero Martyrologiis inferendus non erat: aut si alter alterum precedere in hac honoris significatione debuisset, Nicetas profecto Dacus qui ante Paulinum obiit, uti capite 3 ostendimus, ante Paulinum inscribi debuerat Martyrologiis, seu potius ecclesiasticis tabulis, unde Martyrologia non multo post Hieronymi etatem, ut dictum fuit, ortum habuere; atque inscribi saltem debebat Paulini ipsius superstitis opera, qui tam effusus in illius  uiuentis laudes fuerat. Quod si post Paulinum, ut constat, insertum Martyrologiis fuit Nicete nomen; iam Nicetas hic haberi non posse uidetur pro Niceta, Dacorum episcopo, et sancti Paulini Nolani amico, quamuis sub eadem die hoc nomen insertum Martyrologiis fuerit: ideoque Nicetas alter censendus est, qui ad sanctum Paulinum Nolanum minime pertinet; ac propterea Nicetas noster Aquileiensis, qui etiam sancto Paulino Nolano posterior etate fuit, et pro quo stant tot argumenta que in antecessum attulimus. Preterea quomodo ignotus preferri potest martyrologis natalis dies illius Nicete, quem Paulino Nolano addiderunt ad diem x kal. Iulii; cum Martyrologia non pauca, etiam a nobis in testimoniis relata, que illius eadem die meminerunt, et eorum aliqua magne uetustatis, nec non et 222 auctorum inter martyrologos clari nominis, ut puta Adonis, Usuardi, Notkeri; cum, inquam, Martyrologia hec depositionem expresse notauerint illius Nicete cuius meminebant, id est diem decessus, quo deposito corpore spiritus ad  superos euolauit?

Sed neque tertio loco ferenda est arbitrii imputatio Baronio facta in Romani Martyrologii emendatione, seu potius restitutione; quod ipse omnium primus ad diem 7 Ianuarii memoriam inseruerit Nicete, in Dacia episcopi, qui, iuxta illos, non alius, sed idem ipse est ac Nicetas, Romatiane ciuitatis episcopus, qui solus ad diem x kal. Iulii in omnibus Martyrologiis Baroniano antiquioribus locum habet. Scopum instituti sui, seu potius Romane Ecclesie, in eo opere, Baronius ipse aperuit capite 8 tractationis de Romano Martyrologio; fuisse nempe, non nouum conscribere Martyrologium, sed uetus ex ueteribus exemplaribus restituere. Necesse est igitur Baronium aliosque lectissimos doctissimosque uiros sui laboris socios, ex ueteribus mss. exemplaribus Martyrologiorum, que Rome exstabant, queque ipse consuluerat in opere sibi demandato, maxime autem ex eo fortasse, quod ibidem nominat, Martyrologio ms. Ecclesie uaticane;  ipsum, inquam, necesse est hausisse et duorum Nicetarum nomina, et distinctos eorum episcopatus, et diuersos quoque natalitios dies, ut relicto Romatianensi ad diem x kal. Iulii, alium Dacie episcopum nominatum, ac barbararum ferarumque ibidem gentium institutorem, ad diem 7 Ianuarii non tam primus collocaret, quam potius restitueret. Ita nimirum de tante religionis ac doctrine uiro, eiusque sociis peritissimis, cogitare fas est in re tanti momenti; etiamsi pro nichilo prorsus habenda essent que ipse postea sub Sixto u, in notationibus ad Romatianum Niceam seu Nicetam, illustrationis gratia, et non alia quam priuati scriptoris auctoritate, posuit: quia tunc, potius quam Nicetam Dacum diei 7 Ianuarii a Romano Martyrologio expungere, alia sedes, quam Aquileiensis pro qua stamus, si res postularet, inquirenda esset Nicete Romatiano diei x kal. Iulii.

Quod uero demum pro Baroniana Romani Martyrologii emendatione, seu potius restitutione, plurimum facit, ee sunt eiusdem Martyrologii recensiones,  que subsecutis temporibus habite fuerunt. Ut nichil dicamus de accuratissima recensione facta ab Urbano papa uIII, multis accitis etiam tunc doctissimis ac peritissimis uiris; ut nichil itidem de alia sub Innocentio papa XI; ad eam animum intendamus, quam nouissimus omnium perfecit doctissimus atque eruditissimus pontifex, immo eruditorum doctorumque omnium sue etatis et ultra facile princeps, Benedictus XIu. Iamdiu tunc communiter note erant eruditis plurium criticorum querele super Baroniana opinione Nicete Romatiani ad diem x kal. Iulii, nec non super additione Nicete in Dacia episcopi ad diem 7 Ianuarii. Eidem pontifici iam dicauerat Adonem suum Rome impressum anno 1745 clarissimus Dominicus Georgius; ubi ad diem x kal. Iulii, pagina 288, indicantur censure criticorum super hac re, quibus etiam ipse adherebat. Sapientissimus uero pontifex in hac Martyrologii Romani recensione sibi animo  proposuerat, uti ex suis Litteris Apostolicis diei 1 Iulii 1748, num. 2, ad Ioannem u Portugallie regem; ut que post euulgatas correctiones superuacanea occurrunt, resecentur; que uero deficiunt, superaddantur; prout etiam multis in locis factum fuisse nouimus, et non sine rerum matura consideratione, uti ex eisdem Litteris Apostolicis intelligimus. Quid uero 223 actum fuit de Nicete in Dacia episcopi memoria ad diem 7 Ianuarii, quam primus in Romanum Martyrologium intulit Baronius; queque, iuxta criticorum aduersariorum placita, superuacanea certe occurrit, cum sufficere debuisset uetus illa que habetur ad diem x kal. Iulii sub nomine Nicete aut Nicee, Romatiane ciuitatis episcopi, qui idem prorsus est ac Nicetas in Dacia episcopus? Nihil omnino: ut inde intelligamus, nichil superuacanei sapientissimum pontificem deprehendisse in Baroniana additione Nicete in Dacia episcopi ad diem 7 Ianuarii; ideoque, ex illius quoque sententia, alium esse Nicetam, Dacorum episcopum, qui in Romano Martyrologio  recensetur die 7 Ianuarii, et alium Nicetam, episcopum ciuitatis Romatiane, cuius memoria recolitur x kal. Iulii; quidquid secus opinati fuerint critici uiri, qui Baronii opinionem etiam ex hoc capite oppugnarunt. Cum porro confundenda non sit horum duorum Nicetarum memoria, ac propterea Nicetas Romatianus diei x kal. Iulii alius sit a Niceta Daco diei 7 Ianuarii: cumque Nicetas Romatianus, siue Romatiane ciuitatis episcopus, sit dubio procul Nicetas episcopus Aquileiensis, uti suo loco uberrime dictum fuit; iam Martyrologia, seu uetustiora que ad diem x kal. Iulii Nicete episcopi simpliciter meminerunt, seu posteriora que ad eamdem diem Nicetam habent episcopum ciuitatis Romatiane, et ita huius Nicete Romatiani sanctitati testimonium perhibent, sanctitatis utique Nicete nostri Aquileiensis probatissima argumenta sunt, prout antea notabamus.

Nicete autem nostri sanctitas nulla ne alia ratione  ostendi poterit, excepta Martyrologiorum de quibus diximus auctoritate? Multa hodie predicari certe possunt de Nicete nostri sanctitate, que anteactis temporibus in comperto non erant; cum scilicet non satis constaret num Nicetas Gennadianus idem esset ac Aquileiensis, cum libellus ad lapsam uirginem minus certo parente uagaretur, et cum adhuc in tenebris delitesceret Explanatio Symboli ad competentes, que tantam in agnoscendo Niceta nostro Aquileiensi attulit lucem. Nicete Aquileiensis pastoralis cura in difficillimis Ecclesie sue temporibus fulgebat quidem ex epistola diui Leonis Magni ad eumdem data, unde Nicete consultationes apparent ad apostolicam sedem delate, que zeli illius indubia sunt argumenta pro reparandis iacturis quas bellica clades intulerat, curandisque morbis barbarorum incursu ac societate contractis; ut, statu tunc rerum in meliora conuerso, Ecclesia illa ad pristine obseruantie dignitatem rediret. At quanta nunc addere possumus, ad uiri sanctitatem predicandam, ex duobus  libellis qui supersunt, quique, ut probauimus, genuinus eiusdem sunt fetus?

uestigia sequimur hac super re sapientissimi prelaudati pontificis Benedicti pape XIu, in citatis Litteris Apostolicis ad Portugallie regem de noua Martyrologii Romani editione: qui sanctitatem ostensurus antiquissimi predecessoris sui Siricii pape, cuius nomen in Martyrologium Romanum ipse prior inferre decreuit ad diem 26 Nouembris cum elogio doctrine, pietatis, ac zeli religionis; illius potissimum Epistolas sibi examinandas proposuit a Petro Coustantio editas in Collectione Epistolarum pontificum Romanorum, ut inde sanctitatis illius erueret argumenta. Quid porro in Explanatione Symboli ad competentes Nicete nostri, quod similiter doctrinam, pietatem ac zelum religionis non redoleat, unde uiri sanctitas comprobetur? Elucet doctrina in mysteriorum et articulorum fidei explicatione, necnon et in  Scripturarum 224 eruditione; pietas in uerbis celestis gratie, quibus abundat oratio; zelus religionis in uindicandis ab hereticorum fallaciis Ecclesie ueritatibus, et in instituendis ad uite innocentiam et ad ueram pietatem hominibus. Quid uero non habet pro Nicete sanctitate libellus ad uirginem lapsam? Morum illius integritatem, uite sanctimoniam, discipline uigorem satis ostendunt ignita illa uerba quibus lapsam uirginem eiusque corruptorem tam libere potuit obiurgare: quisnam enim qui non esset omnino irreprehensibilis, ac semetipsum constautissime non preberet in omnibus exemplum bonorum operum, in doctrina, in integritate, in grauitate, prout Apostolus ad Timotheum; quis ausus fuisset tam uehementi oratione in peccantes insurgere, et ita ut hec oratio a scriptoribus ecclesiasticis singulari laude commendaretur, ueluti emendationis incentiuum omnibus labentibus? Nouum etiam zeli illius argumentum eadem elucubratio in eo est, quod, posthabitis humanis considerationibus, lapsam illam uirginem, etsi genere  nobilem, pastorali uigore ac apostolica libertate pro zelo domus Dei publice increpauit, ac publice penitentie laboribus addixit. Quanta uero nobis non suppeditarent sanctitatis argumenta Nicete opuscula alia que desiderantur, et illud singillatim de Fide unice Maiestatis seu de Fide, aut de Ratione Fidei, quod Cassiodorius tantopere commendauit in libro de Institutione diuinarum Scripturarum, capite 16; uti superius uidimus? Sed sanctitas Nicete nostri Aquileiensis satis elucet ex iis etiam perpaucis que supersunt; ut inde quoque non inuite arguamus sanctitatis illius opinionem iure ac merito antiquitus inoleuisse ab ipso decessus sui tempore, et non sine Ecclesie auctoritate iuxta illorum temporum disciplinam; ideoque illius nomen in Martyrologiis locum habuisse, atque ibidem beati, et sancti sancteque memorie preconia obtinuisse.

Que hactenus dicta sunt de Nicete nostri Aquileiensis sanctitate, et maxime ex testimoniis Martyrologiorum,  satis etiam haberi possunt pro illius cultu generatim in Ecclesia cognoscendo: cultus enim est ipsa alicuius sancti recensio in tabulis ecclesiasticis, et ipsa illius nominis recitatio cum aliis sanctis uiris in publicis Ecclesiarum conuentibus; ad quod opus Martyrologia a primis Ecclesie temporibus exarata fuerunt. At quid nunc de Nicete nostri Aquileiensis cultu in ipsa Ecclesia Aquileiensi? uir clarissimus Alexander Politus e clericis regularibus scholarum piarum in Martyrologio Romano suis Commentariis illustrato ac typis edito Florentie anno 1751, ad diem 7 Ianuarii asserere non dubitauit, Nicete episcopi Aquileiensis famam et opinionem sanctitatis nouissimis tantummodo post Baronium temporibus natam esse, et percrebuisse apud Aquileienses; quos etiam imprudentie atque temeritatis non timet arguere ob solemnem et anniuersarium cultum ab ipsis eidem prestitum decimo kalendas Iulias, si, absque certo aliquo iudicio Romane Ecclesie, id  fecerint ex sola Baronii auctoritate, quam meram et penitus falsam hariolationem appellauit. Zabeus quoque dissertationis sue parte I, num. 15, asserit Aquileiensem Ecclesiam sero admodum cepisse Nicetam suum colere peculiari officio et missa ad diem decimam kal. Iulii, quoniam sancti huius mentio nulla in antiquis Aquileiensium Kalendariis, nulla in Missalibus Aquileiensis ueteris ritus, seu manu exaratis, seu typis editis: quod et ostendit, adductis auctoritate et uerbis ipsis clarissimi De Rubeis, qui data opera nonnulla in hanc ipsam rem scrutatus fuerat 225 huiusmodi Aquileiensia Kalendaria atque Missalia, prout ex suorum Monumentorum capite 17 habemus, nec non ex dissertationum uarie Eruditionis capite 19. Quid igitur post hec de Nicete cultu apud Aquileienses?

Recentiorem Nicete cultum in Aquileiensi Ecclesia arguunt tum Politus tum Zabeus ex defectu Nicete nominis in Kalendariis ac Missalibus propriis Aquileiensis  Ecclesie et Aquileiensis ritus, que fuerunt in usu in Aquileiensi diecesi ac in tota pene Aquileiensi prouincia ante annum 1596, quo ex decreto prouincialis concilii Aquileiensis, ueteri abrogato ritu qui pridem obtinebat, Romanus ubique indictus atque introductus fuit. uerum in Kalendariis illis ueteribus atque Missalibus Aquileiensis Ecclesie, non modo Nicetas noster desideratur, sed etiam sancti Nicete ipsius decessores, ualerianus atque Chromatius, qui notissimi sunt in fastis Occidentalis Ecclesie, et de quibus dubitatio nulla, quin ad Aquileiensem Ecclesiam pertinuerint. Adsunt nempe typis edita Missalia tria secundum consuetudinem sancte Ecclesie Aquileiensis; quorum primum, aliis longe pretiosissimum ac penes me positum, ad annum spectat, ut uidetur, 1490 ; alterum ad annum 1517, tertium ad annum 1519; que duo seruantur in publica archiepiscopali nostra bibliotheca: adest  insuper eiusdem Aquileiensis Ecclesie Ritualis liber sub titulo. Agenda diecesis sancte Ecclesie Aquileiensis, typis editus anno 1575, cuius exemplar unum in eadem bibliotheca, et aliud penes me. In his porro quatuor liturgicis libris Aquileiensis Ecclesie, quorum postremus non longe est ab epocha qua peculiaris Aquileiensis ritus desiit, et Romano locum dedit; in his, inquam, singulis exstat in fronte Kalendarium, a quo semper absunt tum Nicetas de quo loquimur, tum etiam ualerianus atque Chromatius, sicuti etiam absunt a toto Missalium corpore. Que igitur faciunt, iuxta Politum atque Zabeum, contra peculiarem Nicete cultum in Aquileiensi Ecclesia: eque facerent contra cultum etiam sanctorum Aquileiensium episcoporum ualeriani atque Chromatii, de quibus eque nichil tum in Kalendariis, tum in Missalibus Aquileiensibus ad finem usque seculi XuI.

Notandum propterea cum uiris clarissimis, Ioanne Frontono in prenotatis ad Kalendarium Romanum  nongentis annis antiquius ab ipso editum § 1, 4 et 11, Theodorico Ruinartio, prefatione generali in Acta Martyrum, num. 18, Stephano Antonio Morcello, prefatione in Kalendarium Ecclesie Constantinopolitane § 1 pag. 6, ac alibi sepe in decursu operis; notandum, inquam, non bene illationem fieri de cultu aut non cultu alicuius sancti uiri ex inscriptione aut ex defectu illius nominis in ueteribus seu ciuitatis seu diecesis sue Kalendariis. Kalendaria enim tum in Orientali, tum in Occidentali Ecclesia eo spectabant in singulis locis, ut festa indicerent sanctorum qui peculiari officio et missa coli consueuerant: at non omnes sancti peculiari officio et missa colebantur; sed ii tantum quorum ibidem monumenta exstarent, reliquie scilicet, aut loca sacra eisdem dicata, ut puta oratoria, basilice, aut cemeteria. Alii uero sancti, etsi nullum diem sibi festum haberent in Kalendario cum officio et missa; ueluti sancti habebantur nichilominus, et colebantur: inuocabantur  enim in litaniis, representabantur in picturis et in ornamentis altarium, et scribebantur in tabulis ecclesiasticis; quod erat signum cultus eisdem exhibiti, 226etsi absque peculiari festo die eidem cultui cum officio et missa assignato.

Quod ad Nicetam uero spectat, ac simul etiam ad sanctos Nicete decessores ualerianum et Chromatium, qui nullum in Kalendariis ueteribus Aquileiensis Ecclesie habuerunt diem festum sibi assignatum cum officio et missa; adsunt litanie superius indicate, Aquileiensis Ecclesie peculiares, a Francisco Barbaro patriarcha Aquileiensi edi iusse post diecesanam synodum ab ipso habitam Goritie anno 1602, et Utini eodem anno impressam; in quibus una cum aliis sanctis uniuersalis Ecclesie, et cum peculiaribus Aquileiensis diecesis seu prouincie martyribus, confessoribus, uirginibus, suo loco inuocantur etiam sanctus ualerianus, sanctus Chromatius, sanctus Nicetas. In nuper quidem memorato Rituali libro,  Agenda diecesis sancte Ecclesie Aquileiensis, bis leguntur litanie Aquileiensis Ecclesie proprie, nimirum in ordine ad inungendum infirmum, ut ibidem dicitur, et in benedictione fontis in peruigiliis Pasche et Pentecostes; in quibus, etsi quidam ex martyribus et confessoribus Aquileiensibus inueniantur, ualerianus tamen, Chromatius, et Nicetas desiderantur. uerum, cum clarissimo De Rubeis in dissertatione de Sacris Foroiul. Ritibus, capite 31, num. 2, minores has litanias appellamus, id est minus prolixas, ad distinctionem aliarum litaniarum, que in aliis ecclesiasticis functionibus, maxime uero in processionibus, adhibebantur, queque, iuxta illum, maiores appellari possunt, eo etiam sensu quod prolixiores essent ac plurium sanctorum inuocationes continerent; quarum ipse litaniarum ibidem specimen etiam prebet ex mss. codicibus Aquileiensibus quos inuiserat. Nihil igitur mirum in minoribus hisce litaniis Aquileiensis Ecclesie aliquos deesse sanctos uiros Aquileienses qui in maioribus fortasse inuocarentur;  prout etiam plurimi ex omni ordine sancti desunt in litaniis illis, eque minoribus nuncupandis, hodierni Romani Ritus, que recitantur in iisdem functionibus benedictionis fontis, et in commendatione anime morientium, qui tamen in litaniis plenis ac maioribus Rogationum et psalmorum penitentialium inuocantur. Etsi autem nullus sane presto sit hodie codex Aquileiensis antiquus unde erute dici possint litanie ille maiores Aquileienses quas Barbarus patriarcha cum synodo Goritiensi edi iussit, et in quibus tres illi Aquileienses episcopi confessores, ualerianus, Chromatius et Nicetas inter sanctos inuocantur, optima ratio nichilominus suadet coniicere litanias illas ab antiquis retro temporibus in Aquileiensi Ecclesia usitatas fuisse; cum capite 24 eiusdem synodi, ubi illas per nos pridem editas appellat Aquileiensis presul, et ubi easdem statis diebus recitandas precipit in illa sue diecesis parte cuius Goritia caput erat, pro peculiaribus tunc ibidem urgentibus  belli aduersus Turcas necessitatibus; cum, inquam, nichil dicat de nominibus Aquileiensium sanctorum ueluti nouiter ibidem additis ac insertis: quod certe fecisset, si ita reipsa fuisset; nouitas enim hec erat huiusmodi, que meruisset notari, nec non aliqua saltem ratione muniri, ac populis, qui nouitates semper demirantur, commendari. En itaque cultum in Aquileiensi Ecclesia tributum Nicete, Aquileiensi episcopo, etsi nichil de illo in ueteribus Aquileiensis Ecclesie Kalendariis, nichil in Missalibus.

Preterea non indignum est animaduersione, uetusta Aquileiensis Ecclesie Kalendaria et Missalia ueterem preseferre uniuersalis Ecclesie morem, ab eruditis uiris omnibus, qui de hisce rebus sermonem habuerunt, in luce positum, et de quo singillatim 227 uideri possunt idem Ioannes Fronto, loco citato; Sarnelius, Lettere Ecclesiastiche tomo uI, epistola 37, num. 4; Mabillonius, prefatione in Seculum u Benedictinum, num. 93 et 97; Muratorius, dissertatione preuia ad Liturgiam Romanam ueterem,  ab ipso editam, capite 3; et Benedictus papa XIu de seruorum Dei Beatificatione et beatorum Canonizatione, libro I, capit. 5 et 6: morem scilicet, quo martyres tantummodo, festo die indicto cum peculiari officio et missa, colebantur, paucis tantum decursu temporis, eisque celebrioribus, inductis confessoribus. In precitatis namque Aquileiensis Ecclesie Kalendariis et Missalibus, si binos excipias ; si hos, inquam, binos excipias, soli ex Aquileiensibus celitibus sancti martyres, qui suum sanguinem pro Christo profuderunt, locum habent in precitatis Aquileiensis Ecclesie Kalendariis atque Missalibus, cum festo scilicet die ac officio et missa: nec nisi sero tandem, ex confessoribus Aquileiensibus in Ecclesie pace defunctis, unus insertus fuit sanctus Paulinus patriarcha Aquileiensis qui Caroli Magni tempore floruit, ut cuius sacrum corpus in insigni Collegiata Ciuitatensi Ecclesia religiose colitur: insertus namque fuit post seculum XIII; quoniam in Kalendario Aquileiensis Ecclesie eiusdem seculi, publici iuris facto a clarissimo uiro Friderico Althano in suo opere de Kalendariis, sancti Paulini nostri nomen non inuenitur. Insertus propterea fuit cum iam undique in Ecclesia mos inductus fuisset colendi peculiaribus festis cum officio et missa etiam sanctos confessores; et cum ipsa Aquileiensis  Ecclesia locum dedisset precipuis sanctis confessoribus atque uirginibus, qui iam communis essent cultus ob nominis celebritatem in Ecclesia uniuersa.

Cum autem prelaudatus patriarcha Franciscus Barbarus, insignis apud nos ecclesiastice discipline instaurator, abrogato ueteri Aquileiensium ritu, Romanum amplexatus fuisset; tunc ille, ut Romano ritui a seculis uigenti, colendi scilicet officio et missa etiam sanctos confessores, plene in omnibus sese accommodaret, cogitare cepit de inserendis Kalendario diecesis  etiam sanctis ueteribus confessoribus diecesis sue, qui iam ueluti sancti communiter habebantur atque inuocabantur, ut dictum fuit, et in Romano Martyrologio aliisque locum obtinebant; ut ipsi quoque, una cum martyribus nostris, et festos dies haberent, et officium ac missam. Ita siquidem factum fuit: sed non omnes una simul sancti nostri Aquileienses confessores locum in nouis  Kalendariis obtinuerunt; uerum alius post alium, et non sine aliqua etiam alicuius nominis intermissione, siue ex proposito facta, siue ex accidenti nata. In primo namque typis edito Kalendario Aquileiensi ab eodem Barbaro, post inuectum ab ipso in peculiari diecesi sua Romanum ritum etiam ante Prouinciale concilium anni 1596, a quo uniuerse prouincie indictus fuit; 228 in Kalendario scilicet anni 1595, cuius exemplar sane rarissimum, ac fortasse unicum, seruatur in tabulario insignis Collegiati capituli Ciuitatensis, quodque incipit a die prima Nouembris precedentis anni 1594; in hoc, inquam, primo Aquileiensi separatim typis edito Kalendario, inter sanctos mensium Nouembris atque Decembris utriusque anni, sanctos Aquileienses episcopos ualerianum et Chromatium inueni ex Martyrologio, ut ibidem dicitur, ex Martyrologio nempe Romano tunc primum in Kalendarium nostrum suo unumquemque die relatos; sed sanctum Nicetam non inueni. In altero, quod uidere licuit, Kalendario Aquileiensi in amplissima  bibliotheca, que amplius non superest, egregii quondam uiri Caroli a Pace, Kalendario scilicet anni 1598 , sanctum ualerianum quidem inueni; at non Chromatium, neque Nicetam: ualerianum et Chromatium quidem, non uero Nicetam, in tertio subsequentis anni Kalendario 1599: Nicetam tandem, ualerianum atque Chromatium inueni in altero anni 1606 ; et ita demum in tota Kalendariorum nostrorum serie subsequenti, que, paucis deficientibus, integra nuper exstabat in selectissima bibliotheca congregationis oratorii Neriani huius Utinensis ciuitatis. Nihil igitur aduersus Nicete cultum apud Aquileienses facit, quod Nicetas ipse sero tantum locum habuerit in Kalendariis Aquileiensis Ecclesie; hec enim nupera illius nominis in Kalendariis nostris accessio, non initium cultus fuit, sed potius cultus iam uigentis  complementum; addito nempe eidem peculiari festo die, et officio ac missa, prout etiam cum aliis factum fuit, Chromatio scilicet ac ualeriano, de quorum antiquo cultu in eadem Ecclesia nemo unquam dubium mouit.

Cur uero, tot seculorum cursu, numquam cogitauerint Aquileienses in proprium Kalendarium inferre, et sacro die cum officio et missa honorare tres illos episcopos confessores, dum eodem cultu alios prosequebantur aliarum Ecclesiarum; cur hoc idem neque tunc eisdem in mentem uenerit, cum sanctum Aquileiensem patriarcham Paulinum in Kalendarium induxerunt; ratio nulla nobis aptior ac probabilior ea uidetur, qua, in re parum dissimili, usus fuit clarissimus canonicus Mazochius in suo opere, alias hic citato, de Cultu sanctorum Neapolitane Ecclesie episcoporum parte II, capite 8. Agebat ipse de quodam Probo, Neapolitano primeue etatis episcopo, qui sub Antonino uero usque ad Septimium Seuerum floruisse dicitur, quemque mirabatur inter sanctos  episcopos confessores Neapolitane Ecclesie, predecessores ac successores suos, locum non inuenisse neque in celebri a se illustrato Marmoreo Kalendario Neapolitane Ecclesie, neque in aliis aut superioris aut posterioris eui, sicuti neque omnino usquam inter sanctos recensitum in aliis liturgicis libris, licet sanctitatis eiusdem non deessent uetusta pro illorum temporum ratione monumenta; eo ferme modo, quo et nosmetipsi, maiori etiam quodam iure, admirati sumus in ueteribus Kalendariis nostris tamdiu defuisse tres Aquileienses episcopos confessores, ualerianum, Chromatium, atque Nicetam, quibus nichilominus et sanctitatis cultus etiam apud nos, et inter sanctos recensio a prima antiquitate non deerat. Hoc itaque pacto, pro eruditione sua, nodum soluere sibi proposuit Mazochius. »Quo minus Probus, aliique fortasse plures, ecclesiastica cultura potiti reperiantur, ea una intercessisse causa uidetur, quod eorum corpora in obscuro latentia, numquam in apertum  229 prodierint, ut per eam occasionem eorum summaria pro more temporum illorum canonizatio promoueri posset. Nam  sanctorum paulo antiquiorum canonizatio ab inuentione corporum sumebat initium. Tum si, quorum reliquie reperte fuissent, eorum sanctitatis fama constaret; exardescebant populi studia, ut ii inter sanctos ascriberentur. Ibi Ecclesie pastores populi desideria, quasi diuinam uocem, minime contemnenda rati, in eorum de quibus agebatur uitam et sanctitatem inquirebant. Porro si Ecclesiastico iudicio de eorum sanctitate constitisset; ad corporum eleuationem, atque in decentiora loca translationem procedebatur.« Deinde ita concludit: »Quare hac una de causa mihi uidetur tum Probus, tum et forsitan alii . . . . cultu ecclesiastico claruisse: plane quia, eorum numquam inuentis corporibus, defuit occasio, qua studia tidelium inflammarentur ad impetrandam ab episcopis cause informationem, et  que hanc consequebantur, nimirum canonizationem, eleuationem corporis atque translationem: quorum nunc nomina scripta sunt in libro uite.« Hactenus Mazochius, qui etiam super hac re ad ea se refert que scripserat in diatriba anteposita commentario suo in precitatum Marmoreum Neapolitane Ecclesie Kalendarium numero 13 notationum, et Mabillonium citat in dissertatione qua agit de sanctorum Canonizatione sequioris eui. Eadem uideas etiam apud Morcellum in Kalendarium Ecclesie Constantinopolitane, uol. I, pag. 134, ubi de Eudoxio martyre sermonem habet ad diem 6 mensis Septembris.

Post hec igitur ut redeamus ad tres Aquileienses nostros episcopos confessores, ualerianum, Chromatium et Nicetam; certum est eos ad quartum et quintum Ecclesie seculum pertinere, cum scilicet mos tantummodo incipiebat, ac quibusdam tantum in locis, ut eruditi animaduertunt, publico pleno  cultu donandi, festo nempe die officio et missa, etiam sanctos confessores; non sine tamen magno delectu, ita ut ii tantum hoc honore augerentur qui uirtutum ac meritorum eminentia gloriam quodammodo ac famam equarent martyrum, qui soli antea hoc publico pleno cultu potiti fuerant; ut patet ex eo quod factum fuit cum sancto Martino Turonensi episcopo et confessore, qui inter primos habetur e confessoribus in Ecclesie pace defunctis, qui hoc pleno ecclesiastico cultu donati reperiuntur, quique idcirco a scriptoribus ceuis suis in uite merito martyribus data opera comparatus fuit, ut eruditissime animaduertit citato superius loco Benedictus papa XIu. Dubitari interim nequit, tres nostros episcopos confessores cultum saltem aliquem sanctitatis ab initio consecutos fuisse in opinione communi, que, permittentibus aut etiam suffragantibus episcopis, legitime pro illis temporibus canonizationi equipararetur; et ita eosdem in Agiologiis seu Martyrologiis locum inuenisse, et a fidelibus in inuocationibus  usurpatos. Insuper certum est, trium horum Aquileiensium episcoporum, ualeriani, Chromatii, atque Nicete, nullam hodie haberi sacrorum cinerum reliquiam; neque constare quod exstiterit umquam in tam celebri thesauro Aquileiensis Ecclesie, qui sanctorum martyrum Aquileiensium Ecclesie, qui sanctorum martyrum Aquileiensium aliorumque aliarum Ecclesiarum reliquiis abundabat, uti ex ueteri reliquiarum indiculo celeberrime illius Ecclesie apud Bertolum nostrum Antichità d'Aquileia pag. 366: unde argui facile potest sacrorum eorum cinerum memoriam uel a primis temporibus periisse, durante tantum fama nominis 230 et sanctitatis. Iure igitur dici potest, quod prima illa etate transacta, in qua adhuc raro admodum sancti confessores cultu publico diei festi officii ac misse donabantur, atque hinc ignotis permanentibus locis ubi corpora sanctorum Aquileiensium episcoporum ualeriani, Chromatii et Nicete deposita fuerunt, et eo magis ob infaustas rerum uicissitudines, quibus tunc temporis, ac  deinceps tam sepe obnoxia fuit Aquileiensis urbs ac tota simul Aquileiensis prouincia; iure, inquam, dici potest, quod, iuxta Mazochium, defuit occasio qua studia fidelium inflammarentur, ut sanctis his episcopis confessoribus ea publici cultus plenitudo accederet que eisdem ceteroquin debebatur, inscriptio scilicet in Ecclesie Aquileiensis Kalendario cum diei festi indictione nec non et officii ac misse, ac ita hoc honore caruerint ad finem usque seculi XuI, quo tandem cumulati fuerunt a clarissimo eorum successore Francisco Barbaro patriarcha, de quo superius diximus. Ceterum, quod ad Nicetam nunc nostrum singillatim spectat, de quo solo hic disputatio est, et cuius nomen ab antiquis temporibus in Martyrologiis recensitum uidimus; quis non miretur eumdem in Martyrologiis locum habuisse tot retro seculis antequam in Kalendario proprie Ecclesie inscriberetur, cum e contrario ex Ecclesiarum particularium Kalendariis potissimum antiquitus coaluerint Martyrologia, ut eruditi obseruant, et nuper clarissimus prelaudatus  Morcellus animaduertit in prefatione ad Kalendarium Ecclesie Constantinopolitane § 1, pag. 6 et 7? Hoc nimirum nisi nostra nos fallit opinio, iamdiu ubique note atque explorate sanctitatis Nicete nostri, nec non et cultus eidem longe lateque apud suos exterosque prestiti argumentum est amplissimum; quo sermonem de illius sanctitate ac cultu libentissime claudimus, ac simul tandem finem imponimus octauo capiti dissertationis nostre, in quo propositum erat dicere de sancto Niceta episcopo Aquileiensi, eiusque opusculis ac fragmentis; nec non et de illius sanctitate ac cultu.



CAPUT IX.

Nonnulla exhibentur obseruatu digna, tum quoad dogmata et mores, tum quoad disciplinam, ex sancti Nicete opusculis atque fragmentis.

Nulla maior Christiano homini ab incunabulis sancte  catholice religionis dogmatibus, preceptis, ac institutis imbuto; nulla, inquam, maior animi oblectatio, quam, cum sese offert occasio, et ingenii uires suppetunt, cognoscere demum atque perspicere ex sanctorum Patrum uetustis operibus, seu iamdiu editis, seu postea in apricum eductis, nichil se in Christiane doctrine palestra didicisse, quod a primis illis religionis nostre magistris per singulas etates custoditum traditumque non fuerit. Hec siquidem religionis huius prestantia, qua a quibuslibet falsi nominis religionibus, quas spiritus erroris inuexit, distinguitur; ut nichil umquam noui tradiderit, nichil docuerit, seu in fidei regulis, seu in morum preceptis; et ut in rebus ipsis uariabilis discipline unum eumdemque spiritum semper et ubique seruauerit. Quare opere pretium duxerunt quotquot sanctorum Patrum operibus edendis curam adhibuere, ut que ad dogmata, ad morum precepta, ad ritus spectarent, queque maxime aut nouatorum 231 paterent calumniis, aut prauorum hominum contumeliis, notatu digna in  eorum prefationibus haberent, quo theologorum et concionatorum, nec non et legentium omnium utilitati simul ac facilitati consulerent; et sub uno ueluti aspectu doctrine nostre institutique perfectissima consensio cum ueterum magisterio poneretur. Horum igitur uestigia, impari licet conatu, nos quoque secuti, nonnulla hic ex Nicete nostri duobus que supersunt opusculis, nec non ex deperditorum laciniis inuestigabimus, que ad dogmata spectant, ad morum precepta, ad disciplinam; ut, quoad per nos licet, nichil desit etiam in paruo tentamine, quod accurate alii ac copiose, tum pro ingenii uiribus, tum pro materie abundantia prestiterunt. Quamquam, quid opus animaduersionibus nostris, si sermo sit de dogmatibus que profitemur, aut de potioribus ducende uite preceptis; cum Explanatio Symboli Nicete nostri per sese clara sit, et omnia ex ordine tradat que nosmetipsi in institutionibus primeue etatis accepimus? Pauca itaque que de his subiicimus, atque alia  que adiiciemus, equi bonique lector faciat.

Totius Christiane institutionis basis simul ac columen fides est: inde enim Christiani fideles, quasi per antonomasiam, appellantur. Propterea cum quis ad Ecclesie fores lauacrum regenerationis accepturus accedit, sacerdoti interroganti quid petat, fidem respondet. Hoc nempe a rationis participe creatura primum Diuinitati debetur obsequium, quo et supremam illius eminentiam et propriam profiteatur seruitutem; ut nulla prorsus dubitatione iis prestet assensum, que ab eadem hominibus reuelata fuisse probantur, quamuis humane mentis aciem penitus uincant, et rationi etiam repugnantia quandoque uideantur. Hic itaque totius libelli Explanationis Symboli scopus, ubi precipua Christiane fidei dogmata in Symbolo apostolorum contenta traduntur atque explicantur; eaque singillatim, ac fusiori quodam sermone, que aut ab hereticis illius temporis temerata fuerant, ut dogma de uera in Christo Seruatore nostro humanitate ab Eutyche eiusque asseclis tunc  recens negata; aut que difficilius in hominum mentibus assensionem obtinere uidebantur, ut illud de uera nostre carnis futura resurrectione, quod numquam, pene dixerim, non habuit, seu inter paganos, seu inter Iudeos, seu inter hereticos, aduersarios. Que autem hic sunt que peculiarem quodammodo nostram animaduersionem requirunt? Fidei integritas in omnibus et singulis articulis ad eternam salutem necessaria a Niceta nostro asseritur in Explanatione sua, capite 9, quemadmodum hodieque in catholica Ecclesia perpetua traditione docemur; ut nichil propterea sibi blandiri possint qui uniuersam catholicam fidem profiteri gloriantur, si uel in uno fidei dogmate claudicauerint: »Nihil de hac Trinitatis professione nuntiabo, ne saluti mee damnum, et fidei faciam detrimentum.« Ita nimirum competentes suos Nicetas edocebat, ut responderent iis, seu gentilibus, seu Iudeis, seu hereticis, a quibus fortasse  in Christiane fidei dogmatibus tentarentur. »Retinete semper pactum quod fecistis cum Domino, id est hoc Symbolum quod coram angelis et hominibus confitemini.« Ita quoque ad eosdem capite 15. Neque tantum fidei integritas absoluta a Niceta nostro inculcatur; uerum etiam ut fidei confessio, ore prolata atque in Symbolo contenta iugiter recolatur admonet ipse; quod nimirum ad res fidei, non modo oris confessione promendas, sed etiam sedulo meditandas atque ad actus interiores fidei frequenter eliciendos facit, quod Christiane institutionis 232 ac professionis precipuum semper fuit: ait enim capite 16: »Ita, karissimi, siue sedetis, siue operamini, siue dormitis, siue uigilatis, hec salutaris confessio uoluatur in pectoribus uestris.« Atque hec de fide, fideique dogmatibus simul sumptis, nunc de aliquibus singillatim.

Que catholica docet ac docuit semper Ecclesia de sancti Spiritus operatione atque uirtute, quoad donum diuine gratie, quod nempe gratuita hec sit, et  ad salutem omnimode necessaria; hec eadem docuit competentes suos ipse quoque Nicetas Explanationis capite 7, ubi ait: »Ipse  diuidit gratiarum dona singulis prout uult . . . . sine cuius operatione nulla potest creatura ad eternitatem peruenire.« Aeterna porro hec uita, cuius exspectatione solamur, cuius causa neque extollimur in prosperis neque deiicimur in aduersis; eterna hec uita que eque creditur speraturque a catholicis, ac simul ab omnibus que sub celo sunt a catholica communione dissidentibus societatibus, comparari ne umquam poterit extra unam catholicam Ecclesiam? Minime sane iuxta catholicum dogma; quidquid effutierint omni tempore, ac etiamnum garriant a catholica communione segregati, quibus nulla fortasse hac una infestior catholicorum doctrina est. Hec propterea omnium temporum catholicorum doctrina fuit, cuius luculentissimum prebet quinto seculo testimonium etiam Nicetas noster Explanationis capite 10, ubi ad  Symboli articulum de sancta Ecclesia catholica sic ait: »Ergo in hac una Ecclesia crede te communionem consecuturum esse sanctorum. Scito unam hanc esse Ecclesiam catholicam in omni orbe terre constitutam; cuius communionem debes firmiter retinere. Sunt quidem et alie pseudecclesie, sed nichil tibi commune cum illis, ut puta Manicheorum, Cataphrygarum, Marcionistarum, uel ceterorum hereticorum, siue schismaticorum; quia iam desinunt iste Ecclesie esse sancte. Siquidem demoniacis decepte doctrinis aliter credunt, aliter agunt quam Christus Dominus mandauit, quam apostoli tradiderunt.« Quid luculentius ad catholicum dogma confirmandum de communione sanctorum ac de uita eterna in sola Ecclesia catholica obtinenda, exclusis omnino pseudecclesiis quibuscumque, seu hereticorum, seu schismaticorum?

Nihil tamen sibi blandiantur fideles catholici, quod ad unam hanc ueram catholicam Ecclesiam pertineant, ita ut hoc solo ex capite uitam eternam sibi  audeant polliceri, quin totis uiribus obnitendum illis sit, ut uitiis careant, ut peccata deuitent et ut pie casteque uiuant. Hoc nimirum ex doctrina diuinitus reuelata quotidie docent in catholica Ecclesia animarum curatores; et hoc ipsum docuit competentes suos in Explanatione Symboli Nicetas noster capite 15 dicens: »Hanc uitam  nec gentilis habebit, nec Iudeus incredulus possidebit; sed nec uitiis et criminibus seruiens Christianus; quia solis est fidelibus et caste uiuentibus preparata.« Quid uero de penarum etiam eternitate, que impios manet, censet Nicetas? Hec scilicet penarum eternitas, que tam sepe unanimiter predicatur in Ecclesia catholica, desidiosos homines ac peccatis seruientes mirum angit in modum, ut facile sibi persuadere non erubescant, auxesim hanc esse concionatorum ad timorem incutiendum, potius quam fidei dogma diuinitus traditum. Quid non comminiscuntu  de diuina bonitate, de diuina misericordia, ut penarum locum sibi fingeant eternum utique non futurum? uerum quid contra perpetuam huius 233 dogmatis fidem, quam nobis uno ore tradiderunt Patres, quibusque Nicetas quoque noster concinit? »Impios autem eterne pene subiiciat,« ait ipse Explanationis cap. 6. »Scio grauiora facinorosis seruari tormenta, et sine fine impias animas cruciatus manere, non temporales utique, sed eternos.« Ita in libello ad Lapsam, capite 8 num. 32. »Quantamuis afflictionem, quantumuis laborem subire esto contenta, dummodo ab eternalibus penis libereris.« Ita ibidem num. 34, nec non alibi sepe.

Catholice Ecclesie succensent heretici homines, quod doceat, merita sanctorum, eorumque in celo orationes plurimum ualere ad indulgentiam peccatorum obtinendam; ac propterea irrident nostras sanctorum inuocationes. Utrumque uero tenuit semper Ecclesia, et utrumque dogma fidei est, quibus et Nicetas noster testimonium perhibet. »Si fuisses communi  sorte defuncta  . . . . parentes . . . exsultassent granditer; quia immaculatam premisissent uirginem, hostiam uiuam Domino, propitiatricem uidelicet delictorum.« En merita sanctorum, eorumque orationes propitiatio apud Deum pro peccatis. »Sanctorum petas auxilium.« Ita ad eamdem, capite 9, num. 40. En inuocationem sanctorum lapse uirgini a Niceta nostro propositam atque inculcatam ueluti efficacem ad obtinendam a Domino perpetrati facinoris ueniam. Atque pauca hec de fidei dogmatibus, deque his que ad dogmata spectant, ex Niceta attigisse sufficiat.

Nunc que spectant ad mores, ad agende scilicet uite rationem, ad peccata eorumque uariam dignoscendam grauitatem, ad penitentiam post peccata, nec non et ad sacrarum uirginum institutum pro modulo prosequamur. Quid frequentius apud nos in ore omnium concionatorum et parochorum, nec non et pedagogorum, uel in primis Christiane uite institutionibus  quas fere ab infantia accipimus, quam recordatio abrenuntiationum in baptismate factarum, diabolo scilicet, et operibus eius, ac pompis? Nullo nimirum faciliori modo Christianorum animos in officio continemus, quam si sponsiones ab iisdem in baptismate tam solemniter factas mentis oculis subiiciamus; nullo ualidiori argumento Christianorum uitam perstringimus ab instituti proposito aberrantem, quam si uitam eamdem sponsionibus in baptismate factis comparemus. Hec propterea frequentissima apud Patres obiurgatio Christianorum; maxime uero aduersus eos qui nimio corporis cultu uanitatem sectarentur, ac uite superbiam ostenderent; eosque precipue qui spectaculis dediti, choreis ac theatris, indeque sequi ut plurimum solitis, luxuriis et ebrietatibus, Christianum propositum aperte mentiebantur. Iam itaque et Nicetam nostrum uideas eadem quinto seculo predicantem tum in Explanatione Symboli, capite 1 et 16, tum maxime in tertio fragmentorum, ubi competentes suos instituens, eos hortabatur atque  docebat, ut non nudo sermone neque solis labiis abrenuntiarent, sed fide fortissima et indubitata scientia, ut ipse aiebat; et ubi coram ipsis eos elegantissime carpit Christianos, seu uiros, seu mulieres, qui, contra ac spoponderant, uite cultum delicatiorem et ornatum corporis splendidiorem sectabantur. »Quid dicimus, inquit, de his qui superfluo carnis ornatu iactare se uolunt, et uideri mirabiles? Taceo de exquisitis inutiliter uestimentorum subtilitatibus. Oro uos, quid faciunt in uiris capilli acu crispati, come retro quidem ceruicem cooperientes, ante autem frontem penitus abscondentes, ita ut nec signo Christi crucis locus liber 234 relinquatur in fronte, et unde se putant habere aliquam gloriam uel decorem, inde turpitudinem et ignominiam contrahant? Similiter et mulieres caput ligantes ut scutum, ut frons tamquam uallis inter duos subsistat colles, ut de auribus pondera lapillorum auro ligata dependeant, ut brachia  onerentur auro, ut ceruicem premant catene uel lapides, et pedibus sanguinee calciamentis flammule rutilent. Quis usus in his, que utilitas inuenitur, nisi sola inanis pompa, et mens desiderio infantili corrupta?« Non itaque nostrorum temporum nimia seueritas censenda est, si hec eadem frequenti populo predicamus: sed hec est morum doctrina, que una cum articulis fidei ad nos usque defluxit, queque ex maiorum traditione in catholica Ecclesia semper predicabitur ad mores hominum corrigendos, et ad uitam instituendam Christiano nomine dignam.

Quid nunc de peccatoribus, ac peccatis, deque penitentia pro eisdem agenda? Peccata ad mortem ducere, et peccatrices animas sub diaboli dominatione esse, quotidie admonemur, et hoc, ut a peccatis abstineamus, et ut peccata patrata defleamus. Eadem porro doctrina exstitit omnium temporum: et huic quoque testimonium perhibet quinto seculo Nicetas episcopus apud nos in libello ad Lapsam, capite 1, num. 4, ubi ait: »uere hec est captiuitas, ubi anime  a peccato captiue ducuntur ad mortem, et a diabolica dominatione possidentur.« Peccata grauiora esse que scandalum prebent fidelibus, queque infideles etiam blasphemare faciunt nomen Domini, non quorumdam rigidiorum theologorum figmentum, sed doctrina est Scripturarum, quam concors Patrum traditio Ecclesie commendauit. Hac itaque doctrina imbutus etiam Aquileiensis Nicetas, lapsam uirginem suam ad maiorem penitentiam excitabat ob patratum crimen, quod scandalo multis fuerat, et infidelibus prebuerat blasphemandi occasionem. Aiebat nempe in eodem libello ad Lapsam, capite 7, num. 30 et 31: »Et quidem si tibi soli damnum fecisses, erat quidem tristitia, sed forsitan tolerabilis. Nunc uero quantas animas tuo scelere sauciasti; quantas animas propter te de proposito suo penitere fecisti? Quanta labia etiam fidelium inquinata sunt, uiam Domini blasphemando? Aperuit in nos gentilitas os suum: aduersus sanctam Ecclesiam Synagoga Iudeorum per tuum dedecus  exsultauit. Quod si is qui unum scandalizauerit, mola circumligatus iactari debet in mare, quid de te pronuntias, per cuius scelus omnis anima sauciata est, et nomen Domini in gentibus blasphematum est?«

Peccata preterea quedam sunt inter homines frequentiora, et ea quidem lethalia, in quibus nichilominus ex multitudine sociorum uellent sibi peccantes indulgentiam et impunitatem facillime impertiri. Quis non audiat hodieque auaros, rapaces, fornicarios et alios huiusmodi, blandientes sibi de sodalium turba, atque ex turba ipsa peccantium minuere satagentes peccatorum suorum grauitatem? His quotidie respondemus, fallacias eorum detegimus: at quam eleganter simul ac solide Nicetas noster in eodem libello ad Lapsam, capite 9, num. 41, conuersa in uiolatorem uirginis oratione! »Nec tibi de multitudine peccantium similium blandiaris, et dicas: Non solus hoc ego feci, multos habeo socios: sed recogita quia multitudo sociorum impunitatem non facit criminum.«  Dignam sane docto et sancto uiro sententiam, que totam super hac re constituit morum doctrinam.

A peccatoribus et peccatis, ad penitentiam ueniamus. »Penitudo, inquit 235 lapsis necessaria est, sicut uulneratis sunt necessaria medicamina.« Ita ad Lapsam, capite 8, num. 33. »Secundum conscientie molem exhibenda est penitentie magnitudo . . . nec aliud remedium constitutum est post unum baptismum, quam penitentie solatium.« Ita sequenti num. 34: »Peccator ergo si sibi ipsi non pepercerit, a Deo illi parcetur. Et si futuras penas gehenne perpetuas in hoc paruo uite spatio compensauerit, seipsum ab eterno iudicio liberabit.« Ita ibidem, num. 36. Hec autem sunt que de penitentia prout uirtus est, ac de operibus penitentialibus prout sunt uirtutis penitentie fructus, ac satisfactorie apud Deum actiones, Patres omnes docuerunt, et nosmetipsi quotidie fidelibus predicamus.

 Iam uero de uirginitatis proposito ac de uirginibus quid Nicetas senserit intueamur. Certant quodammodo inter se ueteres Patres, cum de uirginitatis proposito ac de uirginibus sermonem habent, in uirginitatis ac uirginum laudibus celebrandis, ut cuique notissimum esse potest, cui sanctorum Patrum lectio extranea non sit. Hoc nimirum peculiare Christiane religionis decus est, humane philosophie prorsus ignotum, ac Synagoge ipsi penitus incompertum; ad quod tamen quibusdam, ut ita dicam, ueluti gradibus ab ipso mundi exordio Ecclesiam suam Deus sapientissime comparare non destitit, ut preclare sanctus Methodius episcopus et martyr disserebat in Conuiuio Decem uirginum pag. 16 et sequentibus editionis Romane G et L, a Leone Allatio adornate anno 1656. Concinit itaque ceteris Ecclesie Patribus et communi Ecclesie preconio etiam Nicetas noster, qui de uirginitatis proposito ac de uirginibus peculiarem habuit scribendi occasionem, licet tunc ualde infaustam, in sepe citato libello obiurgationis ad  uirginem quamdam Ecclesie sue, que lapsa fuerat. De uirginum namque instituto loquens capite 2, num. 5, eiusdem libelli, gloriam appellat uirginitatis quam misera illa perdiderat, et gloriam hanc sepe etiam in libelli decursu commemorat, ut quanti institutum hoc ipse faceret satis appareat.

Quid uero uirgo sacra apud Nicetam fuerit, ipse loquatur. »Eras , eras uirgo in paradiso Dei, utique inter flores Ecclesie; eras sponsa Christi, eras templum Dei, eras habitaculum Spiritus sancti . . . . Incedebas in Ecclesia tamquam columba illa de qua scriptum est: Penne columbe deargentate, et posteriora dorsi eius in specie auri. Splendebas ut argentum, fulgebas ut aurum, quando cum sincera conscientia procedebas. Eras tamquam stella radians in manu Domini, nullum uentum, nullas belli nebulas pertimescebas.« Et hec quidem de sacra uirgine, quoad status sui excellentiam, et quoad anime dignitatem. Quid autem  de corpore uirginali? Membra dicata Christo sacrarum uirginum membra pronuntiat Nicetas, capite 4, num. 13. Sacrum uirginis corpus dixerat sanctus Ambrosius de uirginibus libro II, capite 3, numero 20. Sacrata Deo corpora uirgines appellauerat sanctus Hilarius Pictauiensis in epistola seu lib. I ad Constantium Augustum, num. 6. Membra Christo dicata ipsissimis Nicete nostri uerbis uirgines dixerat sanctus Cyprianus, epistola 60 in editione Baluzii. Carnem sanctificatam et carnem Christo traditam, scripserat Tertullianus in libro de uelandis uirginibus, capit. 3 et 16.

Sed quid de uirginitatis gloria ac de uirginibus Deo sacris in communi tunc hominum opinione; que certe, etiam inter Christianos, non eadem semper est ac sana presulum et uirorum prestantiorum doctrina? 236 Preclarum sane super hac re orbi uniuerso reliquerat exemplum non longe ab initio quarti seculi piissima Constantini Augusti mater Helena, que Ierosolymis cum esset, ut Rufinus noster Aquileiensis  refert Historie sue Ecclesiastice libro I, capite 8, »uirgines quas ibi reperit Deo sacratas, inuitasse ad prandium, et tanta eas deuotione curasse dicitur, ut indignum crederet, si famulorum uterentur officiis, sed ipsa manibus suis, famule habitu succincta, cibum apponeret, poculum porrigeret, aquam manibus infunderet, et regina orbis ac mater imperii famularum Christi se famulam deputaret.« Quid autem quinto seculo de iisdem uirginibus earumque proposito uirginali? Intelligimus ex Niceta nostro Christianorum familias summe honoris ac laudis glorie sibi tribuisse ex aliqua sacra uirgine, quam Ecclesie dedissent. Siquidem supracitato capite 4, num. 15, asserit quod uirginis illius lapse pater eam sibi, dum integra erat, singularem suam gloriam computabat, et quod mater quoque per illius uirginitatem consolabatur gemitum partus sui. Hec certe erat Christianorum illius etatis communis ubique opinio;  cuius illustrande gratia non incongruum erit ea hic inserere, que diuus Augustinus de sacra uirgine Demetriade, ex clarissima Aniciorum Romana familia, scribebat anno 413 aut 414, epistola 150 Maurine editionis ad nobiles uiduas Probam et Iulianam, uirginis illius alteram matrem, alteram auiam, que eumdem de uelationis qua filie, qua neptis solemnitate certiorem per litteras fecerant: »Quis uerbis, inquit, explicet, quis digno preconio prosequatur; quantum incomparabiliter gloriosius atque fructuosius habeat ex uestro sanguine feminas uirgines Christus, quam uiros consules mundus? Nam uolumina temporum, si magnum atque preclarum est nominis dignitate signare; quanto est maius atque preclarius cordis et corporis integritate transcendere? Magis itaque gaudeat puella nobilis genere, nobilior sanctitate, quod sit per diuinum consortium precipuam in celis consecutura sublimitatem, quam si esset per humanum connubium prolem propagatura sublimem. Generosius quippe eligit Aniciana posteritas  tam illustrem familiam beare nuptias nesciendo, quam multiplicare pariendo, et in carne iam imitari uitam angelorum, quam ex carne adhuc numerum augere mortalium.« Hec sanctus doctor; cui concinit etiam diuus Hieronymus epistola 130 ex editione uallarsii ad Demetriadem ipsam, quam num. 1 appellat primam in orbe Romano nobilitate et diuitiis, et ubi, num. 6, matrem illius et auiam sibi gratulantes inducit, »quod nobilem familiam uirgo  uirginitate sua nobiliorem faceret;« sicuti num. 3 Demetriadis patrem Olybrium iam uita functum, feliciorem dixerat, »qui Demetriadis proauie nobilitatem insigniorem reddidit, Demetriadis filie perpetua castitate:« ex quibus omnibus clarius adhuc elucet, preclarissimas quoque Christianorum familias maxime sibi glorie tribuisse, si quando aliquam ex progenie sua sacram uirginem Ecclesie contulissent. Hec autem priorum temporum communis existimatio uirginitatis, merito nos ipsos erigit, apud  quos, ex perpetua Ecclesie doctrina, non minor angelici huius status ratio habetur: sed ultra pergamus.

Preclara licet ac sublimis uirginitatis gloria haberetur, res ardua nichilominus ac difficilis censebatur uirginitatem profiteri; ita ut non modo uis nulla fieret puellis ut stadium hoc ingrederentur, sed etiam ut difficultates illius obeunde uite eisdem pre 237 oculis ponerentur; et nonnisi sero tandem, multisque adhibitis probationibus, ac diuina explorata uoluntate pro donis gratie tanto operi necessariis, atque iis demum ultro uolentibus, ac uim quodammodo facientibus, copia daretur profitende in conspectu Ecclesie uirginitatis, ut ex eodem Nicete libello, capite 4, num. 17 et 18, ubi hec omnia cum lapsa uirgine peracta fuisse Nicetas ipse testatur, antequam ad uirginitatem solemniter Deo dicandam admitteretur. Eadem porro est ratio que semper obtinuit in catholica Ecclesia, sacrarum uirginum constituendarum; ex probata scilicet earumdem libera  uoluntate, ac patefactis diuine uocationis indiciis: cui tante cure si quando fortasse exitus non respondit , minus certe indiligentie prepositorum parentumue tribuendum fuit, quam artibus eiusdem antiqui ac uaferrimi illius serpentis, qui lapsam etiam sanctissimi Nicete nostri uirginem decepit.

Ad quid reipsa illorum temporum doctrina ferebat de puellis uirginitatem professis, quoad propositum scu sponsionem seruande integritatis? uirgines nimirum hic intelligimus illius instituti, cuius erat lapsa illa uirgo Nicete; uirgines sacras, que scilicet non priuatim uirginitatis uoluntatem explicuissent ac Domino etiam in corde suo spopondissent, sed que publice et in conspectu Ecclesie uirginitatis institutum professe fuissent, accepto nempe uelo ab Ecclesie presule, aliisque peractis de more, solemni die ac coram  presenti populo ceremoniis, de quibus infra; queque propterea non simplex continentie uotum emisisse dicende erant, sed prorsus solemne, si tunc ea uocabula, posterius inducta ad eamdem rei substantiam indicandam, in usu fuissent. De his porro uirginibus, illorum temporum doctrina idem profecto ferebat, quod semper postea dictum ac seruatum fuit de uirginibus iis que se uoto solemni obstrinxerunt seruande castitatis, dum solemnem emiserunt professionem in aliquo ex approbatis ab Ecclesia uirginalibus institutis; nimirum propositum illud seruande integritatis ueram omnino ac grauem induxisse obligationem, animam afficientem atque conscientiam; propositum illud fuisse perpetuum, indissolubile atque irreuocabile, et irritum quoque reddens quodcumque posterius intentatum uinculum eidem aduersum. uideas propterea Nicetam nostrum in eodem ad Lapsam libello capite 5, num. 19, solemnitatem uelationis illius uirginis, nuptias appellantem illius cum Sponso suo ac Domino, et fidem postea  commemorantem quam illa tunc eidem pollicita fuit; fidem utique peractis nuptiis respondentem, ideoque indissolubilem atque perpetuam. uideas sequenti num. 20 actionem illam uelationis nuncupatam a Niceta copulam spiritalem, ab ea uirgine factam cum Christo, inter innumerabiles testes Ecclesie, coram angelis et exercitibus celi. Cum uero sibi obiecisset sanctus presul, num. 21, ad excusationem illius lapse, illud Apostoli I Cor. uII, Melius est nubere quam uri; en quomodo et auctoritatem simul rectissime interpretatur, et rem totam declarat super uirginitatis proposito in iis que uelum accepissent. »Hoc dictum  ad non pollicitam pertinet, ad nondum uelatam. Ceterum que se spopondit Christo, et sanctum uelamen accepit, iam nupsit, iam immortali iuncta est uiro. Et iam si uoluerit nubere communi lege coniugii, adulterium perpetrat, ancilla mortis efficitur.« Atque hoc eodem sensu iterum Nicetas, capite 9 num. 39, dum, conuersa oratione in iuuenem  illius uirginis corruptorem, ipsum de duobus simul criminibus obiurgat 238 uno scelere perpetratis, de adulterio nempe ac de sacrilegio, dicens: »De te autem quid dicam, filio serpentis, ministro diaboli, uiolatore templi Dei; qui in uno scelere duo crimina perpetrasti, adulterium utique et sacrilegium? Satis ita confirmauit sanctus presul quid sibi uoluisset uelatio illa solemnis quam lapsa uirgo acceperat, cum duo distinguit crimina in illius corruptore, adulterium nempe et sacrilegium; adulterium scilicet, utpote in iam nuptam et copulatam uiro immortali, uiro nempe qui numquam morti obnoxius, numquam proinde locum sponse relinquit nouis nuptiis licite ac ualide ineundis; sacrilegium uero utpote in nuptam ac copulatam uiro immortali Christo Domino, cuius spiritalis copule precellentiam ac sanctitatem peculiari etiam quodam modo reuereri ipse debuisset. uox ipsa porro adulterii, utrobique a Niceta usurpata post datam de nuptiis ac copula spiritali doctrinam, id simul ingerit animo, quod nuptie celebrate per illud non  tolluntur, et uinculum maritale non soluitur, iuxta catholicam de matrimonii sacramento sententiam. Censuit igitur Nicetas uirginitatis propositum publice a uirginibus emissum cum solemni susceptione uelaminis, non minus ac postea semper in uirginibus solemni uoto sacratis, fuisse perpetuum indissolubile atque irreuocabile, nec non et irritum quoque faciens quodcumque uinculum contra illud intentatum. Dum hec uero tam fidenter Nicetas asserit de uirginitatis proposito, ac de ui illius in uirginibus que uelum solemniter accepissent, dubitari nequit quin ex communi tunc Ecclesie doctrina in re tam graui sit ille locutus. Huiusmodi autem doctrina, que quinto seculo ex Nicete loquendi modo communis omnino apparet, doctrina proculdubio fuit etiam precedentium seculorum: quod et ostenderunt uiri docti plerisque adductis illorum temporum monumentis; ita ut ex ipsorum sententia eos merito errasse dicamus, qui  negarunt per quinque priora secula irritas Ecclesie iudicio fuisse nuptias illorum qui solemniter castitatem uouerant. Sed iam ad ea que discipline sunt gradum faciamus.

Dum hic disciplinam quinti seculi ex Nicete opusculis atque fragmentis eruere nitimur in iis Ecclesie usibus seu ritibus, de quibus ibidem mentio est; non is est animus, ut eamdem in omnibus disciplinam hodie quoque uigere ostendamus, prout de dogmatibus fidei ac morum doctrina factum fuit. Quedam ex disciplina illorum temporum adhuc uigent; quedam alia sunt illius discipline uestigia; quedam etiam ex uetusta illa disciplina omnimode obsoleuerunt, ut nouis pro temporum ratione institutionibus locum darent. Hoc tamen in hac etiam discipline uarietate preclarum admiramur, quod Ecclesie spiritus unus semper idemque fuit, quo omnia et singula moderata est pro locorum et temporum diuersitate, filiorum necessitatibus indulgentissima, modo rigorem tenens, modo remittens, modo uetera instaurans, modo ueteribus  noua substituens; de hoc uno in hac agendi ratione sollicita, ut omnes semper Christo homines lucrifaceret, atque ut inter omnes maxime seruaret unitatem spiritus in uinculo pacis. Singula itaque ex ordine percurramus.

Disciplina que competentes respicit, prima est quam in Nicete opusculis intuemur, et de qua plura iam superiori capite diximus, dum singula Nicete opuscula recensebamus: sed hic peculiaris quidam ritus circa Symbolum fidei competentibus traditum, et a competentibus redditum, recolendus est. Competentes igitur compellans Nicetas in Explanatione Symboli, capite 8, post expositam de Trinitate doctrinam, ita loquebatur: 239 »Hanc Trinitatis fidem, fratres, in cordibus firmate uestris.« In hunc eumdem sensum ita ex fragmento seu reliquio Nicete 4 habemus: »Ad fidem quisque atque ad baptisma peruenire desiderans instruendus est pariter et docendus, ut breuitatem Symboli in corde memoriter teneat.«  uetus hic, ni fallimur, Ecclesie disciplina innuitur, Nicete quoque tempore uigens, qua Symbolum fidei competentibus, ex uetustiori adhuc obtinente arcani religione, oretenus tradebatur, et qua Symbolum fidei oretenus quoque ab iisdem reddebatur, uetito prorsus quocumque scripte pagine adminiculo, etiam in memorie subsidium ceteroquin opportuno. Sanctus certe Augustinus, sermone 212 in traditione Symboli, num. 2, preclarum habet super hac disciplina testimonium. »Breuem, inquit, sermonem de uniuerso Symbolo uobis debitum reddidi . . . . Nec ut eadem uerba Symboli teneatis, ullo modo debetis scribere; sed audiendo perdiscere: nec cum didiceritis, scribere; sed memoria semper tenere atque recolere. Quidquid enim in Symbolo audituri estis, in diuinis Scripturarum litteris continetur. Sed quod ita collectum et in formam quamdam redactum non licet scribi, commemoratio fit promissionis Dei, ubi per prophetam prenuntians testamentum nouum dixit: Hoc est testamentum quod ordinabo eis post dies illos, dicit  Dominus, dando legem meam in mente eorum, et in corde eorum scribam eam . Huius rei significande causa, audiendo Symbolum discitur; nec in tabulis, uel in aliqua materia, sed in corde scribitur.« Sed digna quoque sunt que recolantur in hanc ipsam rem alia eiusdem sancti doctoris uerba ex sermone, qui inscribitur de Symbolo ad cathecumenos, et reipsa dici debuisset in traditione Symboli ad competentes, atque extra numerum est aliorum sermonum in nouissima eius Operum editione. »Accipite, inquit, filii, regulam fidei, quod Symbolum dicitur. Et cum acceperitis, in corde scribite, et quotidie dicite apud uos: antequam dormiatis, antequam procedatis, uestro Symbolo uos munite. Symbolum nemo scribit ut legi possit: sed ad recensendum, ne forte deleat obliuio quod tradidit diligentia, sit uobis codex uestra memoria. Quod audituri estis, hoc credituri: et quod credideritis, hoc etiam lingua reddituri . . . .  Hoc est enim Symbolum quod recensuri estis et reddituri.« Ita sanctus doctor: ubi animaduertendum est, ita reapse, ex fide tutiorum Augustini operum editionum, legi debere allata uerba; cum lineola scilicet, quam uirgulam dicimus, inter uocem diligentia, et sit uobis; non uero cum puncto post uocem diligentia, sicut alicubi eumdem Augustini textum adductum legimus, prout infra uidendum erit. Punctum enim ibidem positum sensum textus reddit omnino diuersum, et priori ipsius Augustini clarissimo loco prorsus contrarium.

Aliud illustre testimonium huiuscemodi uigentis discipline medio circiter quinto seculo, et in celebri Rauennatensi Ecclesia sua, exhibet nobis sanctus Petrus Chrysologus sermone 58 in Symbolum apostolorum, ubi competentes Symbolum accepturos ita instruebat. »Accepturi Symbolum, hoc est pactum uite, salutis placitum, et inter uos et Deum fidei insolubile uinculum, pectora parate, non chartam; sensum acuite, non calamum; et audita, non atramento,  sed spiritu ministrante describite: quia committi non potest caducis et corruptibilibus instrumentis eternum et celeste secretum, sed in ipsa arca anime, in ipsa bibliotheca interni spiritus est locandum: ne profanus arbiter, ne 240 improbus quod dilaceret discussor inueniat: et fiat ad contemnentis et ignorantis ruinam, quod confitentis et credentis donatum est ad salutem.« Hec sanctus doctor. Sed et exeuntis quoque eiusdem quinti seculi documentum pro eadem de Symbolo disciplina prebet Romana Ecclesia in Sacramentario Gelasiano apud Muratorium Liturgia Romana uetus, tomo I, col. 540 editionis uenete in-folio, ubi in prefatione Symboli ad electos hec habentur: »Intentis itaque animis Symbolum discite: et quod uobis, sicut accepimus, tradimus, non alicui materie, que corrumpi potest, sed paginis uestri cordis ascribite.«

Quid uero post hec Aquileiensis Ecclesia? Presto est Rufinus noster celebri suo in Symbolum apostolorum  Commentario, num. 2; ubi etiam disciplinam hanc, Symboli non scribendi, traditionem apostolicam appellat, dicens: »Idcirco hec non scribi chartulis aut membranis, sed retineri credentium cordibus tradiderunt , ut certum esset hec neminem ex lectione, que interdum peruenire etiam ad infideles solet, sed ex apostolorum traditione didicisse.« Preterea Aquileiensis ipsa adest uetus Liturgia apud De Rubeis dissertatione de Sacris Foroiuliens. Ritibus, capite 11, eruta ex uetustis Aquileiensis Ecclesie codicibus, ubi in officio scrutinii ad competentes, quod nuncupatur in aurium aperitione, eadem primo repetuntur electis ipsissima uerba que paulo ante retulimus ex Sacramentario Gelasiano, cui simillimum officium illud est; deinde hec alia, que in Gelasiano non habetur, peculiaris eisdem additur admonitio de Symbolo non scribendo, inter iteratas hac de causa, que ibidem indicuntur, Symboli recitationes. »Hoc autem Symbolum non in charta, aut cera, aut fragili calamo, uel stylo mortali scribi  permissum est: sed infigi animis nostris preceptum est graphio fidei et calamo uerbi diuini, quod penetrat uenas, et omnia secreta rimatur.« Ita ibi. Hec uerba porro quamdam redolent antiquitatem, dicere audemus, Sacramentario Gelasiano uetustiorem. Quidni hec ipsa fuerint antiquiora ac ueluti propria Aquileiensis Ecclesie uerba in hoc ipso scrutinii officio; que etiam post Gelasianum acceptum retenta fuerint, eidemque inserta? disciplina itaque omnium erat Ecclesiarum generatim seculo quinto, a quibus Aquileiensis non recedebat, ut Symbolum fidei oretenus competentibus traderetur, oretenus a competentibus edisceretur, oretenus redderetur, excluso quocumque eiusdem scribendi modo: et ad hanc propterea disciplinam respexit Nicetas uerbis illis superius allatis ex capite 8 Explanationis, atque ex fragmento seu potius reliquio eiusdem 4.

Non hic est tamen omnino pretereunda singularis  opinio clarissimi Petri Lebrunii, tomo II Dissertationum Liturgicarum, quoad Symbolum apostolorum; quod ille affirmabat per quatuor aut quinque Ecclesie priora secula non modo a competentibus, sed a nemine prorsus litteris exaratum, et Christianorum memorie tantummodo fuisse commendatum. Illum clarissimus Muratorius egregie refellit in dissertatione de Rebus Liturgicis, capite 1, premissa operi supracitato Liturgia Romana uetus, ad quam lectorem mittimus: sed nonnichil profecto et Muratorius ipse ibidem allucinatus est, dum ex Augustini potissimum loco superius relato in sermone de Symbolo ad catechumenos, et ab eodem perperam lecto, cum puncto scilicet sensum periodi claudente post uocem diligentia, loco simplicis uirgule uti ibidem monebamus, nititur ostendere liberum semper cuique indiscriminatim fuisse 241 Symbolum scribere, etsi non ut legendo recitaretur, certe ut in memoriam ex scripto, si opus esset, reuocaretur; neque aliud sibi uelle Patrum monitiones de Symbolo litteris non tradendo,  nisi Symbolum ipsum tanti esse pretii, ut quisque fidelium memorie tradere, ac sepe recitare iubeatur, ipsum in mente potius quam in charta scriptum retinens. uerum allata tum Augustini, tum aliorum loca ueterem ritum proculdubio firmant, quo competentibus omnimode uetabatur Symboli scriptio, ut fidem iuxta Apostolum ex auditu haberent, atque ut extra spem positi iuuande ex scripto memorie Symbolum et diligentius addiscerent et tenacius retinerent; nec non ut arcani quoque disciplina seruaretur, qua sicuti cauebatur ne Symbolum catechumenis traderetur antequam ad competentium gradum peruenissent, ita et caueri debebat ne forte ex pluribus que a competentibus scribi poterant eiusdem exemplis, aliqua in manus peruenirent eorum quibus illud habere nondum licebat; sicut etiam ob quamdam Symbolo debitam reuerentiam, qua conueniebat ut illud ex ore potius quam ex charta acciperent competentes, uti ex allatis textibus intelligimus. Dicamus igitur  oportet, tum contra Lebrunium, tum contra Muratorium, uetitum quidem reipsa fuisse antiquitus competentibus Symbolum scribere etiam ad proprium usum, dum in competentium ordine permanebant; minime uero uetitum fuisse Symbolum scribere episcopis, presbyteris, aliisque de clero, quibus docendi onus incumbebat, sicuti neque fidelibus quibuscumque e tirocinio Christiane institutionis egressis.

Queri nunc posset, quamdiu hec disciplina in Ecclesia perdurauerit? At monumenta que attulimus, disciplinam hanc ubique uigentem ostendunt toto seculo quinto; cum scilicet multi ex Iudeis atque gentilibus quotidie et ubique ad ecclesiam uenirent, et catechumenorum ac competentium institutio precipua esset episcoporum clerique cura. Desiit igitur fortasse, cum adaucto ubique Christianorum numero, immo prouinciis per orbem ex integro Christianis factis, catechumenatus disciplina, prout fuerat ab initio instituta, pedetentim obsoleuit.

 Ceterum, ut de Aquileiensi Ecclesia aliquid distinctius attingamus, occasione huius ritus a Niceta nostro memorati: in quibusdam Collectaneis dictis de Antiquis Ritibus baptismi eorumque Significatu, que exstant cum epistola Maxentii patriarche Aquileiensis ad Carolum Magnum de Significatu rituum ac ceremoniarum baptismi, apud Bernardum Pezium, tomo II Thesauri Anecdotorum nouissimi, queque non improbabiliter ab eodem Maxentio collecta dixerimus in suum et Ecclesie sue usum, utpote que, ut admonet clarissimus editor, in eodem ipso codice et apud eamdem Maxentii epistolam consistebant; in his, inquam, Collectaneis dictis sub num. 4 eumdem legimus Rufini textum a nobis superius relatum, de Symbolo non in membranis scribendo, sed cordibus retinendo; unde inferimus eumdem tunc quoque apud Aquileienses uiguisse usum, quoad competentes, Symboli nimirum non scribendi, sed oretenus tantum accipiendi. Maxentius autem Aquileiensem rexit Ecclesiam ab undecimo  circiter noni seculi anno, ut apud De Rubeis in Monumentis. Preterea Aquileiensis ordo scrutinii in aurium aperitione superius memoratus, qui monitionem illam prebet Sacramentarii Gelasiani, aliamque insuper suam propriam, de Symbolo a competentibus non scribendo; uti uidimus; quamdam temporis notam habet, quam in citata dissertatione sua, capite 10 expendit idem De Rubeis, et unde colligit scrutinium 242 illud in usu Aquileie fuisse nono certe aut etiam decimo Ecclesie seculo. Hac igitur etiam sera etate monitiones ille fiebant in Aquileiensi Ecclesia inter scrutinia baptizandorum, de Symbolo ab eisdem non scribendo: atque hec demum de huiusmodi ritu dixisse sufficiat.

Competentes itidem respicit ritus alter renuntiationum ab eisdem faciendarum, antequam redderent acceptum Symbolum. Huius ritus meminit Nicetas Explanationis capite 1, et fragmento 3. Sed cum de hoc plura dixerimus superiori capite, dum libellum Nicete quintum de Symbolo recenseremus; hic huius  ritus sufficiat meminisse. Symbolum fidei appellat pactum Nicetas a competentibus cum Domino factum, communi tunc inter Patres dicendi modo e diuinis Scripturis hausto, iisdemque usitatissimo; quo significaretur fides ueluti Domino data a competentibus in Symboli redditione coram testibus, et a qua propterea illis recedere non licebat. »Retinete semper pactum quod fecistis cum Domino, id est hoc Symbolum, quod coram angelis et hominibus confitemini.« Explanationis capite 15. Hoc nimirum erant competentes singulari uinculo obstringendi, fidei scilicet semel date atque solemniter Christiane religionis conseruande, ob graue periculum apostasie quod tunc imminebat, ex numero non exiguo, paganorum maxime, quibuscum erat uiuendum. Aiebat preterea Nicetas, fragmento 5, Symbolum esse commonitorium fidei; atque hoc ab omnibus communiter teneri ac disci. Satis apto uocabulo commonitorium fidei Symbolum appellabat, seu ratione habita ad fidem datam, ut iam  dicebamus, Christiane seruande religionis in Symboli redditione, seu habita quoque ad mysteriorum fidei professionem in eo contentam: quod autem addit, Symbolum ab omnibus communiter disci atque teneri, perpetuum firmat Ecclesie morem, quo Symbolum fidei uel ipsis pueris baptismate renatis, cum primum balbutire incipiunt, perdiscendum tradimus, et quo ab omnibus omnino eiusdem professionem exigimus. Quam frequens in scriptis Patrum exorcismorum mentio ante baptismum! Horum autem meminit quoque Nicetas in fragmento suo 6, ubi quid exorcismi sint, et ob quam causam ante baptismum adhibeantur, breuiter simul ac elegenter indicat. Huiusmodi igitur exorcismorum ritum in baptismatis administratione ex perpetua Ecclesie traditione sancte retinemus. Quod spectat autem ad Neophytos, id est recens baptizatos, die sancta Dominice Resurrectionis; ecce Nicete quoque testimonium de ritu luminum, hoc est cereorum ardentium, quos manu gestabant donec Liturgie ordo compleretur; nec non et de uestibus candidis, quas tunc  induebant in signum gratie atque innocentie in baptismate accepte: »In tanto tamque solemni conuentu Ecclesie Dei, inter lumina neophytorum splendida, inter candidatos regni celestis, etc.« Ita ad Lapsam, capite 5, numero 19. Utrosque hos ritus in infantium baptismate hodie quoque aliqua ex parte seruamus, et in baptismate adultorum ex integro retinemus.

Alia nunc nos uocant, que edium tunc sacrarum cultum respiciunt, et nonnulla nobis exhibent que in Christianorum ibidem conuentibus agebantur. uigiliarum morem memorat Nicetas, uti plene etate sua uigentem, in libello ad Lapsam, capite 6, numero 22; morem scilicet ducendi in sacris edibus inter diuinas laudes noctes illas que precipuas anni festiuitates precederent. Hec autem, non cleri tantummodo, sed et totius populi, ut notissimum est, consuetudo erat, cuius uestigium aliquod nobis 243 nunc superest in sola nocte Natiuitatis Dominice. »Noctem conuertistis  in diem per sacras istas uigilias. nolite rursus diem in noctem per ebrietatem et crapulam, ac meretricios cantus conuertere,« aiebat ad populum sanctus Ioannes Chrysostomus, homilia 59 in Martyres. At preclarum prebet harum uigiliaraum exemplum in Occidentali Ecclesia ipso Nicete quinto seculo Sidonius Apollinaris Epistolarum libro u, epistola 17, ubi mentionem facit uigiliarum pro anniuersaria solemnitate sancti Iusti episcopi Lugdunensis; et ubi ingens populus ad has uigilias presens asseritur sexu ex utroque, quem capacissima basilica non caperet, et quamlibet cincta diffusis crypta porticibus. Sed ad Nicetam nostrum. Non uigiliarum modo Nicetas ibidem meminit, sed lucem etiam notat uigiliarum, tantamque lucem que oculos perstringere posset: »Quomodo oculos tuos non perstringebat lux uigiliarum?« Quis hic non uideat Aquileiensis Ecclesie cultum, decorum sane ac splendidum, et iam tunc in luminaribus presertim sacrarum edium effusum? Numerosa lumina in uigiliis solemnitatis sancti Iusti memorabat Sidonius  ipse loco nuper citato.

Sed et cantus quoque hymnorum spiritalium ibidem a Niceta memoratur, ueluti in Ecclesia sua obtinens: »Quomodo, inquit, . . . . aures tuas non penetrabat hymnorum spiritalium cantus?« Iam tunc igitur in Aquileiensi Ecclesia obtinebat ritus cantandi psalmos et hymnos in conuentibus sacris; quem ritum ex Oriente acceptum primus adoptauerat in Occidente sanctus Ambrosius, et quem postea cetere Ecclesie, causa spiritualis utilitatis inde manantis, protinus suum quoque fecerunt, uti ex Augustino intelligimus Confessionum libro IX, capite 7. Iam uero cantum Ecclesie sue Nicetas commemorat, non qui aures mulceret, sed qui aures penetraret, atque inde precordia afficeret, sanctosque affectus gigneret: que utique cantandi ratio ea fuit, quam in sua Mediolanensi Ecclesia inuexit sanctus Ambrosius, cuiusque effectus sane mirificos in se ipso expertus fuit sanctus Augustinus, qui in citato Confessionum libro, capite 6, ita ad Deum conuersus fatebatur: »Quantum fleui in hymnis  et canticis tuis, suauesonantis Ecclesie tue uocibus commotus acriter! uoces ille influebant auribus meis, et eliquabatur ueritas tua in cor meum: et exestuabat inde affectus pietatis, et currebant lacryme, et bene mihi erat cum eis.« En igitur quid sibi uellet etiam in Aquileiensi Ecclesia cantus de quo Nicetas loquitur; cantus scilicet qui aures penetraret.

Meminit demum Nicetas loco citato etiam lectionum celestium, que in Ecclesie sue conuentibus habebantur; id est lectionum sacrorum librorum, que sacre Liturgie partem constituebant; atque harum lectionum notat etiam uirtutem: »Quomodo . . . mentem tuam non uentilabat lectionum celestium uirtus?« Ab Ecclesie exordio sacre lectiones ueteris Testamenti usurpate fuerunt in ecclesiastica Liturgia, deinde etiam noui, simul ac Euangelia et reliqua scripta apostolica prodierunt, ut ex monumentis antiquioribus habemus: sed seculo quinto, ut Mabillonius aliique animaduertunt, iam erat in usu penes  Ecclesias earumque ministros libellus quidam, cui nomen Comes , et antiquus sane, ita ut eum nonnulli sancto Hieronymo, quamuis perperam, attribuerint; qui libellus lectiones indicabat singulis diebus adhibendas in sacris. Numquid et in Ecclesia Aquileiensi huius libelli usus Nicete etate? Probabiliter sane: etenim eodem 244 loco memorat Nicetas peculiares noui Testamenti Lectiones, que iuxta illum uentilare mentem debuissent lapse illius: deinde subdit numero 23: »Hec tanta et tam terribilia non tibi ueniebant in mentem, cum ad illud opus nefarium tua membra peterentur, etc.?« Oportebat igitur statis per annum temporibus uerba illa in Ecclesia Aquileiensi tunc temporis lecta fuisse, ac pluries preteritis etiam annis eadem uerba recurrente tempore in Ecclesia lecta uirginem lapsam audisse, ut iuste a Niceta de obliuione celestium earum lectionum exprobrari meruerit.  Hoc autem facile suadere uidetur, ordinem quemdam etiam Aquileie in usu positum, qui per anni circulum lectiones in sacris adhibendas indicaret; et hunc non alium fuisse quam libellum Comes, qui eodem seculo communis iam erat usus. Hic liber Comes maxime tunc erat utilitatis, addam etiam necessitatis, Ecclesie ministris ad legendas in sacris conuentibus, debito ordine, iustoque modo singulis uicibus, et que diebus singulis conuenirent, diuinas Scripturas; quarum exemplaria tunc, indiuisa atque integra, magna religione seruabantur hac de causa in ecclesiarum sacrariis. Nos a seculis hoc Comite non indigemus, qui Scripturarum lectiones iam sectas in partes, suoque ordine dispositas, ac per dies singulos distributas habemus in nostris ecclesiasticis libris, qui typorum gratia in omnium manibus uersantur.

Quid uero uirtus celestium illarum lectionum, quam notat Nicetas? uirtus procul dubio eisdem insita indicatur, iuxta illud Apostoli : uiuus est sermo Dei et efficax, et penetrabilior omni gladio ancipiti,  et pertingens usque ad diuisionem anime ac spiritus, compagum quoque ac medullarum, et discretor cogitationum et intentionum cordis. At uirtus illa probabiliter etiam ex ministrorum legentium pronuntiatione ueniebat, seu lectiones ille simpliciter legerentur, seu etiam cantarentur cum liquida uoce et conuenienti modulatione, prout etiam nunc in Ecclesiis cantari solent; et cuius cantus magnam utilitatem agnoscebat sanctus Augustinus Confessionum libro X, capite 33.

Sed iam nos reuocat sacrarum uirginum institutum, de quo, quid doctrine Nicete Aquileiensis tempore esset, iam uidimus supra; ut nunc, que ad disciplinam quoque pertinent, exploremus. De sacris scilicet etiam nunc eisdem uirginibus loquimur, que castitatem publice in Ecclesia profitebantur, accepto solemniter ab episcopo sacro uelamine, aliisque peractis ad huiusmodi sacrum ritum ceremoniis. Monasterium itaque uirginale in primis a Niceta nostro memoratur in libello ad Lapsam, capite 7, num. 28: »Oblita domum  patris tui, ut scriptum est, ad monasterium uirginale transisti.« Ubinam uero situm hoc monasterium uirginale Aquileiensis Ecclesie sub Niceta? Aquileie nimirum, et in media ciuitate, ut non egre colligimus ibidem ex capite 4, num. 12. Prius sacras uirgines in Ecclesia exstitisse solemne propositum uirginitatis professas, quam earum receptacula, in quibus una simul diuersarentur ac communi quadam regula uiuerent, res explorata uidetur apud eruditos, ubi sacratarum uirginum primeue etatis exempla complura, que propriis in domibus morabantur, aut sole, aut certe paucis sociabus unite. Asceteria quedam nichilominus exstitisse sacrarum uirginum, uel a primis Ecclesie temporibus, maxime uero in Orientis partibus, eruditi itidem probare contendunt. Preclarum quiddam de primis et antiquissimis sacrarum uirginum cetibus animaduertit clarissimus Alteserra in opere cui titulus Asceticn, 245 siue Originum rei monastice, libro III, capite 2, ubi ita scribit:  »Temporibus apostolorum nequaquam auditum est nomen monachorum: ab ipsis tamen apostolis sacrarum uirginum et uiduarum collegia in Ecclesia esse cepere.« Quidquid autem sit de collegiis his sacrarum uirginum apostolicis, que ad instar fuerint asceteriorum posterioris eui; de re scilicet haud quidem satis hactenus explorata; certum tamen ex monumentis ueteribus iam uidetur, sacrarum uirginum societates, post datam a Constantino Ecclesie pacem, publice exstitisse etiam in Occidente, easque uirgines una simul sub quadam discipline regula uixisse in edibus ad hoc institutis, que monasteria uocarentur; etiamsi nichilominus consuetudo quoque uigeret ut quedam ex his sacris uirginibus, etiam accepto ab episcopo sacro uelamine, uitam domesticos inter parietes agerent, uti patet de celebri illa Demetriade ex Aniciorum progenie de qua superius dicebamus ex epistolis sanctorum Augustini atque Hieronymi, nec  non et de Marcellina sancti Ambrosii sorore, aliisque.

Non multis abhinc annis prodiit liber Italice scriptus, cui titulus, Delle Monache di Sant' Eusebio, primo monastero d' Occidente, cuius alteram editionem uidimus uercellis cusam anno 1785, in forma octaui, uti aiunt. Longe absumus ut ea hic infirmare uelimus, que eruditus auctor asserit primo et secundo huius operis capite de fundatione et loco huiusce monasterii, sicut etiam de eiusdem regula: sed ea nichilominus firmioribus niti monumentis cuperemus, ut quemlibet possent etiam persuadere, sicuti profecto erudiunt atque delectant Hoc autem si uitium est, non est sane operis, sed peculiaris illius argumenti, quod, ob defectum hac in parte monumentorum indigenorum, sterilitate quadam laborat sua, aliunde propterea supplenda, uti reipsa ab auctore abunde suppletur eruditione omnigena ab omni antiquitate petita, qua libellum instruxit, et gratum reddidit sacre antiquitatis cultoribus. Demus nichilominus, quarto uergente seculo,  aut etiam circa medium eiusdem seculi, uercellensem Ecclesiam, Eusebii episcopi merito, sacrarum uirginum monasterium habuisse, prout uirorum habebat, qui simul et monachi erant et clerici, unde tantopere Eusebii episcopi memoria celebratur. Demus insuper hoc primum reipsa fuisse in Occidentis partibus sacrarum uirginum monasterium. Quid interim de uirginali monasterio Aquileiensi censebimus, post medium tantum quintum seculum a Niceta nostro primum memorato? Coniicere sane possumus, neque prorsus inuite, ad quartum Ecclesie seculum pertinere etiam uirginale monasterium Aquileiense, immo ad ipsam Eusebii uercellensis etatem, si uel ea recolamus que in mantissa ad caput quartum huius dissertationis attigimus; et si mentem presertim ponamus ad nonagenariam etatem illius sacrate uirginis Columbe, de qua ibidem ex nostrate lapide Osopiensi, queque uerisimiliter ad uirginale monasterium Aquileiense pertinuit.

 Celebratissimum Ecclesie Aquileiensis clerum ibidem iam uidimus sub ualeriano episcopo; qui anno circiter 368 aut 369 episcopatum Aquileiensem iniuit. Celeberrimum itidem monasterium uirorum eodem tempore Aquileie sanctitatis ac doctrine fama florens agnouimus: cultamque simul uirginitatis laudem a sequiori sexu ex diui Hieronymi testimonio intelleximus. Quidni et monasterium iam tunc steterit uirginale, merito illius cleri tantis laudibus celebrati; presertim uero si recolamus, magis semper interfuisse tutele ac decori uirginum prouidere, communi earumdem habitaculo constituto, quam 246 monachorum discipline? Preterea nonagenaria illa sacrata uirgo Columba, que anno 453 obiit, uti ibidem ex Fontanini animaduersionibus innuebamus, queque ad monasterium idem uirginale Aquileiense uerisimiliter pertinuit de quo Nicetas noster loquitur, uti ipse quoque eruditus presul eodem loco ex iis que premiserat procul dubio deduxisset, nisi aliam a nostra de Niceta hoc libelli ad Lapsam auctore sententiam cum  communi tunc eruditorum calculo amplexatus esset; illa, inquam, nonagenaria uirgo etate ipsa sua ostendit monasterium uirginale Aquileiense ad quartum seculum pertinere. Ac certe Fontaninus idem Commentarii sui capite 16, uirginem Columbam sacratam fuisse coniicit a ualeriano Aquileiensium episcopo, qui anno circiter 388 aut 389 ad superos euolauit, ut apud De Rubeis in Monumentis; etiamsi eamdem dixerimus non ante uigesimum sue etatis annum sacrum uelamen uirginitatis accepisse: quamuis, pro tunc ibidem asserta, et obtinente in his regionibus disciplina, etiam iunioris etatis puelle iudicii maturitatem preseferentes huius uoti compotes fierent, uti ex monumentis que idem profert, ac maxime ex quodam lapide uercellensi apud Gruterum pag. 1170, num. 1, ubi uirgo quedam demortua indicatur anno etatis sue 13, que iam tunc »Texerat . . . . sacros casto uelamine crines.« Iam igitur cum uirginali monasterio  Aquileiensi, quantum coniectando licet, prope accedimus ad Eusebii uercellensis etatem, cuius extrema pars primos tetigit episcopatus annos ualeriani Aquileiensis. Sed adhuc aliquid tentandum est.

Quisnam fuit qui ex Oriente in Occidentem monasticam utriusque sexus disciplinam aut inuexit, aut certe commendabiliorem reddidit et ampliauit? Magnus nimirum ille Athanasius, diuo Hieronymo teste, epistola 127, num. 5, ad Principiam uirginem, dum exsul a sede sua Alexandrina Italie partes peragraret. Athanasius porro, et Aquileie quoque tunc fuit, hospes Fortunatiani Aquileiensis episcopi, ualeriani predecessoris, anno 348, ut apud De Rubeis in Monumentis, capite 6, num. 5, et ecclesiasticis Aquileiensis Ecclesie conuentibus cum Fortunatiano episcopo operam dedit. Quidni auctor tunc ipse fuerit Fortunatiano eidem Aquileiensi, ut uirgines sacras ibidem degentes in unum inuitaret locum, et monastica Orientis disciplina erudiret; et ita monasterium uirginale Aquileiense iam tunc Athanasii Alexandrini studio, et  Fortunatiani Aquileiensis episcopi cura ortum habuerit? Hoc autem dixisse sufficiat de uirginali monasterio Aquileiensi a Niceta memorato, ut idem multo Niceta uetustius intelligamus, ac certe non ita posterius monasterio uirginali Eusebii uercellensis; etiamsi hoc fortasse fuerit in Occidente primum, ut auctori precitati opusculi placuit.

At quotenis uirginibus sacris constitisse putabimus uirginale monasterium Aquileiense sub Niceta? Monasterii huius uirgineos choros memorat ipse ad Lapsam, capite 6, num. 22, dicens: »Quomodo tibi . . . . non ueniebat in mentem . . . . processus in Ecclesiam inter uirgineos choros?« Hec autem dicendi ratio numerum procul dubio indicat non exiguum sacrarum uirginum in illo monasterio uirginali degentium. Ac profecto cum frequentiora tunc temporis non essent, prout postea fuerunt, in una eademque ecclesia, in una eademque urbe, saltem in Occidente, sacrarum uirginum monasteria; illud unum aut alterum, quod exstabat, abundare debuit uirginibus ex uniuersa  diecesi ibidem collectis. Iam uero, ut de numero etiam sacrarum uirginum in monasteriis antiquitus uiuentium nonnichil 247 dicamus; si de Ecclesia Orientali loquamur, ubi monastica tum uirorum tum mulierum primum uiguit disciplina, mirabilia sunt que ex ecclesiasticis monumentis habemus de numero uirginum ibidem in monasteriis degentium uel ipso quarto Ecclesie seculo. Sanctus Ambrosius in libro de uirginitate, capite 7, num. 36, ab eodem scripto, ut editoribus Maurinis uisum fuit ex indiciis que Ambrosius ipse suppeditat, circa annum 378, hec habet: »Discite quantas Alexandrina, totiusque Orientis, et Africana Ecclesia quotannis sacrare  consueuerint. Pauciores hic homines prodeunt quam illic uirgines consecrantur.« Ac profecto ex Historia Lausiaca Palladii, capite 34, habemus, quod in Tabennensi solitudine, que est in Thebaide, tercentarum uirginum monasterium exstitit sub Helia abbate, qui illarum curam cum laude gessit per annos quadraginta.  Non sine autem stupore maximo intelligimus ex Rufino nostro, de uitis Patrum, libro I, capite 5, unam Oxyrinthi ciuitatem in Aegypto, ex relatione episcopi loci illius sibi facta, continuisse sacrarum uirginum uiginti millia, nec non et decem millia monachorum. Quid uero de monasterio uirginali quod in sancta Bethlehem ciuitate fundauerat celebris Romana uidua Paula, Gracchorum et Scipionum sanguine clara, sed longe clarior Christiana humilitate atque pietate; et de qua Hieronymus epistola 108 ad Eustochium filiam, ex editione precitata uallarsii? »Plures uirgines, inquit ille, quas e diuersis prouinciis congregarat, tam nobiles, quam medii et infimi generis, in tres turmas monasteriaque diuisit; ita dumtaxat, ut in opere, et in cibo separate, psalmodiis et orationibus iungerentur . . . . Unumquodque agmen matrem propriam sequebatur, etc.« Magnam uirginum copiam Bethlehemitici monasterii hic certe  cognoscimus, ex ipsa dicendi ratione. Adeo uero monasterium hoc uirginale decursu temporis sub Paula creuit, ut idem Hieronymus ibidem dicere potuerit num. 30, quod fratrum et sororum, id est monachorum et uirginum, immensam multitudinem Paula moriens reliquerat.

At non eadem eo tempore in Occidentis partibus, et in Italia ipsa, uirginum copia in uirginalibus monasteriis. Preclarissimos habuit de uirginitate sermones sanctus Ambrosius ad populum suum, qui postea eodem auctore in opuscula coaluerunt, quorum tituli: De uirginibus ad Marcellinam sororem; de uirginitate; de Institutione uirginis; Exhortatio uirginitatis. Sed conquerebatur idem sanctus presul, sermonibus suis se parum aut nichil proficere apud Mediolanenses suos; ubi, matrum etiam opera, prohibebantur puelle uirgines prodire ad audiendum ipsum de uirginitate dicentem: atque asserebat de Placentino potius, de Bononiensi, ac de Mauritania quoque ad se uenire uirgines ut uelum acciperent, prout libro I de uirginibus,  capite 11. Ipse autem eodem loco summis laudibus extollit uirgines presertim Bononienses, que mundanis se deliciis abdicantes, sacrarium uirginitatis incolunt , relictoque parentum hospitio, tendunt in tabernaculis Christi, indefesse milites castitatis. uerum quotis demum uirginibus constabat monasterium hoc Bononiensium uirginum, adeo ab Ambrosio celebratum, ad pudorem simul atque feruorem in Mediolanensibus excitandum? Non amplius certe quam uiginti, ut idem fatetur; licet paruum hunc numerum, ex copia fructus amplificare gestiat. »Sine contubernali sexu  contubernali pudore prouecte ad uicenarium numerum et centenarium fructum.«

248 Quid iisdem prope temporibus ipsa Ecclesiarum omnium princeps Ecclesia Romana? Testis est sanctus Hieronymus supracitata epistola 127 ad Principiam uirginem de Laudibus Marcelle uidue, num. 5, quod huius Marcelle tempore, id est circa medium seculum quartum, »nulla nobilium feminarum nouerat  Rome propositum monachorum, nec audebat propter rei nouitatem, ignominiosum, ut tunc putabatur, et uile in populis nomen assumere.« Prima propterea que Romane urbis uirgo nobilis esse cepit, iuxta eumdem Hieronymum, epistola 22, num. 15, ad Eustochium, data anno Christi 384, Eustochium ipsa fuit, Paule filia, que una cum matre in Bethlehemitico monasterio uixit. Quod itaque ad ipsam Romam pertinet, ubi monasticum propositum rei nouitas erat iuxta Hieronymum, nulla prorsus ante Marcellam uidentur ibidem fuisse uirginalia monasteria; atque hec tandem cepisse post Athanasii illuc aduentum, immo et Petri qui Athanasio in episcopatu successit, ac Rome et ipse fuit anno Christi 373 uel 374, et a quo probabilius Marcella ipsa »monasteriorum in Thebaide, Pachumii, et uirginum ac uiduarum didicit disciplinam, « ut Hieronymus ipse supracitata ad Principiam epistola, num. 5, et uallarsius in notationibus. At quam tenue exordium tunc habuit primum  illud Marcelle Romanum monasterium feminei sexus! Una scilicet et altera tantum constitit, Marcella nempe uidua, et Principia uirgine, que suburbanum agrum pro monasterio habuerunt, et rus electum pro solitudine, ut Hieronymus ibidem, num. 8. Harum tamen duarum exemplum ueluti semen fuit fecundissimum, unde breui Rome orta uirginum monasteria, atque hec multarum uirginum numero aucta: »Multoque ita uixistis tempore, subdit Hieronymus, ut ex imitatione uestri, conuersatione multarum gauderemus Romam factam Ierosolymam. Crebra uirginum monasteria, monachorum innumerabilis multitudo; ut pro frequentia seruientium Deo, quod prius ignominie fuerat, esset postea glorie.« Breui igitur, id est iam anno 412, quo hec scribebat Hieronymus, ex principio tam exiguo, ea Occidens habuit in sacrarum uirginum cetibus, que Orienti amplius non inuideret, et ita, presertim Rome, abundare ceperunt uirginibus monasteria,  ut millesimum numerum longe excederent, et ut non minus quam tria millia reperirentur Gregorii Magni etate, id est seculo exeunte sexto, ut ex eiusdem epistola 26 libri uII, alias 23 libri uI. Nil propterea mirum, si etiam Aquileie, Nicete nostri etate, id est quinto inclinante seculo, monasterium uirginale, quod ibi positum erat, sacris uirginibus abundaret, que uere choros uirgineos constituerent. Sed ad alia uirginalis discipline capita procedendum.

Ipsa nunc uirginum initiatio expendenda uenit, que peculiariter a Niceta nostro in libello ad Lapsam indicatur capite 5, num. 19 et 20. Solemnis nempe uelationis ibidem mentio, in qua sita erat uirginalis propositi publica et plena professio; diuini quoque altaris, ubi uelationis ceremonia peragebatur; diei sancte Dominice Resurrectionis, qua post baptismatis solemnitatem, inter neophytorum candidatorum lumina, uirgines procedebant, ut uelamen acciperent, quo spiritales earumdem nuptie cum Christo rege significabantur: »Non es memorata diei sancte Dominice  Resurrectionis, in qua diuino altari te obtulisti uelandam? In tanto, tamque solemni conuentu Ecclesie Dei, inter lumina neophytorum splendida, inter candidatos regni celestis quasi 249 Regi nuptura processeras.«

Mulierum uelationem in ecclesia graui quidem sermone precepit Apostolus I Cor XI, quod preceptum non modo mulieres nuptas respicere, sed etiam non nuptas, ac maxime uirgines ex proposito pluribus ostendebat, tertio ineunte seculo, Tertullianus in libro de uelandis uirginibus, quem scripsit anno 210, ut Pamelio uisum, aduersus abusum tunc alicubi exortum, quo uirgines sacre incedebant non uelate: ubi inter alia hec capite 16, notatu dignissima habet, atque ad rem nostram opportuna: »Adimple habitum mulieris , ut statum uirginis serues. Mentire aliquid ex his que intus sunt, ut soli Deo exhibeas ueritatem: quamquam non mentiris nuptam; nupsisti enim Christo: illi tradidisti carnem  tuam, illi sponsasti maturitatem tuam. Incede secundum sponsi tui uoluntatem. Christus est qui et alienas sponsas et maritatas uelari iubet, utique multo magis suas.« Hec ille.

uelatione autem, uel a primis Ecclesie temporibus, peractam fuisse publicam et solemnem uirginum initiationem, monumenta testantur. uirginum nimirum uelatio spiritale connubium indicabat, quod uirgo inibat cum Christo sponso; quemadmodum uelatio quoque noue sponse adhibebatur apud Romanos in ritibus nuptialibus, ut satis notum eruditis. Licet uero exemplum aliquod in diuinis Scripturis appareat uelationis huiusmodi in Rebecca, ut primum uidit Isaac sponsum suum, Geneseos XXIu, ac hodie quoque uigeat inter Hebreos exemplo Ruth Moabitidis, Ruth III, 19, ut nouimus ex Buxtorfio Synagoge Iudaice capite 39; uelandi tamen uirgines consuetudinem, ad connubium earum spiritale indicandum, in Ecclesia inductam fuisse facilius crediderim ex more secularium nuptiarum qui tunc in Romano orbe uigebat,  quique inter Christianos ipsos priscis temporibus locum habuit, omni tamen idololatrie superstitione sublata, immo etiam uelationis eiusdem usu ad diuinam matrimonii originem ostendendam sanctificato; ut presertim patet ex epistola 1 Siricii pape ad Himerium Tarraconensem episcopum, cap. 4, apud Constantium, data circa annum Christi 385, ubi uelationis coniugalis inter Christianos mentio est; et ut constat quoque ex diui Ambrosii epistola 19 classis I, eodem tempore data ad uigilium episcopum Tridentinum, num. 7, ubi coniugii Christiani sermo, quod sanctificari oporteret uelamine sacerdotali et benedictione, id est uelamine per sacerdotem sponse capiti imponendo, ut Maurini editores ad hunc locum annotant. Flammeum, seu etiam flammeus, uelum illud coniugale apud ueteres uocabatur: et flammeum quoque, ob rei similitudinem, appellatum fuit uirginale uelamen inter Christianos; ut apud Hieronymum in  epistolis supracitatis, apud Ambrosium in operibus similiter que scripsit de uirginitate et de uirginibus, ac apud alios passim, ut eruditis itidem notum. Cuius rei porro denotande causa uelatio coniugalis apud Romanos primitus adhibita? »Flammeo amicitur nubens  ominis boni causa, quod eo assidue utebatur flaminia, id est flaminis uxor, cui non licebat facere diuortium.« Quid non simile ad hanc ipsam innuendam rem, perpetuam scilicet atque indissolubilem sacrarum uirginum cum Christo sponso unionem, in Ecclesie precibus ad hec usque tempora, dum uirginum capiti in earum initiatione uelamen imponitur? »Accipe uelamen sacrum, quo cognoscaris . . . . te Christo Iesu ueraciter humiliterque, toto cordis annisu, sponsam perpetualiter subdidisse.« 250 Ita in Pontificali Romano, de Benedictione et Consecratione uirginum: neque dubium ullum quin ex uetustioribus Ordinibus, etiamsi fortasse hodie desideretur in Liturgicis Collectionibus quas habemus ueteris Romani ritus; neque  dubium pariter ullum, quin ex primeua prorsus Ecclesie disciplina. uidetur igitur non immerito uelationis uirginum ceremoniam originem duxisse ex coniugali ueterum, tum ethnicorum, tum Christianorum etiam, uelatione, ad indicandum spiritale uirginum, nec non et indissolubile quoque, cum Christo connubium; prout ominis boni causa prius inductum fuerat apud Romanos coniugale uelamen, quo scilicet, etsi non omnimode apud illos admitteretur, optaretur saltem indissolubilis nuptiarum nexus, ad exemplum uxoris flaminis que hoc uelamine assidue utebatur iuxta Festum, et cui non licebat facere diuortium; et prout idem uelamen etiam adhibebatur in connubiis Christianorum, ad absolutam nempe, ex Christiane religionis institutis, uinculi coniugalis perpetuitatem indicandam.

Quod nunc spectat ad uetustiora uelationis uirginum monumenta, adest pro primo Ecclesie seculo in Martyrologiis memoria, ad diem 7 Maii, Beatissime  atque Illustrissime Dei famule Flauie Domitille, ut legimus apud Adonem; que etiam ibidem dicitur, sicut et alibi quoque, »a sancto Clemente sacro uelamine ad integritatis perseuerantiam consecrata.« Duo hic habemus: et sacro uelamine sacratas fuisse ab ipso Ecclesie exordio in Romana Ecclesia Christianas uirgines; et sacrum ipsum uelamen adhibitum reapse fuisse ad integritatis perseuerantiam indicandam, id est perpetuam uirginum huiusmodi cum Christo sponso unionem, prout ominis boni causa, iuxta Festum, uti antea dicebamus, uelabantur eodem tempore apud gentiles hominum sponse ad perpetuitatem initi seu ineundi connubii saltem auspicandam, et prout similiter apud Christianos ad perpetuitatem eamdem reapse et absolute asserendam. Nos quidem non latet, Adonem aliosque martyrologos Flauie Domitille uirginis et martyris prolixum, quod exhibent, elogium hausisse ex Actis sanctorum Nerei et Achilei, que apud eruditos in sinceritate claudicare uidentur, et in que immitius etiam preter  suum morem fertur Tillemontius, tomo II, uti admonet clarissimus Dominicus Georgius in Adonis Martyrologio a se illustrato, ad hanc ipsam diem 7 Maii. Eodem itaque Georgio preeunte, humanius certe Acta illa haberi merentur, que, potius quam falsa, interpolata alicubi Baronius iudicauit, queque Henschenius Bollandianus optime fidei esse censuit. Non est autem cur interpolationem suspicemur in eo quod Flauiam Domitillam a sancto papa Clemente uirginem consecratam dicant sacro uelamine, si, post ea que supra attulimus de uelaminis usu, quis etiam tunc esset in Romana Ecclesia uirginitatis cultus et ardor intueamur. Quinam uero tunc fuerit, satis edocent epistole ille due eiusdem sancti pape Clementis, de uirginitate, seu ad uirgines, quas primum uulgauit e ms. codice Syriaco, cum uersione Latina, Lugduni Batauorum anno 1752 Ioannes Iacobus Wetstenius, quasque in suam nouam Bibliothecam ueterum Patrum,  ueluti genuinum fetum eiusdem sancti pontificis, inseruit tomo I, Syriace ac Latine, aliisque duabus addidit ad Corinthios Grece et Latine eiusdem sancti Clementis iampridem notis epistolis, Andreas Gallandius. In his porro nouiter detectis epistolis, quarum prima est ad uirgines fratres et ad uirgines sorores, id est ad uirgines utriusque sexus, et agit de uirginalis ducende uite ratione, 251 altera uero de conuersationis cautione cum uirginibus sororibus adhibenda; in his, inquam, epistolis elucet studium iam tunc flagrantissimum inter Christianos profitende uirginitatis, necnon et presulum cura ut uitam uirgines ducerent professe uirginitati non imparem. Huic propterea tanto de uirginitate ac de uirginibus apparatui ipso Ecclesie primo seculo, quis iure suspicabitur mentionem sacri uelaminis accessionem esse posteriorem in Flauie Domitille uirginis initiatione?

At ipsa Romana Ecclesia aliud nobis suppeditat huius uelationis exemplum uetustissimum in quadam  pictura, quam Bosius et Aringhius inuenerunt in cemeterio Priscille uia Salaria, et habetur icone expressa tomo II Rome Subterranee eiusdem Aringhii pag. 395, quamque iterum euulgauit illustrauitque clarissimus Franciscus Blanchinius in notationibus ad Anastasium Bibliothecarium, tomo II, pag. 128. Hec pictura refert pontificem sedentem ac ueluti manum imponentem uirgini sacre coram eo stanti cum uelo, quod ambabus manibus tenet quasi ab eodem tunc acceptum: refert quoque presbyterum quemdam pontifici astantem, ac ueluti operam suam prebentem huic sacre rei. Multa hic consideratione dignissima sacre antiquitatis cultoribus super pontificali cathedra ac pontificis uestimento, necnon super uestibus tum uirginis tum presbyteri, sicut etiam super singularum earumdem trium personarum gestu ac sese habendi ratione. At, quod nostra nunc interest, conueniunt precitati eruditi uiri, quibus alii quoque astipulantur, initiationem hic exhiberi Christiane uirginis  per sacri uelaminis traditionem; pontificem illum sedentem, esse sanctum Pium papam primum, patria Aquileiensem, qui circa medium secundum seculum Romanam sedem tenebat: presbyterum astantem, esse Hermam, seu Hermetem, Pastorem etiam dictum, eiusdem Pii pontificis fratrem; uirginem uero, sanctam Praxedem, seu sororem illius sanctam Pudentianam. His duobus exhibitis primi et secundi seculi monumentis, en quanta gaudeat antiquitate uelationis uirginum ceremonia a Niceta nostro memorata et perpetuo quoque Ecclesie usu per seculorum seriem ad nos usque deducta.

uelamen porro hoc, quod sacrum nunc quoque appellatum audimus, sacrum itidem appellauit Nicetas, ibidem, capite 5, num. 20 sue Lapse dicens: »Sacro uelamine tecta es;« et sacrum pariter ac sanctum tota appellauit antiquitas, Flammeum uirginale sanctum, dixerat Hieronymus epistola ad Demetriadem 130 num. 2; Crinem sacro uelamine consecrandum, scripserat Ambrosius de Institutione uirginis, capite  17, num. 108, aliique similiter passim. Unde uero sanctitatem hanc uirginale uelamen accipiebat? Ex diuino certe altari, unde sumebatur ut uirginum capiti imponeretur, et probabiliter ex quadam etiam supplicatione peculiari ad sanctificationem illius a Deo impetrandam; uti postea quoque utrumque in usu semper fuit, ac uideri potest in Pontificali Romano, de Benedictione et Consecratione uirginum; ac propterea: »num melius maforte me quam altare uelabit, quod sanctificat ipsa uelamina?« aiebat puella quedam apud Ambrosium de uirginibus libro I, capite 12, num. 66, que ad altare confugerat cum a parentibus inuita urgeretur ad nuptias.

Plura de hoc uirginali uelamine apud ueteres queri adhuc possent; cuius nimirum forme esset, cuius materie, cuius qualitatis, cuius pretii, cuius coloris: sed ne longiores simus, hic sufficiat generatim innuisse, uirginale uelamen, etiamsi a flammeo  nubentium ortum duceret, diuersum tamen 252 ab eodem fuisse in hoc presertim, quod uirginale quamdam in omnibus preseferret humilitatis, deuotionis, paupertatis ac castimonie significationem. Diuersitatem hanc ostendit diuus Ambrosius in libro de uirginitate capite 5, num. 26, ubi ad uirginitatem puellas dum hortaretur, et suum panderet dedicandi uirgines desiderium, ita scribebat: »Utinam possem flammeum nuptiale pio integritatis mutare uelamine!« En igitur uelamen sacrarum uirginum diuersum a uelamine nuptiali; ac certe tum forma, tum materia, tum qualitate et pretio et colore. Preterea quid uirginale uelum, quoad formam maxime, necnon materiam, colorem et cultum, et quoad precipuum ipsius scopum obnubende faciei, reipsa fuerit, ex Tertulliano aliquanto clarius intelligimus in alias citato libro de uirginibus uelandis, capite 15: »Confugit , inquit, ad uelamen capitis, quasi ad galeam, quasi ad clypeum, qui bonum suum protegat aduersus ictus tentationum, aduersus iacula scandalorum,  aduersus suspiciones, et susurros, et emulationem, ipsum quoque liuorem . . . . Quis audebit oculis suis premere faciem clausam, faciem non sentientem, faciem, ut dixerim, tristem? Quicumque malus cogitatus ipsa seueritate frangetur.« En uirginum itaque uelamen totam faciem cooperiens, et claudens; immo non faciem modo, sed totam etiam corporis superiorem partem, quasi nempe clypeum; en uirginum uelamen tristitiam quamdam enuntians, et seueritatem etiam preferens; ideoque nulla prestans materie nobilitate, nullo cultus splendore, nulla coloris fulgentis illecebra. Quis hic non uideat uelum uirginum subsequentium etiam seculorum, ac uirginum maxime claustralium, a Tertulliano iam seculo ineunte tertio indicatum?

Hec autem solemnis uirginum uelatio consecratio appellatur a Niceta, ibidem, num. 20: »in illo die consecrationis tue, etc.« De uirginibus loquens etiam Tertullianus, libro citato, capite 13, aiebat, quod  uirginali suo proposito ipsam naturam Deo consecrabant. Sanctus quoque Ambrosius uirginum consecrationem memorat in libro de uirginitate, capite 7, num. 36, et alibi sepe. In Sacramentario Gelasiano, apud Muratorium Liturgia Romana uetus, tomo I, col. 632 editionis uenete in-folio legitur hec oratio secreta in una ex missis que titulum quoque habent, Consecratio sacre uirginis: »Munera, quesumus, Domine, famule et sacrate tue N., que tibi ob consecrationem sui corporis offert, simul ad eius anime medelam proficiant.« Eadem loquendi ratio de uirginibus solemniter uelatis etiam nunc uiget: et titulus adest huiusmodi in Pontificali Romano; scilicet, De Benedictione et Consecratione uirginum; ubi, post peractam functionem, hec quoque habetur episcopi monitio ad prepositam seu abbatissam monasterii: »uide, et quomodo istas consecratas Deo serues, et representes immaculatas, etc.«

Hec autem uirginum consecratio per sacri uelaminis impositionem, ut ex Niceta monuimus, ad diuinum  altare peragebatur; quemadmodum et deinceps semper factum fuit ex Pontificali Romano, loco nuper indicato. Huius consecrationis ad diuinum altare meminit quoque sanctus Ambrosius de uirginibus libro I, capite 12, num. 66, ubi egregium illud facinus referens supradicte puelle, que inuita a parentibus et propinquis urgebatur ad nuptias: »ad sacrosanctum, inquit, altare confugit. Quo enim melius uirgo, quam ubi sacrificium uirginitatis offertur? Ne is quidem finis audacie. Stabat ad 253 aram Dei pudoris hostia, uictima castitatis: nunc capiti dexteram sacerdotis imponens, precem poscens, nunc iuste impatiens more, ac summum altari subiecta uerticem. Num melius, inquit, maforte me quam altare uelabit, quod sanctificat ipsa uelami na? Plus talis decet flammeus, in quo caput omnium Christus quotidie consecratur, etc.« In sermone quoque, quem habuit ad uirginem Ambrosiam  mox sacro uelamine consecrandam, libro de Institutione uirginis, capite 17, num. 108, conuersa ad Deum oratione, ita loquebatur: »Quibus  hec quoque famula tua ad huiusmodi uirtutis gratiam lacessita, tuis assistat altaribus, non rutilanti cesarie flauum deferens crinem flammeo nuptiali dicatum: sed illum crinem, quo euangelica illa mulier  pedes Christi sedula pietate detersit, et domum totam effuso impleuit unguento, sacro offerens uelamine consecrandum.«

Preterea dies sancta Dominice Resurrectionis a Niceta indicatur, qua uelationis uirginum solemnitas agebatur post baptismatis collationem, et presentibus neophytis candida ueste indutis ac lumina sua portantibus. Festiuitati scilicet in Ecclesia omnium maxime uelationis uirginum solemnitas seruabatur, que Ecclesie gaudia, ob noue prolis accessum et ob Christi Resurrectionem, ex castissimo quoque uirginum cum eodem immortali uiro connubio ampliaret. Quin etiam ad hanc festiuitatem Dominice Resurrectionis uirginum  uelatio peculiariter quodammodo pertinebat, ob uirginum conditionem, qua ueluti filie resurrectionis efficiebantur, diuo Cypriano illis dicente in libro de Habitu uirginum circa finem: »Quod futuri sumus iam uos esse cepistis. uos resurrectionis gloriam in isto seculo iam tenetis, per seculum sine seculi contagione transitis . . . . Angelis Dei estis equales.« Ac profecto dies sancta Dominice Resurrectionis, etate etiam diui Ambrosii, dies erat uelationis solemnis uirginum toto orbe, eodem teste in libro cui titulus, Exhortatio uirginitatis, capite 7, num. 42, ubi ita legimus: »uenit Pasche dies, in toto orbe baptismi sacramenta celebrantur, uelantur sacre uirgines.« Non ita tamen pasche dies erat uelandis uirginibus destinatus, ut aliis quoque precipuis per annum festiuitatibus non conueniret. Ac certe ex eodem diuo Ambrosio habemus libro III de uirginibus, capite 1, quod Marcellina uirgo, illius soror, Rome in basilica Sancti Petri uirginitatis professionem fecerat die Natali Saluatoris nostri; cuius etiam diei conuenientiam  ipse approbans, addebat: »quo enim melius die, quam quo uirgo posteritatem acquisiuit?« Preter uero diem Paschatis, et diem Dominice Natiuitatis, alios quoque dies assignauit antiquitas uirginum uelationi; et in Sacramentario Gelasiano supra citato, ubi benedictiones, orationes, et misse pro hac functione, titulum legimus huiusmodi: »Consecratio sacre uirginis, que in Epiphania, uel secunda feria Pasche, aut in apostolorum natalitio celebratur.« Hodie tandem in Pontificali Romano prescribitur, quod »benedictio et consecratio uirginum fieri debet in Epiphania Domini, uel in Albis paschalibus, aut in natalitiis apostolorum, seu in Dominicis diebus.«

Licet autem uelaminis impositio precipua esset initiationis uirginum ceremonia, non tamen in hac sola sita erat eadem initiatio, sed huic accedebat etiam mutatio uestium. Habitus propterea uirginalis meminit noster Nicetas ad Lapsam, capite 6, num. 22; id est habitus sacrarum uirginum peculiaris; ac  certe tum materie simplicitate, tum colore, tum 254 forma. »Aliud pallium uirginum est, aliud adolescentie circumforanee,« aiebat etiam sanctus Ambrosius, de uirginitate, capite 14, num. 88. Ipse uero, de uirginibus libro III, capite 1, initiationem describens Marcelline sororis Rome celebratam, huius mutationis habitus mentionem facit ueluti eodem initiationis tempore peracte: »cum Saluatoris Natali ad apostolum Petrum uirginitatis professionem uestis quoque mutatione signares.« Probabile quoque est, uirginales has uestes iam tunc peculiari aliqua oratione benedictas fuisse: ac certe huiusmodi benedictionis formula apparet in Sacramentario Gelasiano, loco supracitato, cum enuntiatione, Benedictio uestimentorum uirginum, ac postea, Oratio super ancillas Dei, quibus conuersis uestimenta mutantur. Huius autem mutationis ratio in prima oratione indicatur, ubi hec indumenta dicuntur humilitatem cordis et  contemptum mundi significantia. Eadem uestimentorum uirginalium benedictio, et in ipsa actione eorumdem assumptio, etiam nunc usurpantur, ueluti in Pontificali Romano prescripte: immo ibidem eadem quoque benedictio uestimentorum uirginum legitur, que in Gelasiano Sacramentario habetur; ut inde intelligamus, quanta huiusmodi ritus gaudeat etiam antiquitatis auctoritate.

At quisnam tunc sacrarum uirginum initiator? Lapse uirginis Aquileiensis initiatorem non obscure se prodit Nicetas episcopus in libello ad eamdem, capite 5, num. 19 et 20. Episcoporum autem officium reipsa fuisse, prout postea semper fuit, sacrarum uirginum initiationem, uetera monumenta testantur. »Ab uniuersis episcopis dictum est: Chrismatis confectio et puellarum consecratio a presbyteris non fiant.« Ita canone 3 concilium Carthaginense II anni 390, apud Labbeum, conciliorum curis Coleti tomo II, col. 1245.« Ut presbyter, inconsulto episcopo, uirgines non consecret,« statuerat canone 36 concilium  Carthaginense III anni 397, apud eumdem Labbeum ibidem col. 1404. Ad episcopos igitur pertinebat ordinario iure uirgines consecrare, si hoc facere uetabantur presbyteri, et si hoc iis omnino non licebat, episcopo inconsulto. Preterea uirginum consecrator, episcopus dicitur, quasi antonomastice, apud Hieronymum, epistola 69 ad Oceanum, num. 9, ex editione uallarsii. In epistola uero 130 ad Demetriadem, num. 2, ita eamdem uirginem sacram sanctus doctor alloquebatur: Scio quod ad imprecationem pontificis flammeum uirginale sanctum operuerit caput;« pontificis scilicet Aurelii, Carthaginensis episcopi, a quo uelationem uirginitatis Demetrias in Africa degens acceperat. Etiam Marcellina uirgo, diui Ambrosii soror, Rome uelationem acceperat a beate memorie Liberio papa, ut ipse testatur Ambrosius de uirginibus libro III, capite 1. Ambrosius quoque solemnem prodit uelationem a se factam Mediolani Bononiensis uirginis Ambrosie, neptis clarissimi uiri  Eusebii, cui hac de causa librum suum inscripsit de Institutione uirginis. Denique uirgines ille que Mediolanum ueniebant de Bononiensi, de Placentino et ex ultimis infra ultraque Mauritanie partibus, ut illic uelarentur, quia illic sacrari gestiebant, eodem Ambrosio teste de uirginibus, libro I capite 11, Ambrosium episcopum proculdubio uelatorem omnes habuere; nisi dicere uelimus Ambrosium episcopum sermonibus et libris suis iam tunc ubique diffusis tantopere laborasse ad amorem uirginitatis in puellarum cordibus accendendum, et segniorem postea fuisse ad fructum operis sui manu ueluti propria capiendum.

Non modo autem episcopi tunc uirgines 255 consecrabant; sed consecrationis ceremoniam allocutione aliqua seu sermone ad presentes uirgines, antequam uelationem acciperent, honestabant. Id factum fuisse in die uelationis eius cum lapsa uirgine Aquileiensi Nicetas testatur capite 5, dicens: »Non es memorata qualis ad te die illo facta est allocutio:  Aspice, filia; intuere, uirgo, etc . . . . His tunc in illo die consecrationis tue dictis, et multis super castitate tua preconiis, sacro uelamine tecta es.« Id factum fuerat etiam cum sacra uirgine Marcellina a Liberio papa, cuius allocutionem tunc habitam, etsi non quoad ipsa pene uerba, quoad sensus saltem suo stylo prolatos, nobis seruauit Ambrosius citati de uirginibus operis libro III, capite 1, 2 et 3. Ipse quoque Ambrosius, ab eruditis doctor uirginitatis merito appellatus, hunc usum habebat sermocinandi in sacrarum uirginum uelationibus; et sermonem quem habuit in solemni consecratione supradicte uirginis Bononiensis Ambrosie, illa ad Aram stante priusquam sacro uelamine obnuberetur, ipse nobis seruauit in precitato libro de Institutione uirginis; qui liber, si unum et alterum demas caput, totus eodem sermone constat, ut Maurini editores notant in admonitione preuia. Nunc quoque uiget hic ritus, ut  uirgines alloquatur episcopus, uel etiam quisquis alius episcopi loco, in earum solemni uelatione; seu antequam uelum accipiant, ut in Pontificali Romano prescribitur: seu post uelum acceptum, ut quorumdam locorum fert usus: et exstant typis editi sermones, tum ab episcopis, tum episcoporum auctoritate a presbyteris ad uirgines habiti in earum nuptialibus festis, qui totam redolent primeue institutionis fragrantiam; quemadmodum illi, cedro prorsus digni, quorum hic meminisse opere pretium ducimus, quique nuper posthumi Utinensibus typis prodierunt, preclarissimi undequaque uiri Francisci Florii, huius metropolitane edis prepositi, ac presulum nostrorum uicarii generalis, iam alias in hac lucubratione merito laudati. Atque hec de initiationis uirginum ceremoniis ac solemnitate.

Ipsa nunc earumdem sacrarum uirginum conuersatio aliquid a nobis exquirit in iis de quibus apud Nicetam nostrum mentio est. Ac primo processus uirginum in ecclesiam a Niceta memoratur, non singillatim  quidem, sed agminatim, et choro facto; ad sacros uidelicet fidelium conuentus, ad hymnorum spiritalium cantum, ad lectiones celestes audiendas, ad totum nempe Liturgie ordinem; necnon et ad ipsas uigilias noctis, iuxta Christianorum omnium eo tempore consuetudinem, uti ad Lapsam capite 6, num. 22. Cum nimirum tunc temporis nondum essent in una eademque ciuitate satis multiplicate sacre edes, neque earum peculiaris aliqua uirginalibus monasteriis addicta, cumque uirginalia ipsa monasteria non ita essent omnino clausa, uti postea sapientissime factum fuit pro maiori sacrarum uirginum tutela; et his aliquando liberum erat e monasterio egredi pro aliqua necessitate, et necesse quoque erat eisdem prodire ut ad sacras edes accederent, diuinisque mysteriis ibidem cum Christiano populo interessent. Generalem propterea regulam pro egressu quocumque sacrarum uirginum e monasterio tradebat sanctus Hieronymus in sepe citata epistola ad  Demetriadem 130 num. 19, ita scribens: »Que uiuunt in monasterio, et quarum simul magnus est numerus, numquam sole, numquam sine matre procedant. De agmine columbarum crebro accipiter unam separat, quam statim inuadat et laceret, cuius carnibus et cruore saturetur.« Hec de monasteriis uirginalibus 256 Africe, ubi Demetrias uirgo degebat; licet ipsa uirginitatem domi sue seruaret cum matre et auia uiuens, uti superius notabamus. Ceterum ibidem ipse diuus Hieronymus eas commendabat uirgines, que pudoris ac uerecundie gratia, neque ad ecclesiam ipsam prodibant festis quibusdam diebus, in quibus maior esset frequentia populi: »Scio ego sanctas uirgines, que diebus festis, propter frequentiam populorum, pedem domi cohibent; nec tunc egrediuntur, quando maior est adhibenda custodia, et publicum penitus deuitandum.« Sed hoc fortasse ad eas sacras uirgines pertinebat, que non in monasterio, sed domi sue, aut sole, aut cum paucis sociabus uiuebant; queque, potius quam festis, aliis per hebdomadam  diebus ecclesiam adibant ut sacris interessent. Sanctus quoque Ambrosius in Exhortatione uirginitatis, capite 10, numero 71, hanc cautionem sacris uirginibus inculcabat, maxime uero adolescentulis, ut raro scilicet etiam ad ecclesiam progrederentur: quod tum uirginibus in monasterio degentibus, tum domi sue uiuentibus, dictum facile existimauerim: »Attende, uirgo, sacre presertim professionis . . . . Nullus sit tuus sine matre processus, que sit anxia custos pudoris. Ipsa quoque ad Ecclesiam progressio rarior sit adolescentulis.« Matrem fortasse genitricem intellexit, que domi et ubique custos esse deberet filie uirginis sacro uelo donate; licet et matrem similiter dixisse potuerit prepositam monasterii uirginalis in sensu diui Hieronymi.

Sed disciplinam super hac re Bethlehemitici uirginum monasterii sub Paule senioris institutione ac cura nobis exhibet idem sanctus Hieronymus, epistola  108, ad Eustochium num. 19: »Die tantum Dominico, inquit, ad ecclesiam procedebant, ex cuius habitabant latere.« Duo hic prouidentie capita animaduertenda ueniunt, que in Paule senioris laudem cedunt, necnon et diui Hieronymi ac episcopi loci, qui proculdubio eidem in monasterii institutione a consiliis fuerunt; cauisse eam nimirum ut monasterium suum uirginale non longe ab ecclesia locaretur, quo breuissima uirginibus uia esset ad ecclesiam accedendi; et nichilominus non quotidie eas, immo nec pluries per hebdomadam, sed die tantum Dominico ad ecclesiam accessisse, ut certe cautius earumdem pudori prouideretur. Si coniectare licet, etiam monasterium uirginale Aquileiense sub Niceta episcopo, quod in media ciuitate situm superius dicebamus, proximum erat ecclesie loci; maxime uero si recolamus uirgines illas in Ecclesia adfuisse etiam uigiliis cum reliquis Christi fidelibus, ad quas proinde noctu incedere necesse erat, quibusque minus erat conueniens ut uirgines sacre adessent, si non  quam breuissimo uie tractu ad ecclesiam accedere potuissent. Si he porro uirgines monasterii Aquileiensis etiam ad sacras uigilias in ecclesiam prodibant, frequentius fortasse quam solis Dominicis diebus Ecclesie sacris intererant. uirginum tandem deuotioni simul ac pudori cumulate prouidit posterior etas, cum unicuique earum monasterio, immo et unicuique earumdem sodalitati indulsit, ut peculiares sacras edes haberent, unde solatia religionis acciperent, quin pedem extra sua septa mouerent.

Peculiare tamen quiddam super sacrarum uirginum in sacra ede Aquileiensi mansione nobis exhibet Nicetas, quod nullibi fortasse in tota antiquitate memoratum inuenias; quodque ad Aquileiensis Ecclesie eiusque presulum institutorum commendationem maximam facit. Notissima est ueteris Ecclesie sanctissima disciplina, qua cauebatur quam diligentissime, 257 ut in edibus sacris mulieres a maribus discreta statione consisterent. uirginibus quoque  sacris, in ea sacrarum edium parte que ad mulieres pertinebat, locus dabatur a ceteris eiusdem sexus distinctus, ubi una simul sacris adessent mysteriis: unde »quando simul estis in Ecclesia . . . . inuicem uestram pudicitiam custodite,« aiebat sanctus Augustinus ad illas scribens, epistola 211, num. 10. At quid de uirginibus in Aquileiensi Ecclesia conuenientibus tradit nobis Nicetas? Locum nimirum in Aquileiensi ecclesia non modo easdem habuisse peculiarem, prout ubique terrarum habebant, sed locum etiam tabulis separatum, ac fortasse a solo quoque tantisper sublatum, quo honor dignitatis earum ex ipsa etiam loci distinctione patesceret: »Nonne uel illum locum tabulis separatum, in quo in Ecclesia stabas, recordari debuisti? . . . . . Oblita es propositum . . . . oblita es Ecclesiam totam, oblita gloriam uirginitatis, oblita honorem dignitatis, etc. »Ita ad Lapsam Nicetas, capite 6, num. 24 et 27.

Quid insuper, in sacrarum uirginum gratiam, Aquileiensis, Nicete tempore, ferebat Ecclesie consuetudo;  seu potius, ut aptiori ad rem ipsam utamur uocabulo, elegantia? Locus ille, in quo uirgines sacris astabant, ornatus erat preceptis ex diuina Scriptura petitis, atque in pariete scriptis, que uirginitatis propositum respiciebant, illudque commendabant; ut uel ex hoc uno intelligas quanti fieret apud Aquileienses uirginalis professio: »Nonne uel illa precepta, que oculis tuis ipse scriptus paries ingerebat, recordari debuisti, etc.?« ut ibidem Nicetas prosequitur. Sed aliud quoque peculiaris honoris argumentum, quo sacre uirgines donabantur in Aquileiensi Ecclesia inter diuina mysteria, notat Nicetas; atque erat osculum pacis, quod ille proculdubio inter diuina mysteria, prout moris erat, a sacro altari accipiebant, quodque postea ab eisdem, ueluti a traduce purissimo sanctitatis, sibi communicari gestiebant religiose ac nobiles matrone ibidem sacris presentes: »Ad quem  religiose matrone et nobiles certatim  currebant, tua oscula petentes, que sanctiores et digniores te erant.« En que nobis preclara circa sacrarum uirginum in sacris edibus disciplinam, ex Aquileiensis Ecclesie more, uel unus in libello suo ad Lapsam seruauit Nicetas; que fortasse neque ex illo umquam habuissemus, nisi occasio illi fuisset, quamuis profecto infausta, eumdem scribendi libellum, quo tot argumentis undecumque petitis lapsam illam uirginem obiurgauit.

Preterea ex hoc eodem libello cura quoque enitet illius temporis episcoporum erga sacras uirgines; que posita erat in dilectione spirituali eisdem exhibita, sicut etiam in commonitione sancta ipsis peculiariter habita: »Et certe non habes quod de nostra negligentia conqueraris: quodcumque enim ad officium pastoris pertinet, et tibi et omnibus non negatum est. Dilectio spiritalis adhibita, commonitio sancta non defuit.« Ita, capite 7, num. 28. Talis nimirum erat cum sacris uirginibus suis Aquileiensis Nicetas, cuiusmodi ante illum fuerant erga easdem celebriores  Ecclesie presules, qualesque postea semper fuerunt quicumque in uirginibus sacris Ecclesie catholice decus, angelorum socias, Christique sponsas respexerunt. »Nunc nobis ad uirgines sermo est; quarum quo sublimior gloria est, maior et cura est.« Ita sanctus Cyprianus sermonem suum ad uirgines inchoabat, et curam suam precipuam erga illas testabatur, in peculiari libello quem scripsit, de Habitu 258 uirginum: »Audite me itaque, uirgines, ut parentem, audite, queso uos, timentem pariter ac monentem, audite utilitatibus et commodis uestris fideliter consulentem.« En quomodo ibidem ipse erga uirgines suas et dilectionem spiritalem ostendebat, et commonitionem sanctam impertiebatur. De diuo Ambrosio, cuius sepe hic sensa retulimus, non est quid addamus; cum constet libros suos, quos de argumento uirginitatis habet, coaluisse ex sermonibus quos dixit, seu cum ad amplectendam colendamque uirginitatem hortabatur, seu cum ad uirgines  instituendas erudiendasque accederet. Quis autem nesciat sanctum Augustinum in Hipponensi Ecclesia sua cetum uirginum collegisse, optimisque institutis ordinasse, sub preposita sorore sua, necnon preposito quoque presbytero qui illarum curam spiritalem gereret? His ipse et dilectionem certe exhibuit, et prebuit commonitionem: et exstat illius epistola 211 alias citata, que sollicitudinis sue erga easdem testis locupletissima est, queque ad informandos sacrarum uirginum cetus semper in Ecclesia habita fuit ueluti norma absolutissima monastice perfectionis.

Asserit demum Nicetas ibidem, num. 29, se Hymnum etiam uirginitatis exposuisse uirginibus suis, quo et gloriam propositi, et obseruantiam pariter decantarent. Homilias fortasse Nicetas hic significare uoluit, a se habitas ad uirgines sacras super aliquo psalmo, ac probabiliter super psalmo XLIu, qui a uersiculo decimo usque ad ultimum, ut notant etiam Maurini Ambrosianorum operum editores ad hunc locum, multa continet que ad gloriam pertinent, et ad obseruantiam  uirginalis propositi; ut hac spiritali eiusdem psalmi intelligentia illecte uirgines eumdem letius ac suauius in suis spiritualibus exercitationibus decantarent. Cum uero nichil hic de presbytero aut alio ex ecclesiastico cetu appareat, qui monasterio uirginali Aquileiensi preesset, prout apud Augustinum in Hipponensi suo; reliquum est ut ad Nicete meritum coniiciamus, eumdem sibi hanc spartam peculiariter reseruasse, propriis scilicet ueluti manibus colendi irrigandique spiritalis huius uiridarii sanctitatis atque pudoris; quod etiam ex pluribus dicendi modis in toto opusculo usurpatis non inuite colligimus. Atque hactenus de quinti seculi apud Aquileienses disciplina, que sacras uirgines respicit.

Ad aliud nunc discipline genus Nicete libellus ad Lapsam nos accit; ad eam uidelicet publice penitentie rationem que tunc obtinebat ob peccata, presertim publica, grauiora: eo enim totus spectat Nicete  libellus, ut lapsam uirginem, necnon et corruptorem illius, pro grauissimo scelere perpetrato, ad publicam penitentiam agendam impellat atque informet. Quod primo nobis occurrit in hoc Nicete libello super penitentiali illius temporis disciplina, ea est praxis, tum in Orientali, tum in Occidentali tunc Ecclesia uigens, qua maius nimirum et grauius, atque hinc maiori etiam penitentia expiandum, peccatum aliquod habebatur, quod peracta inquisitione innotesceret, quam si illud ultro peccator confessus fuisset. Ita propterea ad lapsam uirginem, que scelus suum celare tentauerat, quodque nonnisi inquisitione peracta compertum fuit, loquebatur Nicetas, capite 8, num. 37: »Grandi plage alta et prolixa opus est medicina: grande scelus grandem habet necessariam satisfactionem. Nam non est dubium leuius esse crimen, ubi peccatum suum ultro homo confitetur, et penitet: at ubi celat mala sua, inuitus detegitur, et nolens publicatur; illud grauius scelus est. Quod tibi utique prouenisse negare non poteris. Et ideo 259  fortius dolendum; quia peccatum est fortius.« Disciplinam hanc ueterem multis de more suo adductis tum Grecorum tum Latinorum Patrum testimoniis, necnon et hoc ipso Nicete nostri , probat atque illustrat Morinus in suo Commentario Historico de Sacramento penitentie libro II, capite 6. Unum nos hic afferimus confirmationis gratia, et pro rei de qua agimus affinitate, Augustinum in supra citata epistola 211, qua uirgines monasterii sui instituebat, et quomodo etiam puniende earum essent culpe docebat que uirginale propositum lederent. »Quecumque, inquit num. 11, in tantum progressa fuerit malum, ut occulte ab aliquo litteras uel quelibet munuscula accipiat; si hoc ultro confitetur, parcatur illi et oretur pro ea. Si autem deprehenditur atque conuincitur, secundum arbitrium preposite uel presbyteri, uel etiam episcopi, grauius emendetur.« En igitur grauius reipsa peccatum, et maiori etiam animaduersione mulctandum, ex illorum  temporum praxi, quod ueluti inuito peccante deprehendebatur, quam si eodem sponte aperiente innotesceret.

Patet insuper ex hac disciplina, fuisse tunc aliqua etiam occulta peccata, que publica essent confessione pandenda, ad publicum subeundum penitentie remedium, prout illud fuerat uirginis lapse apud Nicetam, et prout illud fuisset de quo Augustinus: patet quoque inquisitionem tunc uiguisse in Christianorum mores, ad eorum maculas inuestigandas; et delationem ad Ecclesie presules, ut iidem pro sua auctoritate ac prudentia cognoscerent, corrigerent, uindicarent. Laudatus Morinus rem hanc illustrat in opere supracitato, necnon Iueninus in suo Commentario Historico et Dogmatico de Sacramentis, dissertatione 6, de Penitentia, questione 5, de Confessione, et questione 6, de Satisfactione; aliique post eos, quibus, ut opinamur, non satis fecerunt qui in contrariam iere sententiam. Ex tota hac ueteri disciplina, que paulatim cum penitentie ordine in Oriente primum, dein in  Occidente desciuit, una, quantum ad episcopum, inquisitio adhuc uiget in Christianorum mores, pro eo pastoralis officii munere, quo credite sibi plebis tenetur incolumitati prospicere, et singulorum saluti prouidere, ut presertim ex Pontificali Romano in ordine ad uisitandas parochias: quantum uero ad plebem, pro eo caritatis precepto quo unicuique mandauit Deus de proximo suo, uiget onus deferendi seu ad Ecclesie presules, seu ad secundi ordinis pastores, pro rerum grauitate, Christianos eos, seu qui contra fidei integritatem aliquid obloquantur, seu qui morum prauitate Christianam ledant professionem.

Sed quid nunc de peculiari peccato uirginis sacre, que se uiolari clanculum permisisset, ac postea detecta esset inuita? quid de penitentia huic expiando peccato debita? Distinguit Nicetas inter uirginem sacram, que post acceptum sanctum uelamen, post nuptias scilicet cum Christo initas, uoluerit nichilominus  nubere communi lege coniugii; et inter uirginem sacram, que occulta et furtiua turpitudine constuprata fuerit, et fingat postea se esse quod reapse non est. Illam porro adulterium perpetrasse dicit, ancillam mortis effectam: hanc autem bis adulteram appellat; et quia reipsa datam Christo fidem uiolauerit, et quia uirginem nichilominus sese finxerit, que amplius non erat. »Et iam si uoluerit  nubere communi lege coniugii, adulterium perpetrat, ancilla mortis efficitur. Si hoc ita est, quid de illa dicendum est que occulta et furtiua turpitudine 260 constupratur, et fingit se esse quod non est? Habitu uirgo, facto non uirgo: bis adultera, et in actu, et in aspectu.« Ita Nicetas ad Lapsam, capite 5, num. 21. De hac nunc igitur sacra uirgine agimus bis adultera iuxta Nicetam, quia scelus occulte perpetrauit, et uirginitatem habitu uirginali nichilominus simulauit: ac de uirgine sacra que nullatenus sponte uulnus suum aperuerat, sed que conuicta, tandem inuita ad confessionem compulsa fuerat. Miretur autem nemo, tanti  hic factam a Niceta Lapse huius simulationem, ut eam propterea bis adulteram appellauerit; cum constet quanta religione semper cauerint antiqui Patres, ut, ad peculiarem honorem seruandum integre uirginitatis, nulla uiduarum quamuis continentiam profitentium uelum acciperet; et ut uirgines ipse, que absque propria culpa, per uim puta barbaricam, uirginitatis iacturam fecerunt, corpore quidem, non item mente pollute, amplius in sacrarum uirginum numero ac cetu non censerentur; ut pluribus conciliorum et Patrum allatis testimoniis ostendit Ferdinandus de Mendoza, de concilio Illiberitano libro II, capite 27, in Conciliis Labbei cura Coleti tomo I, col. 1152 et seq. Nihil propterea, his perspectis omnibus circumstantiis, nichil hoc scelere grauius in hac sacra uirgine; que nullam etiam de ui sibi facta excusationem afferre potuerat, que immo de suo uoluntario consensu ex criminis iteratione conuicta fuerat, ut capite 4, num. 12 et 13.

 Quoti igitur temporis penitentia huic lapse uirgini indicta fuit a Niceta; et quomodo peragendam docuit ipse? Quod ad tempus attinet, usque ad extremum uite indicitur a Niceta huic lapse penitentia, et quidem, ut prima fronte uidetur, absque spe obtinende, preter quam a sola Domini misericordia, absolutionis et uenie. »Sed tu  que iam ingressa es agonem penitentie, insiste, misera: fortiter inhere tamquam in naufragiis tabule, sperans per ipsam te de profundo criminum liberari. Inhere penitentie usque ad extremum uite, nec tibi presumas ab humana die ueniam dari; quia decipit te qui hoc tibi polliceri uoluerit. Que enim proprie in Dominum peccasti, ab ipso solo te conuenit in die iudicii exspectare remedium.« Duriuscula sane uidetur Nicete sententia in Lapsam suam, de exspectanda a Deo solo misericordia et uenia, absque ullo Ecclesie clauium adminiculo; de qua sententia erit dicendi locus sequenti capite decimo. Ceterum non est quod miremur, si usque ad extremum uite, penitentiam indicat  Nicetas huic Lapse pro crimine perpetrato. In uirgines namque sacras, que pactum uirginitatis sua culpa non seruassent, semper animaduertit antiquitas seuerioribus penis, pro discipline ratione que iuxta locorum ac temporum differentiam obtinebat; et non nisi erga eas que magis sexus fragilitatem quam prauam animi uoluntatem ostendissent, aliquanto mitiorem se exhibuit. Huiusmodi fortasse fuerant uirgines ille de quibus ad Pomponium scribebat Cyprianus, epistola 62 in editione Parisiensi Balutii: atque ideo de earum penitentia ita decernebat: »Si de eis aliqua corrupta fuerit deprehensa, agat penitentiam plenam, quia que hoc crimen admisit, non mariti, sed Christi adultera est, et ideo estimato iusto tempore postea, exomologesi facta, ad Ecclesiam redeat.« Penitentia utique plena in sensu Cypriani, penitentia intelligi debet, etiam quoad iusti temporis durationem, que tunc esset omnium rigidissima, licet non 261 usque  ad extremum uite producta; ad distinctionem aliarum minorum penitentiarum, que plene non erant, queque propterea minori quoque temporis spatio explebantur. Quid uero idem Cyprianus in alias uirgines sacras, que praua sua uoluntate sexus infirmitatem superassent? Seueriorem proculdubio se in eas exhibuit, ita ut numquam ad reconciliationem se eas admissurum testaretur. Ita namque subdebat: »Quod si obstinate perseuerant, nec se ab inuicem separant, sciant se cum hac sua impudica obstinatione numquam a nobis admitti in Ecclesiam posse, ne exemplum ceteris ad ruinam delictis suis facere incipiant.« Duplicem hanc peccantium uirginum rationem, adeoque duplicem in easdem animaduertendi modum exhibet canon 13 celeberrimi concilii Illiberitani, quem hic emendatum afferre opere pretium existimamus ex superius laudato opere Ferdinandi de Mendoza, apud Labbeum, loco supra citato. »uirgines que se Deo dedicauerunt, si pactum perdiderint uirginitatis, atque eidem libidini inseruierint, non intelligentes quid  amiserint, placuit, nec in fine dandam eis esse communionem. Quod si sibimet persuaserint, quod infirmitate corporis lapse fuerint, et toto tempore uite sue huiusmodi femine egerint penitentiam, et abstinuerint se a coitu, eo quod lapse potius uideantur, placuit, eas in fine communionem accipere debere.« En hic in uno eodemque culpe genere duplicem grauitate reatum, et diuersa quidem animaduersione mulctandum: mitior tamen animaduersio ea est que totum uite tempus in lapsa uirgine exigit ad agendam penitentiam, ut ueniam tandem in fine accipere mereatur. Lapsus uirginis Aquileiensis apud Nicetam erat sane grauissimus multiplici ex capite, uti uidimus; ideoque non immerito eidem indicta fuit penitentia usque ad extremum uite, ut ueniam a Domino sperare posset.

Sed quonam presertim modo, quibusque actibus, hec erat penitentia peragenda? Agonem penitentie appellat Nicetas penitentialem cursum, quem iam  erat ingressa lapsa illa uirgo; et hoc ex communi tunc loquendi modo, quo penitentium labores et afflictiones, ac ueluti contentiones aptissime indicabantur, tam anime quam corporis, ad prestandam satisfactionem et ad ueniam impetrandam. In hoc autem penitentie agone hec potissimum lapse uirgini facienda indicuntur a Niceta, capite 8, num. 35. Omnis in primis cura uite huius interimenda illi erat, nichilque cogitandum preter spiritualem mortem in quam peccato suo inciderat, modumque reuiuiscendi. Deinde lugubris uestis erat accipienda, et mens ac membra singula, digna castigatione punienda. En habitum uirginalem in penitentialem mutatum, cuius peculiaris etiam color et forma, penitentibus usitata, uoce lugubris aliquatenus indicatur. Amputatio quoque crinium prescribitur in penitentie signum; unde apparet intonsas eo tempore penes nos sacras uirgines fuisse, contra ac alibi, ac presertim in Aegypto ac Syria, esset in usu, ut Hieronymus docet epistola ad Sabinianum 48. Defluant insuper oculi lacrymis, aiebat ad lapsam Nicetas,  pallescat facies. Neque hic satis. »Denique totum corpus iniuriis et ieiuniis maceretur, cinere aspersum et opertum cilicio perhorrescat . . . Sensus etiam crucietur.« Hec de exterioribus penitentie signis ac de corporis afflictationibus Nicetas ad lapsam agende penitentie causa: ubi si per iniurias corpori inferendas ad eiusdem macerationem, flagellationem etiam intelligas, aliasque id genus acerbiores castigationes, quarum 262 tam sepe mentio est in uitis sanctorum qui carnem suam crucifixerunt cum uitiis et concupiscentiis, nichil certe intellexeris quod non apprime conueniat cum penitentiali illius temporis disciplina; que dum postea desciuit in penitentium criminibus expiandis, remansit semper apud feruentiores Christianos qui innocentiam cum penitentia coniunxerunt, et penitentialibus afflictionibus usi sunt pro Christianis uirtutibus facilius excolendis.

Quid nunc ad concipiendum animo, nutriendumque  dolorem perpetrati propudii? Preclara sunt que congerit Nicetas, capite 10, e diuinis Scripturis, ut mentem lapse penitudinis sensibus impleat, linguamque tum oris, tum cordis dirigat ad Domini misericordiam implorandam. Sed dignum notatu quod primo loco eidem suggerit, ut quinquagesimum psalmum quotidie recitet usque ad uersiculum decimum nonum: »Et primum quidem nullo die quinquagesimus psalmus intermittatur; quia in tali negotio cantatus est: et usque ad uersiculum illum: Cor contritum et humiliatum Deus non spernit, cum lacrymis gemituque percurre.« En quanta commendatur antiquitate psalmi huius quinquagesimi recitatio inter penitentium afflictationes et preces, qui hodie quoque tam frequenter indicitur penitentibus a presbyteris confessariis in partem satisfactionis, confessione audita. Non integer tamen quinquagesimus psalmus lapse uirgini a Niceta dicendus indicitur, sed usque ad uersiculum decimum nonum, omissis duobus aliis quibus psalmus completur. Etenim non psalmorum uerbosa et nuda  recitatio, quasi in labiorum piam exercitationem, penitentibus indicebatur, sed sensuum potius qui in psalmis continentur meditatio; et ideo psalmi eisdem recitandi dabantur ad eam usque ipsorum partem que ad animi dolorem exprimendum, et ad misericordiam implorandam uehementius urgebat, ne sensibus aliis, quamuis sanctissimis, abstracti quodammodo, compunctionem semel in corde ortam intermitterent. De hoc eodem psalmo quinquagesimo non in totum recitando, sicut etiam de aliis similiter intercidendis pro opportunitate actionis, exempla habemus in antiquis penitentialibus libellis, quos addidit Morinus operi suo de Sacramento Penitentie. In antiquo namque Penitentiali Romano ibidem, pagina 565 uenete editionis, sub titulo: Incipit ratio ad dandam penitentiam: hec habemus: »In primis dicit psalmum tricesimum septimum totum, Domine, ne in furore tuo arguas me, et postea dicit Oremus. Et dicit psalmum centesimum secundum, Benedic, anima mea,  Domino, usque, renouabitur sicut aquila iuuentus tua. Et dicit psalmum quinquagesimum, Miserere mei, Deus, usque, iniquitates meas dele. Post hec dicit psalmum quinquagesimum tertium, Deus, in nomine tuo, et dicit Oremus. Et dicit psalmum quinquagesimum primum, Quid gloriaris, usque, uidebunt iusti, et timebunt, et dicit Oremus, etc.« In alio quoque Penitentiali similiter antiquo ibidem, pagina 581, sub titulo, Ordo penitentis ad mortem, post orationes, et alia, hec leguntur: »Deinde psalmos, Domine, ne in furore tuo, usque Cor meum conturbatum est in me, et lumen oculorum meorum non est mecum. Miserere mei, Deus, secundum magnam, usque, Auerte faciem tuam a peccatis. Benedic, anima mea, Dominum, et omnia interiora mea, usque, Sicut aquile iuuentus.« En psalmum quinquagesimum, aliosque, in re penitentiali antiquitus adhibitos iuxta Nicete morem, prout res postulabat, quin eorumdem integritatis 263 ratio haberetur.

uerum si tali tanteque penitentie subiiciebatur  uirgo sacra fedifraga; quid eiusdem uiolator, adulterii simul reus et sacrilegii, ut superius innuebamus? In hunc quoque uehementer stylum conuertit Nicetas, capite 9 eiusdem opusculi, hac eumdem acri oratione percellens: »De te autem quid dicam, filio serpentis, ministro diaboli, uiolatore templi Dei: qui in uno scelere duo crimina perpetrasti, adulterium utique et sacrilegium?« Ad penitentiam uero descendens huic uiolatori infligendam, eumdem similiter perpetue addicit penitentie: »luctu et fletibus continuis, dum in corpore tuo immundo anima illa tenebrosa uersatur, remedium tibi in die necessitatis acquire.« Ita ibidem, num. 42. uehementior uidetur Nicetas in uirginis stupratorem, quam in ipsam uirginem lapsam, ea etiam fortasse de causa, quia ad penitentiam capessendam non ita facilem se is exhibebat; ideoque ita illum etiam alloquebatur: »Ne quid a pastore oui morbide uel moriture medicamini  denegatum sit, do consilium: Petas ultro carcerem penitentie.« Nondum igitur uirginis uiolator ad penitentiam accesserat; secus ac lapsa, que agonem penitentie iam erat ingressa, cum ad eam sermonem haberet Nicetas.

Quid uero huic in penitentie cursu agendum erat, ad corporis afflictationem et ad cordis compunctionem? Catenarum usum illi proponit Nicetas ad uiscera obstringenda; grauius nimirum aliquid et acerbius quam lapse indixerat, que sexus gerebat imbecillitatem: unde colligas in penitentiis olim infligendis, seu potius in penitentialibus afflictationibus, habitam fuisse rationem et sexus et uirium. Quam frequens porro catenarum usus legitur in uitis sanctorum, inter eorum uoluntarios cruciatus ad corpus castigandum redigendumque in seruitutem, ne umquam spiritui rebelle insurgeret! Desinant delicatuli nostri ac male feriati homines cachinnis excipere, quod religiosi uiri ac perfectionis Christiane studiosi ex uetustissimis penitentium institutis sibi quandoque  nostra etiam etate asciscunt, etsi non ut corrigant quod deliquerint, certe ut aliquid in se cerceant ne delinquant, et ut crucis Christi mortificationem semper in suo corpore exsultantes circumferant. Neque catenas solummodo, sed et ieiunia et gemitus indicit Nicetas huic uirginis corruptori, ad animam cruciandam. Communia hec nempe penitentiam agentibus erant, siue feminis, siue uiris. Petat insuper sanctorum auxilium, addebat Nicetas, et iaceat sub pedibus electorum: atque hec omnia eodem capite 9, num. 40. Per sanctorum auxilium probabilius intellexit Nicetas opem sanctorum in celis degentium; quam inuocandam ait, ad peccatorum ueniam a Domino facilius impetrandam: sed et sanctorum nomine significare potuit presbyteros quoque aliosque de clero, quorum se intercessionibus penitens commendaret. Iacere uero sub pedibus electorum, illa erat penitentium ante fores ecclesie prostratio ad singulos fideles ecclesiam adeuntes, ac ueluti  prouolutio ad pedes ipsorum, ut eorum orationibus adiuuarentur: que omnia copiose illustrantur a rerum huiusmodi tractatoribus, quin hic diutius super his immoremur. Atque hic demum finis sermoni de disciplina, seu de iis que ad disciplinam spectant, occasione opusculorum fragmentorumque Nicete Aquileiensis episcopi.



264 CAPUT X.

Nonnulla expenduntur, que a sancto Niceta aut minus exacte, aut durius dicta uideri possent.

Alia nunc nos manent, que Nicetam ipsum attingunt, eius nempe rectam sentiendi docendique rationem: suntque nonnulla in Nicete opusculis posita, que ab eodem aut minus exacte, aut durius dicta uideri possent; et in quibus propterea Nicetas aut uindicandus, aut explicandus uenit.

De fide loquens Nicetas Explanationis capite 2, eam appellat credulitatem: »Bene incipit a credulitate confessio;« ait ille, explicare incipiens priora  Symboli uerba: Credo in Deum Patrem omnipotentem: Gentes quoque nominans capite 8 que Euangelio credidissent, eas gentes credulas dixit; »Hanc regulam fidei apostoli a Domino acceperunt, ut in nomine Patris, et Filii, et Spiritus sancti omnes gentes credulas baptizarent.« Quid sibi uult in ore Nicete hec credulitas, que in communi sermone defectum sapit, et quamdam animi infirmitatem uere fidei aduersam; utpote que, aut sumitur pro nimia facilitate credendi; que actus est leuitatis; aut pro opinione infirma et imbecilli, que in fidei dogmatibus sine graui piaculo locum non habet? Idipsum scilicet Augustino, quoad primum huius uocis sensum, obiiciebat olim illius amicus Honoratus, Manicheorum fraudibus deceptus, in libro quem sanctus doctor ad eumdem scripsit, de Utilitate credendi, capite 9, num 22. »Ipsa credulitas  a qua creduli nominantur, uitium quoddam mihi uidetur esse: alioquin  hoc nomen non pro conuicio obiectare soleremus. Nam si suspiciosus in uitio est, eo quod non comperta suspicatur: quanto magis credulus, qui in hoc a suspicioso differt, quod ille incognitis aliquam, iste nullam tribuit dubitationem.«

Absit tamen ut credulitatis et creduli uoces a Niceta nostro usurpatas, aut hoc aut alio prauo sensu accipiamus. Incredulitas sepe in nouo Testamento nominatur, ad fidei defectum innuendum: incredulos quoque in nouo ac ueteri frequenter legimus, ueluti in fide errantes. Si contrariis uocibus credulitatis ac creduli usus est Nicetas, id fecisse iure dicemus ad sensum Scripturarum, et ad id significandum quod incredulitati et incredulis contrarium esset; plenam scilicet fidem, perfectumque fidelem. Hoc ipso sensu, ad Scripturarum rationem, credulitatis et incredulitatis, uocibus usus fuit sanctus Zeno libro I, tractatu 1 de Fide ex editione ueronensi Balleriniorum, dicens: »Abraham placuit Deo credulitate sine lege, et Iudaicus populus displicuit Deo incredulitate cum  lege.« En uocem credulitatis adhibitam sensu prorsus incredulitati contrario; ideoque non ad uitium in fide indicandum, sed ad plenitudinem fidei ostendendam. Preterea frequens in Patribus, tum ante Nicetam, tum Nicete ipsius etate, credulitatis uox ad fidem ueram perfectamque significandam, ac presertim, ut uidetur, ad ipsum fidei internum actum designandum, quo adheremus diuinis ueritatibus, et unde ad confessionem ore faciendam procedimus. »Ridere nostram fidem consuestis, atque ipsam credulitatem.« Ita Arnobius Aduersus Gentes libro II, 265 fidem a credulitate distinguens, rem scilicet credendam ab ipso actu credendi. »Sufficiat nobis dicere unam substantiam, tres personas subsistentes, perfectas, equales, ceternas . . . . Sufficiat nobis memorata credulitas,« aiebat sanctus Hieronymus, epistola 15 ad Damasum papam, num. 4, ex editione uallarsii. Credulitatem maiorum, pro recta fide actuque credendi ea que a maioribus accepimus, dixit Xistus papa III,  in epistola ad Ioannem Antiochenum, apud Coustantium, Epistole Romanorum pontificum. »Qui crassitudine carnalis ingenii passionis eius mysteria comprehendere non ualemus; credulitate recte fidei, que prestitit, teneamus.« Ita sanctus Maximus Taurinensis, sermone 38 de Tempore, aperte credulitatem sumens pro interiore actu fidei, quo religionis mysteria indubitanter tenemus.

Sed nichil hac in re apertius, nichil enucleatius sancto Petro Chrysologo sermone 60 in editione Sebastiani Pauli, ubi suos ueluti gradus in fidei professione constituit, et ubi in quo credulitas locanda sit, et quid reipsa credulitas ualeat, aperte distinguit. »Sermo, inquit, creat auditum, auditus concipit fidem, credulitatem parturit fides, confessionem credulitas nutrit; confessio perpetuam dat salutem.« Credulitas itaque est que fidem, animo semel, ex auditu conceptam, assensu intimo amplexatur et sequitur; et confessionem inde ore promendam antecedit et nutrit; ideoque est proprie actus internus fidei, quo  rebus credendis firmus prebetur assensus, et unde ad confessionem externam uenitur. Hinc preclare Nicetas in Explanatione aiebat, quod Bene incipit a credulitate confessio, id est ab intima animi persuasione qua indubitanter credimus et unde uox credo erumpit, qua exterius confitemur quod intus in corde tenemus. Preclare quoque gentes credulas dixit que in nomine Patris et Filii et Spiritus sancti essent baptizande; credulas nempe, non ab aliqua in assensu prebendo seu prestito leuitate, non a quadam opinandi ratione hesitationi simul obnoxia, sed a firma interius fide, que confessionem precederet, ad baptismum suscipiendum necessariam.

Hoc plane sensu credulitatis uox etiam in actis Liturgicis inuenitur usurpata: unde in Missali Gallicano ueteri, in officio traditionis Symboli, apud Muratorium Liturgia Romana uetus tomo II, col. 710 alias citate editionis uenete in-folio, ita legimus:  »Adhibendum est itaque credulitatis salubre compendium; ubi imbecilla mens capere non potest celeste secretum.« Mentis igitur actio est credulitas, que imbecille menti subsidio datur. Sed clarius quoque in ueteribus codicibus Liturgicis Ecclesie Aquileiensis apud De Rubeis, dissertatione de Sacris Foroiuliensium Ritibus capite 11. Ibi enim in officio scrutinii, quod appellatur in aurium aperitione, hec ad competentes inuitatio fiebat: »uenite, filii: uenite, quia uenit tempus fidei, credulitatis dies, confessionis hora.« Deinde ibidem in subsequenti Expositione Symboli: »Si credidisti, noli dubitare. Noli facere de credulitate perfidiam. Noli uitium sociare uirtuti.« En hic credulitatem, ad sensum Chrysologi, a fide et confessione distinctam: en credulitatem uirtutem dictam, et ab omni prorsus dubitatione discretam. Clarissimus De Rubeis animaduertit ibidem capite 12, Aquileiense scrutinium precitatum, idem ferme esse ac illud quod in codice Gelasiano habetur. uerum in Gelasiano codice, apud Muratorium opere  supra citato deest omnino tum inuitatio predicta ad competentes, tum subsequens Symboli Expositio, ubi credulitatis 266 mentio est. Quidni ex Nicete Explanatione Symboli in Aquileiensem liturgiam uox credulitatis manauerit? Hec tamen eadem uox et in Romanis Ordinibus ueteribus locum habuit, et hodie quoque non semel legitur inter preces Romani ritus qui communiter obtinet ac etiam in administratione baptismatis.

Ad aliam nunc procedimus Nicete nostri doctrinam, quam tradit Explanationis capite 6, ubi de Symboli articulo agit: Inde uenturus est iudicare uiuos et mortuos. »Crede, inquit, quoniam hic ipse Christus Dominus noster ueniet cum angelis et uirtutibus eorum tam uiuos quam olim mortuos iudicare, ut reddat singulis secundum opera eorum.« uerbis illis, tam uiuos quam olim mortuos iudicare, uideri potest Nicetas docere, ad uniuersale iudicium accessuros, absque morte precedente, eos quos in fine  mundi iudicis aduentus uiuos repererit: quod certe a communi sentiendi ratione alienum cognoscimus, qua docemur subeundam esse ab omnibus omnino hominibus mortis penam; et omnes quoque homines iuxta Apostolum, resurrecturos esse, quod nonnisi morte interueniente fieri potest. Doctrina quidem Nicete nostri explicationem aliquam non prorsus inuita pateretur, qua eumdem concepisse animo iudicaremus, uiuos eos, quos nominat e regione ut ita dicam cum olim mortuis, non prius ad iudicium accessuros, quam mortem et ipsi, licet ad modicum, immo ad minimum temporis spatium, pertulerint; ita ut uiui illi mox morituri intelligantur, ut una cum olim mortuis et ipsi quoque nuper mortui, rediuiui tandem omnes ad iudicium sistantur.

uerum Nicete doctrina, etiam priori et obuio uerborum illius sensu accepta, explicatione hic non indiget, sed defensione. In re scilicet numquam ab Ecclesia peculiari canone definita, atque tunc maxime temporis in utramque partem agitata, licuit Nicete  doctrinam, seu potius opinionem tenere ac tradere quam clarissimus Touttée e congregatione Sancti Mauri, in notationibus ad sanctum Cyrillum Hierosolymitanum a se illustratum, ad catechesim 15, num. 23, aiebat communem opinionem esse Grecis Patribus et Latinorum quoque permultis: »Multos nempe secundo Domini aduentu adhuc uiuentes deprehensum iri, et una cum rediuiuis eius iudicio, non prius obita morte, sistendos.« Ut Grecos Patres omittamus, pro quibus sufficere potest idem sanctus Cyrillus catechesi citata, que est de iudicio postremo, ubi eodem num. 23 apertissime huic inheret opinioni, tamquam penitus explorate, suisque auditoribus omnino perspecte; nonnichil immoremur illustrationis gratia in Latinis, ut Nicete nostri explicatio ab omni censura immunis appareat.

Sanctus certe Augustinus, in libro de Fide et Symbolo, quem scripsit adhuc presbyter anno circiter  393, capite 8 ita scribebat: »Credimus etiam inde uenturum conuenientissimo tempore, et iudicaturum uiuos et mortuos. Siue istis nominibus iusti et peccatores significentur; siue quos tunc ante mortem in terris inuenturus est, appellati sint uiui, mortui uero qui in eius aduentu resurrecturi sunt.« In Enchiridio quoque de Fide, Spe et Charitate, quod scriptum iudicatur post annum 420, aut eodem etiam anno hec habet capite 55: »Duobus autem modis accipi potest, quod uiuos et mortuos iudicabit: siue ut uiuos intelligamus, quos hic nondum mortuos, sed adhuc in ista carne uiuentes inuenturus est eius aduentus; mortuos autem qui de corpore, prius quam ueniat, exierunt uel exituri sunt: siue uiuos iustos, mortuos autem iniustos; quoniam 267 iusti quoque iudicabuntur.« Ita sanctus Augustinus articulum Symboli de iudicio futuro uiuorum et mortuorum explicabat; ut absque ulla censura liberum cuique esset uiuorum nomine comprehendere etiam eos quos uiuos postremus Christi aduentus offendet, quique ad  iudicium una cum mortuis suscitatis uenturi sint absque morte.

Rem nichilominus data occasione penitius inquirendam sibi proposuerat sanctus doctor; quod et fecit, epistola presertim 193 ad Mercatorem, capite 4, que ad annum pertinet 418, deinde et de Ciuitate Dei libro xx, capite quoque 20, qui liber, ut coniicere possumus ex iis que annotant suis locis Maurini editores, post annum certe 425 scriptus fuit. In illa porro epistola, allatis Apostoli uerbis I Thessalonicensium Iu: Et nos uiuentes qui reliqui sumus, simul cum illis rapiemur in nubibus obuiam Christo in era, et ita semper cum Domino erimus, hec pro sententia alias a se exposita scribebat: »Reuera quantum ad uerba beati Apostoli pertinet, uidetur asserere quosdam in fine seculi adueniente Domino, cum futura est resurrectio mortuorum, non esse morituros, sed uiuos repertos in illam immortalitatem, que sanctis etiam ceteris datur, repente mutandos, et simul  cum illis rapiendos, sicut dicit, in nubibus: nec aliquid aliud mihi uisum est, quoties de his uerbis uolui cogitare.« Herebat tamen sanctus doctor dum alia eiusdem Apostoli uerba perpenderet I Corinthiorum xu: Stulte, tu quod seminas, non uiuificatur, nisi prius moriatur; et alia quoque ibidem: Omnes resurgemus: seu, ut nonnulli codices: Omnes dormiemus; ex quibus a mortis subeunda sententia nullus hominum exceptus omnino uidetur, ut immortalitatem perpetuam adipiscatur. Quid igitur sanctus doctor in hoc apostolice locutionis ueluti conflictu? Relatis iterum uerbis Apostoli I Thessalonicensium, que a postremis uiuentibus in aduentu Diuini iudicis mortem arcere uidentur: »uellem, inquit, de his audire doctiores, et si modo potuerint hec ita exponi, ut in eis possit intelligi, omnes homines qui uiuunt, uel post nos uicturi sunt, esse morituros, corrigere quod hinc aliquando aliter sensi. Neque enim debemus indociles esse doctores.« Nihilominus propensionem suam pro immortalitate ultimorum uiuentium  aperire non desinens, et maiorem quamdam uim in uerbis Apostoli ad Thessalonicenses se uidere arbitratus, postulabat potius quomodo alia ad Corinthios relata uerba ad prioris opinionis sensum essent accommodanda; ac propterea ita prosequebatur: »Si enim in his uerbis Apostoli  nullus alius sensus potuerit reperiri, et hoc eum intelligi uoluisse claruerit, quod uidentur uerba ipsa clamare; id est quod futuri sint in fine seculi et in aduentu Domini, qui non exspolientur corpore, sed superinduantur immortalitate, ut absorbeatur mortale a uita: huic sententie proculdubio conueniet quod in regula fidei confitemur, uenturum Dominum, iudicaturum uiuos et mortuos; ut non hic intelligamus uiuos iustos, mortuos autem iniustos, quamuis iudicandi sint iusti et iniusti; sed uiuos quos nondum exisse, mortuos autem quos iam exisse de corporibus aduentus eius inueniet. Que si ita esse constiterit  illa uerba excutienda erunt , quomodo sic accipiemus, Tu quod seminas non uiuificatur nisi prius moriatur; et Omnes resurgemus, siue, Omnes dormiemus, ut non aduersentur huic sententie, qua quidam creduntur 268 etiam cum suis corporibus in eternum, non degustata morte, uicturi.« Anceps nichilominus super hac difficultate sanctus Augustinus, en quomodo, conuerso ad Mercatorem sermone in fine epistole, eumdem alloquebatur, ut clarius aliquid de eadem intelligere posset: »Ceterum quod attinet ad questionem resurrectionis, propter illos, qui creduntur non esse morituri, sed ex hac mortalitate ad immortalitatem sine media morte transituri, inquisitio diligentior adhibenda est; et si quid hinc absolutum ac definitum disputatione rationabili atque perfecta uel audisti, uel legisti, uel etiam ipse cogitare potuisti, siue adhuc audire, aut legere, aut cogitare potueris, peto mihi mittere non graueris. Ego enim  plus amo discere quam docere, etc.« Ita sanctus doctor Augustinus,  anno 418, de uiuorum et mortuorum intelligendo sensu, quod spectat ad iudicium, dum rem data opera inquireret.

Sed quid libro xx de Ciuitate Dei, post annos circiter septem ab eodem scripto, ubi rem eamdem iterum sibi enucleandam proposuit? uerbis denuo allatis Apostoli tum ad Thessalonicenses, tum ad Corinthios, a priori sua opinione nonnichil hic declinare uidetur; ita ut uerba illa ad Thessalonicenses, ubi immortalitas ultimorum uiuentium asserta apparet ut idem Augustinus aiebat, explicanda hic potius asserat uerbis aliis ad Corinthios, ubi omnium omnino hominum mors, omniumque resurrectio predicatur. Hic namque totus est sanctus doctor, ut possibilem illorum ultimorum uiuentium mortem asserat ac resurrectionem, etiam in illo breuissimo ac minimo temporis spatio; et ut alia quoque Scripture uerba conciliet, que contra eorum mortem facere uidebantur. Queri solet, inquit, utrum illi quos hic uiuentes  inuenturus est Christus . . . . numquam omnino morituri sunt; an ipso temporis puncto, quo cum resurgentibus rapientur in nubibus in obuiam Christo in era, ad immortalitatem per mortem mira celeritate transibunt. Neque enim dicendum est, fieri non posse, ut dum per era in sublime portantur, in illo spatio et moriantur, et reuiuiscant.« Deinde post aliqua: »Si ergo sanctos, qui reperientur Christo ueniente uiuentes, eique in obuiam rapientur, crediderimus in eodem raptu de mortalibus corporibus exituros, et ad eadem mox immortalia redituros, nullas in uerbis Apostoli patiemur angustias, siui ubi dicit, Tu quod seminas, non uiuificatur, nisi moriatur, siue ubi dicit, Omnes resurgemus, aut Omnes dormiemus; quia nec illi per immortalitatem uiuificabuntur, nisi, quamlibet paululum, tamen ante moriantur; ac per hoc et a resurrectione non erunt alieni, quam dormitio precedit, quamuis breuissima, non tamen nulla. Cur autem nobis incredibile uideatur, illam multitudinem corporum in ere quodam modo seminari,  atque ibi protinus immortaliter atque incorruptibiliter reuiuiscere, cum credamus, quod idem ipse Apostolus apertissime dicit, in ictu oculi futuram resurrectionem, et in membra sine fine uictura tanta facilitate tamque inestimabili uelocitate rediturum antiquissimorum cadauerum puluerem?« Demum semper huic sententie insistens, alterique respondens difficultati, quam hic breuitatis gratia omittimus, ita caput illud 20 atque rem totam concludit. »Quomodo autem sit futurum quod nunc pro nostre ratiuncule uiribus utcumque coniicimus , tunc erit potius, ut nosse possimus. Resurrectionem quippe mortuorum futuram esse in carne, quando Christus uenturus est uiuos iudicaturus et mortuos, oportet, si Christiani esse uolumus, ut credamus. Sed non ideo de hac re inanis  est fides nostra, si quemadmodum futura sit, perfecte comprehendere non ualemus.« Hactenus sanctus doctor super questione, de modo accipiendi uiuos illos et mortuos quos uenturus Dominus in fine mundi iudicabit; num scilicet uiui illi, quos reperiet, morituri sint, an non, antequam ad iudicium accedant: ubi quomodo ipse in utramque partem anceps fuerit satis apparet; ac demum quomodo ad eam magis deflexerit, que etiam ultimorum illorum uiuentium mortem, subitamque resurrectionem admittebat. Quid igitur si Nicetas noster post medium quintum seculum, id est non ita longe ab Augustini etate, in re non satis explorata, et in utramque partem disputata, steterit pro opinione, que Grecorum Patrum communis erat, et ad quam inter Latinos diuus etiam Augustinus propenderat aliquando?

Sed eadem Nicete etate, et in Italie sinu, alii quo que Latini Patres id docebant quod Nicetas noster docuisse uidetur de postremo iudicio uiuentium; qui scilicet absque morte ad immortalitatem perpetuam  essent transituri. Ita namque sanctus Petrus Chrysologus in tribus suis sermonibus in Symbolum apostolorum, eumdem articulum de iudicio uiuorum et mortuorum explicabat. »Inde uenturus est iudicare uiuos et mortuos. Esto uiuos; mortuos quemadmodum poterit iudicare? Sed illi uiuunt, qui nobis mortui computantur. Ergo resurrecturos eos confitemini ad iudicium, quos infidelitas existimat deperisse: ut qui mortui fuerint, et qui reperientur uiui, pariter suorum reddant actuum uiteque rationem.« Ita sermone 57. »Iudicat uiuos, iudicat et mortuos, quos utique iudicaturus exsuscitat.« Ita sermone 59. »Inde uenturus est iudicare uiuos et mortuos. Quia ueniente Christo, resurgent mortui, sistentur uiui, ut pariter causas reddant de suorum ratione factorum.« Ita sermone 60. Sanctus quoque Maximus Taurinensis eamdem cum Niceta nostro et cum diuo Petro Chrysologo uidetur referre sententiam in sua homilia 83, cui titulus, De Traditione Symboli. »uiui autem, inquit, iudicandi referuntur, ac mortui, ut omnium hominum  esse apud Deum cura credatur;« cura scilicet tum eorum qui mortem subierunt, tum eorum qui aduentu iudicis preuenti mortem non obibunt, ut obuius uerborum sensus innuere uidetur. Communior itaque Nicete etate adhuc erat inter Latinos Patres opinio, quod sub uiuorum nomine in Symbolo habendi essent illi, quos uiuentes aduentus Christi iudicis reperiet, quique absque preuia morte iudicium subire deberent cum uiuis aliis a morte suscitatis.

Sed et post Nicete etatem aliquamdiu hec opinio in Occidente perdurauit, ita ut nonnisi paulatim et quasi per gradus obsoleuerit, et alia tandem plene obtinuerit, que morituros eos quoque affirmabat quos extrema dies uiuos reperiet, prout communis nunc fert sententia, queque procul dubio etiam ex disputatis a diuo Augustino, citato de Ciuitate Dei libro XX, maiorem uim sumpsit. Huius rei documentum exhibet liber, cui titulus, de Ecclesiasticis Dogmatibus, capite 8, in appendice Isidoriana 13, tomo uII, pag.  322, Operum sancti Isidori Hispalensis 270 nouissime editionis Romane clarissimi Areuali, ubi ita legimus: »Quod autem dicimus in Symbolo, in aduentu Domini uiuos ac mortuos iudicandos, non solum iustos et peccatores significari, sicut Diodorus putat, sed et uiuos eos qui in carne inueniendi sunt, credimus qui adhuc morituri creduntur; uel immutandi sunt, ut alii uolunt, ut suscitati continuo, uel reformati cum ante mortuis iudicentur.« Auctor huius libri, qui diuo Augustino primum, deinde et Gennadio Massiliensi tributus fuit, ex recentioribus inuestigationibus putatur Bracarius quidam Hispalensium episcopus, a sancto Isidoro quartus, qui seculo exeunte uII uixit. uideantur eiusdem Areuali Isidoriana, capite 83, Operum predictorum tomo II, pag. 31 et sequentibus. Seculo igitur etiam septimo, quamuis potior, ut ex allato textu apparet, haberetur opinio sentientium uiuos quoque illos, quos Christus  iudex reperiet, non prius iudicio sistendos quam mortem et ipsi, licet breuissimam, obierint, ut cum aliis ante mortuis suscitentur; non prorsus reiiciebatur altera, que uiuos illos, absque preuia morte, et tantummodo cum immutatione uel reformatione que resurrectioni quodammodo responderet, iudicio sistendos asserebat; quoniam et hec proponebatur saltem secundo loco, explicationis gratia, ad Symboli articulum percipiendum. Sed hec demum in huius rei illustrationem ac simul ad Nicete nostri super hac re defensionem, dixisse sufficiat.

Tertiam pariunt difficultatem que Nicetas habet Explanationis capite 7, ubi articulum Symboli exponit: Credo in Spiritum sanctum. »Credis, inquit, et in Spiritum sanctum. Hic Spiritus sanctus unus est sanctificans omnia, qui de Patre procedit.« Quid sibi uolunt hec uerba: de Patre procedit? Numquid processionem sancti Spiritus a solo Patre, non autem et a Filio, tenuit ac docuit Nicetas? uerum non Nicetas solus in Symboli expositione ita locutus est, mentione  scilicet pretermissa processionis Spiritus sancti etiam a Filio: simillimo namque modo et alii Patres, tum ante Nicetam, tum eadem Nicete etate, locuti sunt in Symboli expositionibus quas habuere ad competentes. »Credimus in Spiritum sanctum, de Patre procedentem, nec tamen Filium,« aiebat sanctus Augustinus sermone 214, in Traditione Symboli, num. 10. »Secundum euangelicam ueritatem, sicut Filius a Patre exiuit, ita et Spiritus a Patre procedit;« docebat sanctus Maximus Taurinensis supracitata Homilia 83, de Traditione Symboli. Difficultatem itaque, que nobis in allatis Nicete uerbis occurrit, uiderat ante nos in consimilibus nunc relatis diui Maximi Taurinensis clarissimus illius Operum nouissime editionis Romane illustrator Bruno Brunius superius a nobis laudatus, eamque pro eruditione sua enodare sibi proposuit peculiari notatione, quam eidem homilie subiecit, queque ad rem quoque nostram pro Niceta uberrime facit; unde nonnulla opportune mutuari licet, que grata lectoribus futura atque argumento  necessaria existimamus.

»Mirabitur nemo, inquit ille, Maximum dixisse Spiritum sanctum a Patre procedere, neque addidisse eum quoque procedere a Filio; id enim egit cum aliis Patribus, qui illos hereticos oppugnarunt facientes Spiritum sanctum Filio inferiorem; nam Eunomius eum iussu Patris, operatione et potentia Filii procedere docebat. Precipue ergo tunc temporis doctrina catholica circa processionem Spiritus sancti a Patre uersabatur; et explicitam confessionem 271 eum quoque a Filio procedere, Ecclesia non requirebat; nam satis illi erat, ut Spiritus sanctus uerus Deus ab omnibus crederetur et coleretur. Postea uero quam ex cineribus Macedonii, atque Nestorii a Grecis excitatus fuit error, quo negabant Spiritum sanctum a Filio procedentem, tunc uisa est Ecclesie necessaria oborte heresis proscriptio, et ab utroque, Patre scilicet et Filio, processionis confessio. Primum in Hispania illa accepta inuenitur, celebratis  hac de causa pluribus conciliis, et particula Filioque ad Symbolum addita. Tres insuper alie Synodi, Gentiliacensis, Foroiuliensis, et Aquisgranensis Grecorum errorem damnantes eam probarunt.« Deinde post alia ita prosequitur Brunius: Ut de sancti Maximi, inquit, hoc de dogmate doctrina agam, »is processionis quidem Spiritus sancti ex patre meminit; ex Filio autem, explicate non meminit. Neque erat opus, ut in tradendo Symbolo huius explicatam mentionem faceret; cum nulla tunc a nouatoribus contra catholicum dogma excitata esset contentio, et una omnium, Occidentalium presertim, esset de Spiritu sancto etiam ex Filio procedente doctrina.« Pergit deinde clarissimus illustrator, et ut sanctum Maximum suum clarius adhuc uindicet a suspicione negate processionis Spiritus sancti etiam a Filio, conuertit se ad similes Maximo Augustini locutiones, quarum nos quoque unam pro Niceta nostro attulimus  ex sermone suo 214, in Traditione Symboli. »Profecto, inquit Brunius, sanctus Augustinus, si preter tractatum de Fide et Symbolo, capite 8, et sermonem de Traditione Symboli . . . . ubi ita prorsus, ut Maximus disserit, memoratque ex Patre procedentem Spiritum, omittitque explicatam processionis eiusdem Spiritus ex Filio mentionem; si preter eos tractatus, inquam, nullos de Trinitate alios perscripsisset; indeque quisquam conclusisset, Augustinum non concessisse Spiritus processionem ex Filio, ne is conclusor uehementer errasset. Nam etsi in indicatis tractatibus huiusce ex Filio processionis non meminit, credidit tamen reipsa Spiritum sanctum ex Filio item procedere, ut ex libro II Contra Maximinum capite 14, exque eius de Trinitate libro Xu, capite 27 constat. Quare si Maximus tractatus edidisset de Trinitate, in eamque incidisset questionem, non dubito quin Spiritum sanctum ex Patre Filioque procedere affirmasset . . . . Alioqui hoc etiam restaret, ut Patres Constantinopolitane I ecumenice synodi, quod  Spiritus sancti ex Patre processionem memorarint in Symbolo, tacuerint ex Filio , in negate processionis ex Filio crimen uocarentur, quo quid dici potest iniquius?« Hec eruditus uir pro sancto Maximo Taurinensi: que eque et pro Niceta nostro, eiusdem etatis episcopo, dicta censemus; ut nichil proinde miremur, ipsum quoque competentibus Symbolum explanantem, processionis quidem Spiritus sancti a Patre meminisse, eiusdem autem etiam a Filio explicate nichil dixisse.

Si hic uero aliquid addere pro Niceta nostro allatis uiri clarissimi animaduersionibus superuacaneum non sit, nonnulla que adhuc suppetunt equi bonique faciat lector. Si Nicetam uidemus, Augustinum et Maximum, dum articulum competentibus explanarent de fide in Spiritum sanctum, solius meminisse processionis Spiritus sancti a Patre, omissa professione explicata processionis eiusdem etiam a Filio; id fecisse non immerito 272 iudicabimus, ut Symbolum  apostolorum quod explanabant, non aliis quam Symboli Constantinopolitani additamentis hac in parte enuclearent, facta sibi quodammodo religione aliquid addendi, quod ad fidem explicatam spectaret, et ibidem adiectum non haberetur; maxime uero cum nichil tunc contra peculiarem fidem processionis Spiritus sancti etiam a Filio in hereticorum hominum officinis tentatum esset. Quis enim ignorat, quam sepe calumnia ab hereticis inusta fuerit catholice Ecclesie, de temerata in sacrorum dogmatum explicationibus Nicena fide tercentorum duodeuiginti Patrum, necnon et fide Symboli Constantinopolitani centum quinquaginta? Quis etiam nesciat quantopere allaboratum repugnatumque fuerit, antequam uox Filioque ad hanc processionem Spiritus etiam a Filio indicandam, Symbolo adderetur, et communiter reciperetur; ob reuerentiam scilicet erga Nicenos Patres atque Constantinopolitanos, eorumque Symbola fidei, in quibus de hac processione Spiritus a Filio nichil?  Celebre superest responsum super hac re sancti Leonis pape III ad legatos concilii Aquisgranensis, qui approbationem additionis uocis Filioque in Symbolo ab eo poscebant. Processionem namque sancti Spiritus etiam a Filio in eo concilio declaratam probauit ille quidem, sancteque retinendam dixit, additionem uero uocis Filioque in Symbolo non probauit; tum quia nichil addendum esse censuit ad ea que Niceni et Constantinopolitani Patres in suis Symbolis diuina illuminati sapientia, uti aiebat, admiserunt; tum quia opus non esse addebat, ut omnia fidei dogmata Symbolo insererentur, prout neque illi inseruerunt in Symbolis suis omnia prorsus, que iam tunc perspecta atque inconcussa habebantur. uideantur Acta collationis legatorum illorum cum Leone III apud Sirmondum, tomo II Conciliorum Gallie, ad annum Christi 809, necnon in Conciliis Labbei, cura Coleti, tomo IX, col. 278 et sequentibus.

 Preterea, ut clarius adhuc Nicete fides uindicetur circa processionem sancti Spiritus, non a Patre solum, sed etiam a Filio, quamuis de ea explicate nichil in Symboli Explanatione; animaduertere iuuat, quam communis tunc in Ecclesia huiusmodi fides esset, ut eum propterea ab hac communi fide alienum fuisse neutiquam existimemus. Diuum Augustinum a clarissimo Brunio citatum uidimus ex libro II Contra Maximinum, capite 14, et ex libro de Trinitate Xu, capite 27, quibus nos addere possumus capita quoque 26 et 28, ubi diserte ac luculenter agit de processione Spiritus sancti a Patre et Filio. Non minus autem perspicue ac copiose idem agit sanctus doctor tractatu 99 in Ioannem, num. 6, 7, 8, ubi collatis inuicem docteque perpensis noui Federis testimoniis, catholicum dogma processionis Spiritus sancti etiam a Filio, fidelium suorum, quos alloquebatur, cordibus ingerebat: atque hoc quidem, nulla erroris contrarii facta mentione; ita ut communis tunc fidei hec processio haberetur, quamuis solius processionis a Patre  mentio esset in Symbolo Constantinopolitano. Sanctus quoque Leo Magnus, huius processionis Spiritus sancti a Patre et Filio, ueluti recepte ubique doctrine, mentionem habet epistola 15 ad Turribium Asturicensem, capite 1, que ad annum pertinet 447. »Quam impie, inquit, sentiant de Trinitate diuina, qui et Patris, et Filii, et Spiritus sancti unam atque eamdem asserunt esse personam . . . . nec alius sit qui genuit, alius qui genitus est, alius qui de utroque processit , etc.« Quis igitur sibi persuadeat, in tanta huius 273 doctrine luce apud catholicos, cecutisse Nicetam, ut processionem sancti Spiritus etiam a Filio non admitteret, quod apertis eam uerbis in sua Explanatione Symboli non docebat? Quinimmo domesticum huius fidei testem habebat ipse, Rufinum nempe, presbyterum olim Ecclesie sue, qui in uberrima illa sua Symboli explanatione, tantopere a scriptoribus commendata et ubique nota, Commentario nimirum in Symbolum apostolorum,  num. 35, huius processionis Spiritus sancti etiam a Filio, ueluti doctrine omnibus explorate, apertissime meminit. »Ille, inquit, Pater intelligatur, ex quo omnia, et quia ipse non habet Patrem; iste Filius, tamquam qui ex Patre natus sit; et hic Spiritus sanctus, tamquam de utroque procedens, et cuncta sanctificans.« Non potuit itaque Nicetas aut dogma processionis huius ignorare, aut ab hoc dogmate dissentire; cuius professio nullum tunc peculiarem aduersarium patiebatur, et communis erat in Ecclesia doctrine.

Quin etiam  dogmatis huius professionem quamdam fecisse uidetur Nicetas ipse in hac eadem Explanatione sua, etsi non eo loci ubi de Spiritu sancto proprie loquitur, id est capite 7, alibi saltem, id est capite 9, ubi Trinitatis doctrinam perstringens atque inculcans, hec habet: »Si quis hereticus sub nomine Christiano aut Christum tibi creaturam facit, aut Spiritum sanctum alienum esse a Patris et Filii gloria persuadet, sit tibi tamquam ethnicus  et publicanus.« Scopus quidem Nicete his uerbis est, ut fidem firmet Diuinitatis etiam Spiritus sancti, que in questionem uocata pridem fuerat, atque a Constantinopolitanis Patribus demum asserta, necnon et in Symbolo patefacta, confessione explicata processionis ipsius a Patre, cuius Diuinitas a nemine in dubium uocabatur, aut uocata olim fuerat: at dum asserit Nicetas alienum Spiritum sanctum non esse a Patris et Filii gloria, et ita Filium addit Patri in Spiritus Diuinitate confirmanda; hoc uidetur dixisse ex intima persuasione processionis etiam huius Spiritus ab utroque, Patre scilicet ac Filio, unde Diuinitas sancti Spiritus luculentius proculdubio manifestatur.

Unum hic, data occasione, adiicere placet, quod ad Nicetam quidem proxime non pertinet, sed quod ad Aquileiensis Ecclesie fidem comprobandam circa processionem sancti Spiritus etiam a Filio optime facit;  quodque Nicetam quoque respicere quodammodo potest; utpote ex presulibus eius Ecclesie a quibus fidei huius traditio manauerit. uox Filioque, que apostolica demum sede consentiente, et tota Occidentali Ecclesia plaudente, inserta Symbolo fuit ad solemniter et explicate profitendam processionem sancti Spiritus etiam a Filio; queque in Hispania primum sexto exeunte seculo obtinuerat, deinde septimo in Galliis quoque ac in Germania, ut eruditi animaduertunt; a quonam primum in Italiam inuecta legitur? Is nempe fuit sanctus Paulinus patriarcha Aquileiensis in Synodo ab ipso habita Foro-Iulii anno 796, in causa, ut prefert titulus, sacrosancte Trinitatis et Incarnationis uerbi diuini; ubi Symbolum Niceno-Constantinopolitanum legimus cum uoce Filioque suo loco inserta, et ubi, mox post Symbolum, Symboli expositionem habemus, in qua similiter dicitur: »Spiritus sanctus uerus Deus, uere et proprie Spiritus sanctus est: non genitus, nec creatus, sed ex Patre Filioque intemporaliter et inseparabiliter  procedens.« Exstat hec synodus in Conciliis Labbei, cura Coleti, tomo IX supracitato, col. 31 et sequentibus: necnon inter Opera eiusdem sancti Paulini a Ioanne Francisco Madrisio collecta et illustrata pag. 65; ubi etiam, quoad uocem 274 Filioque, eiusque in Italiam inuectionem a sancto Paulino Aquileiensi primum factam, digna est que legatur eiusdem Madrisii dissertatio quinta, ibidem, pagina 229 et sequentibus.

Que quarto loco ex Nicete nostri locutionibus difficultatem facere possent, sunt ea que habet Explanationis capite 13, ubi de carnis resurrectione sermo est. »Cum homo, inquit, ex hac uita deficit, non anima moritur, sed ea recedente solum corpus emoritur; et putrescente in terra corpore, anima pro suo merito aut in loco lucis, aut in loco caliginis reseruatur; ut in die aduentus Domini de celo, cum uenerit cum sanctis angelis suis, resuscitatis omnibus, et anime reuocentur in corpora, et iusta sit bonorum malorumque distinctio. Tunc iusti fulgebunt sicut sol  in regno Patris eorum: impii uero et iniqui in tenebras inferi, ubi erit fletus oculorum, et stridor dentium, sicut scriptum est.« Dum ait Nicetas, post mortem corporis animam reseruari pro suo merito aut in loco lucis, aut in loco caliginis, usque ad diem aduentus Domini de celo cum angelis suis; constituitne locum aliquem a celo diuersum, ubi anime iustorum ad illum usque diem collocentur; et locum similiter aliquem ab inferis diuersum, ubi ad illum usque diem sint anime impiorum? Dum ait quoque, illa die, resuscitatis omnibus, et reuocatis animabus in corpora, iustam fore bonorum malorumque distinctionem, et tunc iustos sicut sol refulsuros in regno Patris eorum, impios uero et iniquos in tenebras inferi; numquid putauit Nicetas, ante illum diem, non satis iustam, neque pro merito, esse bonorum malorumque distinctionem; sicut etiam ante illum diem iustos non esse refulsuros sicut sol in regno Patris eorum, ideoque neque impios et iniquos ante illum diem in tenebras inferi detrudendos?  Fuitne igitur Nicetas ex eorum numero qui putarunt coronam glorie pro uite merito iustis non esse reddendam nisi in die iudicii, sicuti neque impiis penam; et interim iustorum animas a corpore solutas, ad illum usque diem Christi consortio et beatifica Dei uisione priuari; sicut etiam a gehenne incendiis interim eximi animas impiorum?

Si hec Nicete Aquileiensis elucubratio nota eruditis fuisset cum Thomas Burnetius Anglus suum scriberet librum de Statu mortuorum et resurgentium, qui lucem aspexit Londini anno 1726, ipse proculdubio non omisisset hoc quoque Nicete textu suam fulcire sententiam, quam ex iamdiu obsoletis nonnullorum ueterum opinationibus reuocauit; tum solum scilicet iustis premia, iniustis supplicia esse retribuenda, cum uniuersum genus humanum Christus in iudicium adducet; et interim mortuorum omnium ac morientium animas in statu quodam quietis, silentii  ac ueluti dormitionis ad illum usque diem nouissimum permansuras. Nihil certe ille non mouit, nullum propemodum sanctorum Patrum auctorumque antiquorum non torsit, ut communem Ecclesie ueteris doctrinam esse sententiam illam ostenderet, et ut catholicos criminaretur, qui iuxta Florentini concilii definitionem firmissime tenent: »Illorum animas, qui post baptisma susceptum nullam omnino peccati maculam incurrerunt, illas etiam, que post contractam peccati maculam, uel in suis corporibus, uel eisdem exute corporibus . . . . sunt purgate, in celum mox recipi, et intueri clare ipsum Dominum trinum et unum, sicuti est; pro meritorum tamen diuersitate alium alio perfectius: illorum autem animas, qui in actuali mortali peccato uel solo originali decedunt, mox infernum descendere, penis tamen 275 disparibus puniendas.« Iam pridem catholici theologi post sanctum Thomam, Sixtus Senensis, Alphonsus de Castro, cardinalis Bellarminus, uasquius, Petauius, aliique argumentum hoc illustrarunt aduersus dissentientes  ab Ecclesie catholice fide, multis productis explicatisque Patrum sententiis, e quibus traditio catholici dogmatis in Scripturis sanctis clare firmiterque fundati emergit; quidquid interim sentire potuerint eorum nonnulli aut Millenariorum errore preuenti, aut peculiaribus opinionibus suis in re nondum ab Ecclesia definita indulgentes: at omnium accuratissime rem totam ab ouo recensuit, illustrauit atque perfecit clarissimus Muratorius, libro edito contra ipsum Burnetium, cui titulus: De Paradiso, regnique celestis Gloria, non exspectata corporum resurrectione, iustis a Deo collata: ubi euidentem huius dogmatis reuelationem demonstrat ex Scripturis, eiusdem perpetuam in Ecclesia professionem ex Patrum doctrina aliisque Ecclesie monumentis ostendit; ubi etiam, sanctorum Patrum dictis ac sensibus mature discussis, numerum minuit eorum qui pridem censebantur in oppositam abiisse sententiam, et ubi presertim sententias explicat ac peculiares dicendi rationes sanctorum Hilarii, Ambrosii, Augustini atque  Bernardi, qui aliquando uisi sunt non modo ab Ecclesie dogmate postmodum definito, sed etiam a semetipsis in re huiusmodi discrepare.

Quid nos interim de Niceta nostro censebimus, cuius uerba neque a Burnetio in suam sententiam assumi potuerunt, neque a Muratorio aliisque catholicis illustrari? Nulla quidem labes Nicete fidei integritati inferri posset, etiamsi ille aut cum Millenariis, aut cum paucis aliis reipsa sensisset, iustorum beatitatem, impiorumque penas ad mundi huius finem iudiciique extremi diem differendas: licuit enim cuique in re nondum ab Ecclesia definita atque innoxie in utramque partem disputata; licuit ueluti in proprio sensu abundare. uerum tam longe est, in ea fuisse Nicetam nostrum opinione, ut etiam eumdem contrariam tenuisse ipsa prolati textus uerba demonstrent. Ait Nicetas, post corporis mortem, animas reseruari pro suo merito, aut in loco lucis, aut in loco caliginis, ad diem usque aduentus Domini, in quo  anime reuocentur in corpora. Animarum porro a corpore separatarum  quedam est reseruatio totum illud tempus quod intercedit ab earum a corpore separatione, usque ad nouam cum corpore unionem: ad hanc quippe nouam unionem in Resurrectione futuram, uere ac proprie reseruantur. Neque reseruantur solummodo ad hanc nouam cum corpore unionem anime defunctorum; sed reseruantur etiam ad uniuersale iudicium una cum corpore subeundum: nam, quantum etiam ad hoc iudicium, reapse anime reseruantur, quoadusque dies a Domino prestitutus adueniat. Ex ingenio autem suo hanc reseruationis uocem Nicetas neutiquam usurpauit: cui enim in huiusmodi sensum non pateat hec eadem uox in Petri ac Iude epistolis repetita: in iudicium reseruari; in diem iudicii reseruare; in iudicium magni diei reseruauit?

 Quid nunc de loco lucis et de loco caliginis, in quibus anime pro suo merito reseruantur? His uerbis intellexisse Nicetam non dubitamus ueram in celis beatitudinem a iustorum animabus obtentam seu obtinendam, simul atque a corpore exierunt aut exibunt; necnon ueram apud inferos supplicii penam, in quam anime impiorum iniiciuntur, in ipso excessu earum a corpore. Non est pretereunda uel ipsa loci uox, qua Nicetas utitur, ad sensum proculdubio 276 sibi familiarissimum Scripturarum: queque propterea, quod spectat ad animas iustorum, respicit ea Christi uerba ad discipulos suos, Ioan. xiu: uado parare uobis locum; et, quod attinet ad animas impiorum, alia fortasse que unanimiter apostoli dixerunt de Iuda preuaricatore, Act. I, Ut abiret in locum suum. En igitur loca seu receptacula animarum post mortem, in quibus pro suo merito reseruantur ad diem aduentus Domini iuxta Nicetam.

Sed quid proprie locus lucis pro animabus iustis? Ipsa mentio loci animarum iustarum a corpore seiunctarum,  qui non alius a Niceta intelligi potuit, quam ille, quem Dominus se apostolis in domo Patris sui paraturum spopondit; ipsa, inquam, huius loci mentio statim ingerit animo inenarrabilem illam in celis cum Christo beatitatem apud Deum et Patrem, qua felices ille anime perfrui debent simul atque a corpore separantur; modo nichil luendum supersit; non enim Nicetam fugiebant reliqua Christi uerba eodem sermonis contextu dicentis: Et si abiero, et preparauero uobis locum: iterum uenio, et accipiam uos ad meipsum, ut ubi sum ego, et uos sitis: que uerba, utpote manifeste dicta de Christi aduentu ad mortem uniuscuiusque ex illius discipulis, ac de eorum cum ipso tunc ineunda perpetua societate, necnon et cum ipso mansione ubi ille est, scilicet in gloria Dei Patris, qui est lux uera, et lucem inhabitat inaccessibilem; non aliam animo ingerere possunt sententiam, quam eterne cum Christo beatitatis in celo, absque ulla temporis post obitum dilatione, prout fert catholica fides. En igitur locum lucis in naturali atque obuio  sensu Nicete pro animabus iustorum a corpore separatis.

Quod autem hunc profecto sensum locus lucis habeat in ore Nicete, alia consimili modo a sanctis Patribus, uel primis Christi seculis, usurpata uerba demonstrant. »Multos sustinuit labores; atque ita martyr effectus, discessit ad debitum glorie locum .« Ita de sancto apostolo Petro aiebat sanctus Clemens, illius discipulus ac successor, epistola prima ad Corinthios, capite 5, apud Cotelerium, Patres Apostolici, tomo I, pag. 150 editionis secunde Amstelod. 1724. »Sinite me purum lumen haurire. Cum illic fuero, homo Dei ero.« Ita sanctus Ignatius martyr, de semetipso martyrum morti destinato, epistola ad Romanos capite 6, ibidem, tomo II, pag. 28: »Persuasi, quod hi omnes in uacuum non cucurrerunt, sed in fide ac iustitia; et quod in debito sibi loco sint apud Dominum, cum quo et passi sunt.« Ita sanctus Polycarpus epistola ad Philipp., capite 9,  ibidem, pag. 189, loquens de sancto Paulo ceterisque apostolis uita functis. »Colloca eum in sinu Patriarcharum, prophetarum, apostolorum, omniumque qui tibi a seculo placuerunt; ubi non est tristitia, dolor, gemitus, immo locus piorum sedatus, et pariter quieta terra rectorum, eorumque qui in ea uident gloriam Christi tui.« Ita in oratione pro fratribus qui in Christo requieuerunt, libro uIII, capite 41 Constitutionum Apostolicarum, ibidem, pariter tomo I pag. 423: que Constitutiones, etsi Clementis non sint cuius nomen preferunt, eruditorum tamen calculo conscripte uidentur primis Ecclesie seculis, et memorantur ab Athanasio, Eusebio, Epiphanio aliisque. En locum, en lumen, pro animabus iustorum e corpore egressis; uerba nimirum, ut ex iisdem constat testimoniis, indicantia gloriam celestem, mansionem apud Dominum, uisionem glorie Christi, et quidem post mortem illico obtinendam, si nichil expiandum  remaneat. 277 Quis sibi persuadeat non eodem prorsus sensu locum lucis dixisse Nicetam, in quo anime iustorum corpore exute reseruantur? Preterea catholica Ecclesia, que tam sepe pro animabus iustorum piacularibus penis addictis preces fundit, ut iisdem liberate, quamprimum in celis mercedem et gloriam sibi debitam consequantur, nonne iisdem quotidie utitur Nicete uerbis: ut lucem scilicet sanctam adeant, ut in locum lucis ascendant? »Sed signifer sanctus Michel representet eas in lucem sanctam, quam olim Abrahe promisisti et semini eius . . . . Lux eterna luceat eis, Domine, cum sanctis tuis in eternum.« Ita in omnibus missis defunctorum. »Ipsis, Domine, et omnibus in Christo quiescentibus, locum refrigerii, lucis et pacis, ut indulgeas deprecamur.« Ita quotidie in canone misse ad defunctorum commemorationem. Locus igitur lucis iuxta Nicetam, in quo iustorum anime reseruantur post excessum a corpore ad diem usque resurrectionis atque uniuersalis iudicii, non est locus quidam  a felici illa beatitate diuersus, que iustorum est merces et corona iustitie quam reddet in illa die iustus iudex; sed est beatitas ipsa, quam, statim ab interitu corporis, anime iustorum quibus nichil luendum supersit consequuntur, queque in eo sita est, ut Dei uisione fruantur, et in Dei lumine ipsum uideant lumen, ut personat regius Psaltes.

Similia ex aduerso dicamus oportet de loco caliginis, in quo iuxta Nicetam reseruantur anime impiorum. Caliginis uocem, luci oppositam, usurpauit Nicetas ad sensum Iude apostoli in Epistola sua, uersu 6, ubi de angelis preuaricatoribus loquens, eos dixit in iudicium magni diei uinculis eternis sub caligine reseruatos; ad sensum quoque Apostoli Petri, II Petr., II, 17, qui hereticos carpens, eos dixit fontes sine aqua, et nebulas turbinibus exagitatas, quibus caligo tenebrarum reseruatur. Quis porro locus ille caliginis, ubi preuaricatores angeli iam uinculis eternis addicti sunt, ibique in iudicium magni diei reseruantur, atque  ubi praui quoque homines et a uera fide extorres coniiciendi post mortem sunt; quis, inquam, locus ille caliginis, nisi locus in quem abiit Iudas preuaricator ad penas proditionis sue luendas: et quis locus hic Iude, nisi locus tormentorum, cruciatus et flamme apud inferos, in quo loco statim post mortem sepultus fuit diues ille qui induebatur purpura et bysso, et bysso, et epulabatur quotidie splendide, despecto Lazaro mendico qui iacebat ad ianuam eius, ut Luce XuI? Locus igitur caliginis, a Niceta memoratus pro animabus impiorum e corpore egressis, non differt ab inferno, non differt a gehenna ignis, ubi anime cruciantur statim post corporis mortem, et minime exspectata uniuersalis iudicii die.

Sed adhuc mouere possent que addit Nicetas, in die nempe aduentus Domini de celo cum sanctis angelis suis, resuscitatis omnibus, et reuocatis animabus in corpora, iustam fore bonorum malorumque distinctionem; atque tunc iustos refulsuros sicut sol in regno Patris eorum, impios uero et iniquos in tenebras inferi  coniiciendos, ubi erit fletus oculorum et stridor dentium. uerum nichil difficultatis hec exhibent Nicete uerba contra presentem beatitudinem animarum iustarum, et presens supplicium animarum impiarum, si recolamus ea uerba tantum respicere corporum resurrectionem et reuocationem animarum in corpora: quia tunc sane, et tunc solummodo erit iusta distinctio inter bonos et malos, cum hec distinctio sub ipsum reapse cadens aspectum omnibus apparuerit; cum scilicet boni et mali iterum homines esse 278 ceperint per nouam coniunctionem animarum cum corporibus suis, unde ratione primeue originis hominum compago consistit. Iusta quoque tunc erit distinctio inter bonos et malos, id est perfecta atque completa, ob corporum consortium seu ad gloriam seu ad penam, quibus antea sole anime afficiebantur. Quod autem addit Nicetas: »Tunc iusti fulgebunt sicut sol in regno Patris eorum; impii uero et iniqui in tenebras  inferi, ubi erit fletus oculorum et stridor dentium.« Hoc itidem ad corporum glorificatorum conditionem pertinet quoad iustos, et ad corporum damnatorum infelicitatem quoad impios et iniquos: corporum namque glorificatorum proprie tunc erit fulgere sicut sol in regno Patris, sicut corporum damnatorum in tenebris inferi tunc erit similiter flere oculis, et stridere dentibus. Preterquam quod, aiens Nicetas, in die aduentus Domini de celo, resuscitatis omnibus et reuocatis animabus in corpora, iustam demum futuram bonorum malorumque distinctionem, atque tunc iustos refulsuros sicut sol in regno Patris eorum, impios uero et iniquos in tenebras inferi detrudendos, ubi erit fletus oculorum et stridor dentium; hoc ipse loquendi modo, ad eam respexit, que sanctorum Patrum, sacrorum interpretum, necnon et theologorum nostrorum communis est sententia, qua docemur, sanctorum animas, ante corporum resurrectionem ac uniuersale iudicium, nondum potiri perfecta illa et consummata felicitate que eisdem debetur, sicuti neque animas impiorum  toto affici iudicii pondere quod merentur; ideoque post resurrectionem ac uniuersale iudicium augendam esse sanctorum beatitudinem, et impiorum penam, quocumque demum ex capite augmentum hoc repetatur, quod hic inquirere nostrum non est.

De hoc interim augmento, seu beatitatis in iustis, seu penarum in impiis, en quomodo sentiebat sanctus Augustinus. »Habent, inquit, omnes anime cum de seculo exierint diuersas receptiones suas. Habent gaudium bone; male tormenta. Sed cum facta fuerit resurrectio, et bonorum gaudium amplius erit, et malorum tormenta grauiora: quando cum corpore torquebuntur.« Ita tractatu in Ioannem 49, num. 10. Sed luculentius rem eamdem persequitur sanctus doctor sermone 280, in Natali martyrum Perpetue et Felicitatis, num. 4, ubi comparationem quamdam instituit inter presentem statum animarum a corpore seiunctarum, et statum earumdem post corporum resurrectionem ac uniuersale iudicium. »Quid, inquit,  cum resolute his uinculis anime martyrum post labores periculosi certaminis, triumphis angelicis excepte atque refecte sunt . . . .? Qua nunc iucunditate spiritaliter epulantur? Quam securi in Domino, et quam sublimi honore gloriantur, quis terreno docere possit exemplo? Et hec quidem uita, quam nunc beati martyres habent, quamuis iam nullis possit seculi huius felicitatibus uel suauitatibus comparari, parua particula promissionis agitur, immo solatium dilationis. ueniet autem retributionis dies, ubi, corporibus redditis, totus homo recipiat quod meretur. Ubi et illius diuitis membra que quondam temporali purpura decorabantur, eterno igne torreantur, et caro pauperis ulcerosi mutata inter angelos fulgeat: quamuis etiam nunc ille guttam ex digito pauperis apud inferos sitiat, et ille in sinu iusti deliciose requiescat. Sicut enim plurimum distat inter letitias miseriasque somniantium et uigilantium; ita multum interest inter tormenta uel gaudia mortuorum et resurgentium: non quod spiritus defunctorum sicut dormientium necesse  sit falli; sed quod 279 alia est animarum sine ullis corporibus requies, alia cum corporibus celestibus claritas et felicitas angelorum, quibus equabitur resurgentium multitudo fidelium: in qua gloriosissimi martyres precipua sui honoris luce fulgebunt, ipsaque corpora in quibus indigna tormenta perpessi sunt, eis digna in ornamenta uertentur.« Hec sanctus Augustinus; apud quem simillima uideas etiam sermone 328 in Natali Martyrum, que hic ne longiores simus omittimus.

Patet hinc quenam sententia esset Augustino de statu, tum iustorum, tum impiorum, post resurrectionem; licet iustorum beatitatem et gloriam, etiam ante resurrectionem, inenarrabilem et inexplicabilem agnouisset, et impiorum quoque tormenta grauissima. Simili porro modo etiam Nicetas, postquam animas dixit pro merito reseruari, seu in loco lucis, seu in loco caliginis, id est seu in loco beatitudinis cum Christo in celis, seu apud inferos in loco tormentorum,  cruciatus et flamme; augmentum demum reliquis uerbis suis asseruit, seu beatitudinis, seu tormentorum, post resurrectionem et iudicium; et augmentum hoc explicauit per iustam bonorum eo tempore futuram, malorumque distinctionem, necnon et per iustorum tunc fulgorem sicut solis in regno Patris eorum, impiorumque et iniquorum in tenebras inferi detrusionem, ubi erit fletus oculorum et stridor dentium: et ad hoc etiam augmentum accipiendum in die aduentus Domini de celo cum sanctis angelis suis, non immerito dixit animas interim reseruari; quia, ratione iustorum, quicumque etiam felicissimus status est quedam reseruatio, donec cumulus felicitatis eisdem accedat; et ratione impiorum ac iniquorum, reseruatio similiter est presens eorum quamuis acerbissima statio tormentorum et cruciatuum, donec in nouissimo die ex fece calicis ire Dei, que nondum est exinanita, bibant omnes peccatores terre.

Quintam exhibent difficultatem alia Nicete uerba, que habet in libello ad uirginem lapsam, capite 8,  num. 36; ubi post hortationem huic lapse factam ad penitentiam publice agendam, iuxta formam ab ipso eidem propositam, pro crimine perpetrato, eam demum ad spem uenie a Deo obtinende ita erigit et inuitat. »Talis uita, inquit, talis actio penitentie, si fuerit perseuerans, audebit sperare, etsi non gloriam, certe pene uacationem.« uidetur namque Nicetas hic innuere pro quibusdam, puta pro penitentibus de grauioribus delictis, prout erat illa uirgo lapsa, aut etiam pro frigidioribus Christianis parum in Christiana militia meritis; innuere, inquam, uidetur medium quemdam statum in alia uita inter eternam beatitatem et damnationem, ubi neque sit gloria neque pena: qui certe status, etsi concedatur paruulis sine baptismo decedentibus, ut fert benignior Theologorum sententia, Ecclesia non reclamante; minime sane conceditur adultis, quos pro uite merito aut supplicia manent aut premia; uno excepto temporario illo purgationis statu pro animabus iustorum, quibus aliquid  luendum supersit cum ex hac uita migrauerint. Quid igitur dicendum de hac Nicete opinione, cui Ecclesia neutiquam suffragatur?

Animaduertere oportet primo cum theologis ac eruditis, similes dicendi modos inueniri quandoque apud ueteres Patres, tum Grecos, tum Latinos. Sanctus Gregorius Nazianzenus in celebri sua oratione de Moderatione in disputationibus seruanda, etc., que est 26 in editione Parisiensi Fed. Morelli 1609, ex interpretatione Iacobi Billii, ita scribebat pagina 458: »Tu maius aliquid salute queris, nempe alterius uite gloriam 280 et splendorem: mihi uero salutem consequi maximum est, et futuras penas uitare. Tu uiam minime tritam et inaccessam ingrederis: ego tritam atque calcatam, et qua multi ad salutem peruenerunt.« Oratione autem 40 in sanctum baptisma, ubi etiam opportune eos obiurgat qui baptismi susceptionem differebant usque ad extremum uite, cum scilicet inter baptismum et mortem parum aut nichil temporis intercedebat, hec habet pagina 644: »Inter gratiam  ac mortem temporis aliquid intercedat: ut non solum praue littere deleantur, uerum etiam earum loco meliores inscribantur, nec solum gratiam habeas, uerum etiam premium consequaris, nec ignis tantum supplicium effugias, uerum etiam glorie hereditatem percipias, quam negotiatio dono adiuncta conciliat. Nam paruis quidem atque abiectis animis amplum ac preclarum uidetur, penam uitare: at qui magno et excelso animo prediti sunt, ad mercedem quoque aspirant.« En Gregorii Nazianzeni sensa Nicete nostro similia; quibus nimirum statum aliquem uidetur asserere, qui sit salutis quidem status, quatenus nempe non damnationis; sed status nichilominus premii expers mercedis ac glorie, sicut etiam supplicii ignis atque aliarum penarum. Similia feruntur loca Athanasii quoque in sua exhort. ad monach., et Origenis homilia 17 et 35 in Mattheum, que hic indicasse sufficiat.

 Quod ad Latinos Patres et scriptores spectat, adest sanctus Ambrosius, qui epistola 71 classis II, ad Horontianum hec habet: »Is qui sub ictu mortis conuertitur, et confitetur Dominum Iesum, mereatur incolatum paradisi : qui uero multo ante se exercuit, et Christo militauit, acquisiuit populorum animas, pro Christo se obtulit; habeat paratum stipendiis suis Dei regnum, cuius se remuneratione donatum gaudeat. Ideoque Petro dicitur: Tibi dabo claues regni celorum. Ex latrocinio conuersus requiem habet, in apostolatu probatus accepit potestatem.« In libro quoque de Fide Resurrectionis, num. 93: »In ipsa morte, inquit, quiescunt alii, uiuunt alii. Bona quies, sed uita melior.« En hic paradisum latronis a Dei regno distinctum, statum requiei et quietis a statu uite et glorie; tertium proinde, seu medium statum, animabus quibusdam a corpore egressis assertum absque gloria et absque penis, si Ambrosii uerba prout sonant accipiamus. Quin etiam in appendicibus Augustinianis, tomo XuII  Augustini Operum editionis uenete in-4o col. 1951, adest sermo cui titulus, Sermo de Symbolo, consarcinatus, ut admonent Maurini editores, ex Rufini precipue aliorumque segmentis; ubi capite 18, col. 1966, eadem de hoc medio statu opinio uidetur occurrere; ait enim illius auctor, seu consarcinator, quicumque is demum sit: »uerum has penas, hos cruciatus  non solum euadere, sed etiam eternam beatitudinem, si modo de malis nostris penitentiam agimus, possumus acquirere.« uidetur hic namque statuere euasionem penarum, distinctam ab acquisitione eterne beatitudinis; et statum proinde quemdam medium indicare in alia uita, ubi sit tantum penarum et cruciatuum euasio, absque beatitudinis eterne adeptione.

Accedit Aurelius Prudentius in Hamartigenia, ubi sub libri finem, preces Deo fundens pro anima sua tum cum corpore soluta fuerit, ita effatur:

O Dee cunctiparens, anime dator . . . . . 
Confiteor ,
281 Omne malum merui: sed tu bonus arbiter aufer,
Quod merui: meliora fauens largire precanti.
Dona anime quandoque mee, cum corporis huius
Liquerit hospitium . . . . .
Ne cernat truculentum aliquem de gente latronum,
Immitem, rabidum, uultuque et uoce minaci
Terribilem, qui me maculosum aspergine morum
In preceps, ut predo trahat, nigrisque ruentem
Immergat specubus, cuncta exacturus ad usque
Quadrantem minimum damnose debita uite.
Multa in thesauris Patris est habitatio, Christe,
Disparibus discreta locis, non posco beata
In regione domum: sint illic casta uirorum
Agmina, puluereum que dedignantia censum,
Diuitias petiere tuas . . . . .
At mihi tartarei satis est si nulla ministri
Occurrat facies, auide nec flamma gehenne
Deuoret hanc animam, mersam fornacibus imis.
Deinde ita statim prosequitur Prudentius:

Esto, cauernoso, quia sic pro labe necesse est 
Corporea, tristis me sorbeat ignis auerno:
Saltem mitificos incendia lenta uapores
Exhalent, estuque calor languente tepescat.
Lux immensa alios, et tempora uincta coronis
Glorificent: me pena leuis clementer adurat.
Totum hunc Prudentii locum referunt eruditi, catholici simul atque heterodoxi, ad purgatorii penas a Prudentio euidenter assertas; quibus astipulatur etiam nouissimus Prudentii carminum editor clarissimus Faustinus Areualus in eruditis Prolegomenis ad absolutissimam editionem suam Romanam, quibus Prudentiana nomen dedit, capite 17 pag. 151 et sequentibus tomi primi. Et quidem si de posterioribus Prudentii uersibus, Esto, cauernoso, etc., sermo sit; dubium nullum, ad purgatorii penas eumdem respexisse: uerum in precedentibus satis aperta est illius locutio de celesti gloria beatorum, et de infernalibus damnatorum penis. Dum itaque idem dixit,  se non poscere beata in regione domum, sibique satis esse si nulla tartarei ministri occurrat facies, nec flamma gehenne deuoret suam animam mersam fornacibus imis, indicasse proculdubio uidetur statum aliquem medium inter celestem gloriam et gehenne penas; quem statum cupiebat anime sue post mortem et post expiatas etiam in purgatorio labes corporeas mitificis uaporibus lenti incendii, quia maius aliquid non licere sibi poscere pre humilitate sentiebat. Quare Prudentii sensum assecutus nobis uidetur auctor, ab Areualo ipso ibidem relatus, cuiusdam notationis apud Fabricium Bibliothece uet. Latine lib. Iu, cap. 2 editionis uenete 1728, ubi dicit, in fine Hamartigenie subiici preces, »quibus auctor ait, sufficere sibi, si modo in tartara non detrudatur, licet pene luende sint in purgatorio.« Cum purgatorium porro, ex ipsa purgatorii notione, Prudentius nescire non posset eternum non fore, quid est dicere, sufficere sibi si modo in tartara non detrudatur; nisi sufficere reapse sibi, etiam post purgatorium, statum aliquem medium  inter celestem gloriam et gehenne flammam? Que tamen omnia dicta sint, quin aliquid detractum uelimus animaduersionibus prelaudati 282 Areuali, qui Prudentii uerba nititur in rectum sensum explanare, et omnia ad purgatorium unice referre, ne Christianum piissimum petam haberemus ueluti spe deiectum celestis glorie obtinende.

Prudentio hic annectimus Saluianum, eiusdem Nicete seculi scriptorem. Hic namque libro III Aduersus Auaritiam, capite 18 diuites obiurgans, de censu proprio augendo sollicitos, de heredibus locupletandis, atque etiam morti proximos nichil cogitantes de suorum peccatorum redemptione, oblatione aliqua opum suarum in remedium anime proprie, ita eos carpit: »Quid ergo cause est, ut non uel moriens et in ultimis situs, id saltem supreme oblationis officio, et omni rerum tuarum ambitu agas, ut, si mereri a Deo potes, locuples ac beatus sis; sin autem id non potes, certe uel pro hoc merearis, ut miser non sis, certe non uraris, certe non torquearis, certe tenebris exterioribus  non iniiciaris, et ardentibus sine fine flammis non decoquaris.« Quid est, pro eo qui mereri non potest ut locuples post mortem sit ac beatus, id est ut celi gaudiis perfruatur; quid est, inquam, uel illud mereri, ut miser non sit, ut non uratur, ut non torqueatur, etc., nisi mereri saltem, ut in eo tertio quodam statu sit, ubi neque beatitudo adsit neque damnatio, neque gloria neque pena? Hunc igitur tertium statum pro adultis baptizatis admisisse uidetur etiam Saluianus, qui eodem Nicete nostri seculo scribebat; ut proinde mirum non sit, in hoc eodem Saluiani sensu, sicut in sensu etiam precedentium scriptorum ac Patrum quos retulimus, Grecorum ac Latinorum, Nicetam nostrum aliquatenus aberrare potuisse, ut tertium quemdam et ipse statum pro adultis baptizatis crediderit, qui neque digni essent qui celestis beatitatis compotes fierent neque qui eternis inferni penis addicerentur.

uerum aberrauitne reipsa Nicetas; aberrarunt  cum Niceta alii quoque scriptores et Patres, quorum uerba perspeximus Nicete conformia? Hoc nimirum est quod secundo loco animaduertere iuuat; num relata Nicete uerba, sicuti et alia aliorum que attulimus, iusta donari possint interpretatione: ut non eumdem quem extrinsecus preferunt, sed uerum et catholice doctrine conformem sensum exhibeant. Immunes certe a quibusdam peculiaribus opinionibus, non plane consentientibus cum uniuersali Ecclesie doctrina, queque postea penitus obsoleuerunt, ueteres omnes Patres atque scriptores nequaquam dixerimus: ita ut non admodum solliciti simus, si reapse Nicetas noster, aliique cum eo, tertium illum statum, de quo diximus, in futura uita, pro adultis baptizatis, admiserint, ex perperam intellecto, ut eruditi notant, quodam Apostoli textu, Rom. X, uersu 9. Nondum uidelicet tunc omnia, que precipua fidei capita non constituebant, ita erant explorata ut postea fuerunt, cum per  uirorum doctorum disputationes, res, que antea ueluti latebant, in apricum deducte sunt. At, quod nunc ad rem nostram attinet, placet in primis eruditissimi uiri Iacobi Billii sententia in Scholiis ad supracitatam orationem uigesimam sextam Gregorii Nazianzeni, ubi eiusdem ibidem sensa expendens, necnon et alia orationis quadragesime prout supra, pronus est ut existimet sanctum doctorem, nequaquam salutem seu pene uitationem a celesti gloria separasse, atque ita statum quemdam medium inter beatitudinem et damnationem pro adultis baptismate donatis admisisse; sed potius per salutis uocem aliosque consimiles dicendi modos, significare uoluisse extremum beatitudinis gradum atque infimam celestis illius domus mansionem, pro iis qui nichil amplius meruerint 283 quam pene uacationem. Hac sentiendi ratione, que Nazianzeni uerbis nequaquam refragatur, facile in rectum sensum exponuntur etiam aliorum dicta que attulimus, et maxime Nicete nostri ad Lapsam, quorum causa hec scribimus. Gloriam namque,  quam ipse dubitabat Lapsam suam non posse promereri, seu potius quam, uti aiebat, ipsa sperare minime audebit penitentia sua quamuis sincera atque perseuerante, intellexit proculdubio gradum aliquem glorie altiorem, innocentie, quam ipsa perdiderat, reseruatum; et pene uacationem, intellexit extremum illum beatitatis gradum quo nichil in celo inferius, ubi pro meritorum ratione mansiones donantur; et gradum propterea illum, qui  pro sua exiguitate ueluti confinis est postremo penarum gradui damnatorum.

Preterea nullene adsunt super hac re Nicete ipsius alie locutiones, unde clarioribus fortasse uerbis, obscuriora que nunc nos urgent explicare possimus; prout ab eruditis feliciter factum fuit cum aliis Ecclesie Patribus ueteribusque scriptoribus? Digna certe sunt animaduersione que notant Maurini Ambrosianorum Operum editores ad duo relata loca Ambrosii, maxime uero ad alterum ex libro de Fide Resurrectionis,  ubi medium illum statum, de quo agimus, nuda illius uerba inspicientibus insinuare uidetur. »Certe frustra sunt, inquiunt, qui ex huiusmodi locutionibus opinionem de medio inter gloriam ac penas statu affingunt sancto antistiti: namque infinitis locis immortalitatem suppliciis opponit, ut in hac ipsa oratione, num. 8, pene addictos, immortalitati debitos. Quod quidem si Ioannes Dalleus attentius considerasset, easdem loquendi formulas minore inuidia traduxisset libro II de usu Patrum capite 4.« Saluianus quoque  qui eadem Nicete etate floruit, mentem suam super hac ipsa re clarius manifestauerat eodem citato libro Aduersus Auaritiam, capite 3; ubi de statu animarum a corpore seiunctarum loquens, nullum omnino inter damnationem et gloriam statum medium pro eisdem agnouit. »Ecce iturus es , iturus es, infelicissime omnium, ad examen sacrum, ad tremendum illud intolerandumque iudicium, ubi peregrinanti anime  atque anxie nullum potest omnino esse solatium, nisi sola tantummodo bona conscientia . . . . ubi reo homini nullum est adiutorium, nisi sola mens larga, nisi penitentia fructuosa . . . . ubi denique pro diuersitate meritorum, aut summum bonum inuenies, aut summum malum, aut immortale premium, aut sine fine tormentum.« Ubinam hic medius ille status, neque glorie neque penarum, quem Saluianus superius allato loco tam absolute innuere uidebatur? Obscura igitur per clara optime enucleantur, si scriptores scriptoribus conferamus, ubi plures adsint unius eiusdemque scriptoris elucubrationes, aut ubi prolixior eadem sit elucubratio, et causa scriptori non desit rem eamdem iterato attingendi. Tentandum propterea aliquid huiusmodi est etiam in Niceta nostro: quod fortasse facilius cederet, si alia illius, que interierunt, superessent opuscula.

uerum non abest omnino ab iis etiam Nicete scriptis  que interitum euaserunt, unde rectam illius mentem assequamur in ea de qua agimus re; et unde uera interpretatione donemus ambigua que habet ad Lapsam, capite 8, ex quibus medius ille status prima fronte apparet, qui neque sit glorie status neque pene, sed pene tantum uacatio. In superius namque expensis uerbis Explanationis Symboli, capite 13, ubi de futuro uniuersali iudicio loquitur: »Tunc 284 iusti, inquit, fulgebunt sicut sol in regno Patris eorum: impii uero et iniqui in tenebras inferi, ubi erit fletus oculorum et stridor dentium.« Duo hic status a Niceta distinguuntur, iustorum in regno Patris, et iniquorum in tenebras inferi. Ubinam igitur etiam hic apud Nicetam tertius ille, seu medius, status absque gloria et absque pena, ubi sit tantum pene uacatio? Notandum uero quod in Explanatione Symboli ita loquitur Nicetas; in lucubratione uidelicet, que fidei dogmata tradit, queque simul fidei auctoris sui testis est locupletissima. Tertium itaque, seu medium, hunc statum pro baptizatis adultis nequaquam agnouit Nicetas: ac  merito propterea clarissimi Billii interpretatione donanda sunt eiusdem uerba ad uirginem lapsam, capite 8, ut ipse scilicet innuere uoluerit lapsam illam, per sinceram suam ac perseuerantem penitentiam, non gloriam quidem illam audere sperare, que innocentes in celo manet multumque promeritos, sed gloriam aliquam nichilominus infimi gradus, quam ipse per pene uacationem significauit. Et gloriam certe aliquam indicare uoluisse Nicetam per hanc pene, quam dixit, uacationem; uerba etiam illa, ni fallimur, satis docent, que ipse ibidem in os lapse illius, quam alloquebatur, ueluti infundebat, ut iisdem orationem suam compleret, qua misericordiam a Domino eam deprecari debere inter penitentie labores edocebat, quibusque uerbis libellum illum suum sanctus episcopus claudit: »Hoc mihi donum, hanc mihi gratiam de tuo fonte prestari cupio, Deus, ut in eternum tibi confitear.« Qui porro postulat ut in eternum confiteatur Deo; quid, queso, postulat, nisi ut in celo  post huius uite cursum compos sit alicuius saltem glorie beatorum, de quibus solis recte dicitur, iuxta Scripturarum loquendi modum, quod in eternum confiteantur Deo? Pene igitur uacationem satis, ut uidetur, explicauit Nicetas etiam in ipso ad Lapsam libello, non quidem per statum aliquem medium inter gloriam et damnationem, sed per ipsum glorie statum in celo cum beatis; etsi glorie fortasse exigui aut infimi gradus. Quidni uero per uerba illa, etsi non gloriam, intenderit Nicetas peculiarem illam tantum atque sublimiorem in celis gloriam uirginibus destinatam, quam certe sperare numquam ausa fuisset post lapsum suum uirgo illa fedifraga quantalibet penitentia, ut optime annotant ad hunc locum laudati Maurini Ambrosianorum Operum editores? Adhuc itaque facilius in rectum communis doctrine sensum Nicete nostri uerba habeamus ac suscipiamus oportet; ut tertium illum statum post mortem, pro baptizatis adultis, eumdem neutiquam admisisse iudicemus.

Grauius nunc aliquid sexto loco expendere aggredimur,  quod ad rectam Nicete fidem spectat in re magni momenti. Nouatianorum enim et Montanistarum errori Nicetam fauisse suspicati sunt aliqui, super peccatorum remissione, in suo ad Lapsam libello capite 8, num. 38, ubi ita lapsam suam alloquebatur: »Inhere penitentie usque ad extremum uite, nec tibi presumas ab humana die ueniam dari; quia decipit te qui hoc tibi polliceri uoluerit. Que enim proprie in Dominum peccasti ab ipso solo te conuenit in die iudicii exspectare remedium.« Esto, quod usque ad extremum uite penitentiam agere debeat uirgo hec lapsa, iuxta disciplinam de qua capite precedenti dictum fuit: quid est nunc, quod presumere ipsa non debeat ab humana die sibi ueniam dari; id est quod sperare non possit ab Ecclesie clauibus adiutorium siue absolutionem a peccatis, et quod illam decipiat qui hoc eidem polliceri uoluerit; 285 quoniam que proprie in Dominum peccauerat, ab ipso solo,  non autem ab ullo homine, eam conueniebat exspectare remedium in die iudicii? Aliqua ne igitur sunt peccata, iuxta Nicetam, Ecclesie clauibus non subiecta, prout Montaniste ac Nouatiani docebant; que ideo solius Dei iudicio reseruabantur, etiam post datam actamque ad usque uite exitum penitentiam?

Hanc senserunt in Nicete uerbis difficultatem tum theologi, tum eruditi; ex quibus, si lubet, uideas Natalem Alexandrum Historie Ecclesiastice seculo III, dissertatione 22, prope finem, necnon Benedictinos Ambrosianorum Operum editores admonitione in librum hunc ad uirginem lapsam. Quinimmo difficultatem hanc tanti fecerunt, Bellarminus presertim ac Posseuinus, ut in uerbis illis sententiam uiderint prorsus Nouatianam, quam duobus libris de Penitentia impugnat Ambrosius, ideoque ex hoc etiam capite libellum hunc Ambrosio abiudicauerint. uerum, ut Nicete mentem hoc loci intimius exploremus et securius assequamur, ut eumdem etiam ab omni prorsus Montanistarum ac Nouatianorum errore uindicemus,  distinguamus oportet in re huiusmodi doctrinam a disciplina. Aliud namque est negare Ecclesie facultatem peccata aliquot grauiora remittendi; ut puta mechiam, homicidium, et lapsum in idololatriam; quod Montanistarum et Nouatianorum capitale erat, et in quo precipue a catholica doctrina dissentiebant: et aliud quorumdam similiter criminum reis, etiam post actam ex Ecclesie instituto penitentiam usque ad extremum uite, pacem nichilominus ac communionem denegare; que seuerior quidem nonnullarum Ecclesiarum ac quorumdam episcoporum, priscis Ecclesie seculis, et quinto etiam Nicete nostri, disciplina fuit. Quis autem dixerit Nicete uerba, de quibus agimus, potius sapere Montanistarum ac Nouatianorum damnatam doctrinam, quam catholicorum disciplinam alicubi, Nicete etiam etate, uigentem?

Communis interim apud Patres inuenitur distinctio peccatorum, ad sensum Scripturarum, inter peccata uidelicet in Deum, et peccata in fratres seu in homines, ut uidere est apud Morinum, de Sacramento  Penitentie, pluribus in locis; ubi etiam intelligas quam acriter locuti sint aduersus peccantes in Deum, quamue difficiliorem his ueniam semper ostenderint, ut ad maiorem penitudinis sensum pro peccatis huiusmodi eos excitarent, maioresque penitentie labores exigerent. Inter peccata porro in Deum merito recensebat Nicetas sue uirginis lapsum, quem tam sepe in eodem libello et adulterium in Dominum, et fidem Domino non seruatam appellauerat. Quin etiam, ex peccatis huiusmodi in Deum, dubium nullum est lapse huius peccatum inter grauiora locum habuisse penes Nicetam; seu quia praue uoluntatis potius quam humane fragilitatis indicia manifesta preferebat, seu quia aliorum etiam peccatorum habuerat consectaria, seu quia ad idem demum aperiendum inuita prorsus adacta fuerat, prout capite precedenti suo loco dictum fuit. Quis igitur miretur Nicetam, ex sententia canonis 13 concilii Illiberitani, quem citato capite superiore retulimus ubi disciplinam penitentialem  attigimus; quis, inquam, miretur Nicetam nostrum uirginem illam lapsam in earum numero habuisse, de quibus Patres illi sanxerunt his uerbis: »Placuit nec in fine dandam eis esse communionem,« id est peccatorum absolutionem, ut uiri docti uerbum illud communionis ibidem intelligunt; ideoque eidem dixisse, ne sibi presumeret ab humana die ueniam dari, quoniam que proprie in Dominum peccauerat, ab ipso solo eam conueniebat exspectare 286 remedium? Numquid Montanistarum aut Nouatianorum tinctos errore Illiberitanos Patres dixerimus, qui lapsas ex praua potius uoluntate quam ex infirmitate uirgines, etiam in exitu uite communione, hoc est absolutione, priuarunt? Non id certe eos decreuisse, quia nullam agnoscerent in peccatis huiusmodi relaxandis Ecclesie facultatem, uel ipsum uerbum placuit, quod usurpant, satis ostendit; unde eorum peculiaris hac super re uoluntas emergit, que disciplinam  dumtaxat respicit, non doctrinam: quasi nimirum dixissent, placuit, id est uisum fuit expedire, neque in fine dandam imposterum communionem huiusmodi reis, que ceteroquin ex Ecclesie potestate dari posset, queque data hactenus fuit.

Multam quidem disputandi materiam et hic et alii Illiberitani canones theologis et eruditis prebuerunt, ubi seuerior quedam disciplina in re penitentiali statuta fuit, et ubi non uno in loco negatur communio, absolutio scilicet, quorumdam criminum reis etiam in exitu uite. uerum non alia de causa id factum fuisse communis sententia est, nisi ut facilius homines absterrerentur a grauioribus hisce peccatis, de quibus nullam sperare possent ab Ecclesia indulgentiam; et ut reapse nulla aut pene nulla adesset occasio seueritatis huiusmodi adhibende. Hodie quidem seueritatis huius uestigium non exstat: sed ex hac etiam ueteri seueritate uigens disciplina processisse uidetur, qua quorumdam peccatorum absolutio, extra mortis articulum, uni summo pontifici reseruata est, et quorumdam  quoque singulis episcopis in propriis diecesibus; ut aliqua saltem, aut maior aut minor, obtinende ab Ecclesia uenie difficultas promptiores homines reddat in his fugiendis criminibus, et ita generatim Christiani nominis sanctitati salubriter consultum sit. Alia similiter priscis seculis obtinebant discipline capita duriora, que postea aut ex parte aut ex integro in desuetudinem abierunt: atque de his generatim rationem reddens sanctus Augustinus, epistola 185, ad Bonifacium, num. 45, aiebat, quod multas cogunt inuenire medicinas multorum experimenta morborum:« ubi etiam de quodam agens discipline rigore erga clericos ob crimen aliquod penitentia functos, ita scribebat: »Ut constitueretur in Ecclesia, ne quisquam post alicuius criminis penitentiam clericatum accipiat, uel ad clericatum redeat, uel in clericatu maneat, non desperatione indulgentie, sed rigore factum est discipline: alioquin contra claues datas Ecclesie disputabitur, de quibus dictum est, Que solueritis in terra, soluta erunt et in celo.«  Discipline itaque rigor, qui, ob commune bonum Ecclesie, Patres Illiberitanos induxit ad communionem, id est absolutionem, lapsis ex praua uoluntate uirginibus, etiam in uite exitu, denegandam, licet de Ecclesie clauium uirtute non dubitarent; rigor hic discipline, non autem Nouatiani aut Montanistici dogmatis persuasio, Nicetam quoque nostrum adegit, ut lapse sue communionis itidem, omnis scilicet uenie ab Ecclesia obtinende spem adimeret, et Dei unius misericordie eam reseruaret.

Seuerior quidem huiusmodi disciplina, etsi Illiberitanorum Patrum auctoritate probata, numquam tamen communis Ecclesie disciplina fuit, ut notant eruditi, neque diu locum obtinuit. Quinimmo abusus fortasse huius seueritatis, qui in damnum demum cederet discipline, id effecit, ut in desuetudinem tandem abiret, et ut Romani presertim pontifices, benignitati potius quam seueritati semper studentes, illam non semel improbarint. Quinto tamen seculo eamdem  adhuc obtinuisse, ita ut ea, alicubi 287 tunc quoque locum habente, uti potuerit cum lapsa sua Nicetas absque censura, ex eorumdem Romanorum pontificum epistolis colligimus, qui hac super re eodem seculo ad episcoporum consulta respondebant. Ita namque initio seculi quinti, anno uidelicet 403, scribebat sanctus Innocentius papa I, ad Exsuperium episcopum Tolosanum, epistola 6 apud Constantium, Epistole Romanorum pontificum, col. 792 editionis Parisiensis; qui Exsuperius eumdem interrogauerat quid de iis obseruari oporteret, qui post baptismum omni tempore incontinentie uoluptatibus dediti, in extremo fine uite sue penitentiam simul et reconciliationem communionis exposcebant, et contra quos Illiberitani presertim canones stare uidebantur, ut ipse annotat hoc loci eruditus editor. »De his  obseruatio prior, durior; posterior, interueniente misericordia, inclinatior. Nam consuetudo  prior tenuit, ut concederetur penitentia, sed communio negaretur. Nam cum illis temporibus crebre persecutiones essent, ne communionis concessa facilitas homines de reconciliatione securos non reuocaret a lapsu, merito negata communio est; concessa penitentia, ne totum penitus negaretur: et duriorem remissionem fecit temporis ratio. Sed postquam Dominus noster pacem Ecclesiis suis reddidit, iam depulso terrore, communionem dari abeuntibus placuit, et propter Domini misericordiam, quasi uiaticum profecturis, et ne Nouatiani heretici, negantis ueniam, asperitatem et duritiam sequi uideamur. Tribuetur ergo cum penitentia extrema communio: ut homines huiusmodi uel in supremis suis, permittente Saluatore nostro, a perpetuo exitio uindicentur.« En ex Innocentii uerbis duplicem in eadem re disciplinam, duriorem ueterem, inclinatiorem alteram, utramque uero, pro temporis diuersitate quo inducta fuit, laudabilem; atque illam quidem, quamuis duram et Nouatianismo specie tenus affinem, a Nouatianorum  tamen placitis reapse alienam. En duriorem illam suo adhuc tempore alicubi obtinentem, cum posteriorem interroganti Exsuperio preferendam ea etate suadeat. uideri potest et alia eiusdem pontificis ad Decentium Eugubinum epistola ordine 25, ad annum spectans 416, apud eumdem Coustantium citate editionis col. 862, ubi capite 7, morem Romane Ecclesie eidem ostendit; non sinendi scilicet, ut quisque de seculo absque communione discedat. Exstat et alia Celestini pape I, ordine 4, anni 428, ad episcopos prouincie uiennensis et Narbonensis, ibidem, col. 1067, ubi capite 2 penitentiam morientibus denegantes grauiter reprehendit.

Sed sancti Leonis Magni epistola in editione Balleriniorum 108 Theodoro Foroiuliensi in Gallia episcopo inscripta, et ad annum pertinens 452, id est ad ipsam Nicete nostri etatem, inspicienda est; que multum ad Nicete ipsius defensionem effundit luminis super seueriori sua, quam sequitur, disciplina, negande uenie in quibusdam maioribus in Deum criminibus,  etiam post totius uite cursus penitentiam. »His  qui in tempore necessitatis, et in periculi urgentis instantia, presidium penitentie, et mox reconciliationis implorant, nec satisfactio interdicenda est, nec reconciliatio deneganda: quia misericordie Dei nec mensuras possumus ponere, nec tempora definire, apud quem nullas patitur uenie moras uera conuersio . . . In dispensandis itaque Dei donis non debemus esse difficiles, nec accusantium se lacrymas gemitusque negligere, cum ipsam penitendi affectionem 288 ex Dei credamus inspiratione conceptam.« Capite uero sequenti, post notatam illorum Christianorum incuriam, qui differunt de die in diem conuerti ad Dominum, et tempus sibi satisfactionis in fine uite constituunt, eligentes illius temporis angustias, quo uix inueniat spatium uel confessio penitentis, uel reconciliatio sacerdotis, ita prosequitur: »uerum, ut dixi, etiam talium necessitati ita auxiliandum est, ut  et actio illis penitentie, et communionis gratia, si eam, etiam amisso uocis officio, per indicia integri sensus postulant, non negetur. At si aliqua ui egritudinis ita fuerint aggrauati, ut quod paulo ante poscebant, sub presentia sacerdotis significare non ualeant, testimonia eis fidelium circumstantium prodesse debebunt, ut simul et penitentie et reconciliationis beneficium consequantur: seruata tamen regula canonum paternorum circa eorum personas, qui in Deum a fide discedendo peccarunt.« Hactenus sanctus Leo ad episcopi Foroiuliensis instructionem super peccatorum reconciliatione antequam e uita discedant. Hic interim obiter liceat annotare, ex hoc diui Leonis textu, sicut etiam ex alio prius allato sancti Innocentii pape primi ad Exsuperium Tolosanum, ex his scilicet recte perpensis, confirmari, communionis uocem ab Illiberitanis Patribus, canone 13, et alias quoque adhibitam, ac sepe eodem sensu etiam postea  priscis temporibus repetitam, idem ualuisse ac ueniam et absolutionem a peccatis, prout antea dictum fuit: de quo, si lubet, uideas presertim Seluagium Antiquitatum Christianarum Institut. lib. III, cap. 9, § 4, et cap. 11, § 4 et 5, necnon clarissimum presulem Ioannem Deuotum Institutionum Canonicarum lib. II, tit. 2, sectione 4, de Penitentia, § 87.

Ut autem ad diuum Leonem reuertamur, atque ad scopum allate ex eodem pro Niceta nostro auctoritatis: non hic quidem ipsissima res est de qua Nicetas, ut constat; sed eadem nichilominus ratio est discipline, concedende ne scilicet, an negande in mortis articulo uenie quibuslibet peccatoribus, penitentiam simul ac ueniam uno tempore flagitantibus, prout Foroiuliensis episcopus Romanum pontificem consuluerat. Atque hic profecto penitentie mentio est, simulque: reconciliationis illico post datam penitentiam in fine uite largiende; ut prorsus numquam contingat dare tunc penitentiam, et nichilominus reconciliationem ueniamque negare, ita ut peccator a  Deo solo exspectet remedium; nisi tantum de personis eorum, agatur, qui in Deum a fide discedendo peccarunt, cum quibus solis seruanda dicitur regula canonum paternorum, durior scilicet aliqua agendi ratio ab antiquis canonibus indicta, de qua Innocentius supra; atque ea ipsa fortasse, quam cum lapsa sua ad normam illorum canonum, uti diximus, seruauit Nicetas; quamque in primo et secundo ex canonibus precitati concilii Illiberitani, necnon in postremo canone 22 concilii primi Arelatensis anni 314 statutam habemus, ut huiusmodi scilicet apostate neque in fine uite communionem accipiant, prout apud Labbeum, Conciliorum cura Coleti tomo I, col. 992, et col. 1453. Concludamus igitur, Nicete nostri uerba ad Lapsam, capite 8, num. 38, nequaquam Montanismum aut Nouatianismum sapere, sed tantummodo rigidam quamdam pre se ferre disciplinam; que iustis de causis inducta olim fuerat, pro grauioribus in Deum delictis, apud quasdam Ecclesias; que auctoritate gaudebat uenerabilium Conciliorum, simul ac  praxi episcoporum per orbem non infimi gradus; que ipsius Nicete quoque tempore adhuc obtinebat, maxime uero in Gallia; queque etiam 289 ex diui Leonis sententia, etsi non amplius in tot criminibus que antiqui canones respiciebant, sicut neque fortasse in peculiari euentu alicuius sacre uirginis lapse, qui Nicete euentus fuit; in apostatis tamen, qui in Deum a fide discedendo peccarunt, adhuc erat retinenda. Quid uero si dixerimus, potuisse Nicetam lapse sue mentionem facere durioris illius ueteris discipline, ut ita eam, que peccatum confessa fuerat inuita, et amplius terreret, et ad maiores penitentie fructus faciendos adigeret; quin ipse tamen propositum habuisset eam absque reconciliatione communionis dimittere saltem in exitu uite, aut etiam post iustum temporis spatium inter penitentie labores summo feruore peractum? Utcumque demum sit, iam nulla in Nicete uerbis, de quibus agimus, remanet difficultas, que fidem ipsius labefactare ullo modo uideatur:  quod hic nostrum erat ostendere.

Difficultatem aliquam septimo et ultimo loco facessere possent Nicete uerba que legimus Explanationis capite 7, ubi, de Spiritu sancto ipse disserens, uidetur in ea esse sententia, ut peccata in Spiritum sanctum prorsus irremissibilia arbitretur, tum in hoc seculo, tum in futuro; ita ut non solum Ecclesie clauibus non sint subiecta, sed neque omnino ab ipso Deo misericordiam et ueniam obtinere umquam possint; ait enim: In quem Spiritum sanctum si quis blasphemauerit, non habet remissionem neque in hoc seculo, neque in futuro, sicut ipse Dominus pronuntiauit.« uerum Nicetas nostra hic defensione non indiget; habet enim prolate sententie defensorem ipsum Euangelicum textum, immo ipsissima Christi Domini uerba, que ex Euangelio in suum sermonem Nicetas assumit, nichil iis addens, nichil demens, ut ueluti seueriorem ex sensu suo sententiam redderet. Ita namque Dominus noster Matthei  XII, 31 et 32: »Ideo dico uobis: Omne peccatum et blasphemia remittetur hominibus, Spiritus autem blasphemia non remittetur. Et quicumque dixerit uerbum contra Filium hominis, remittetur ei: qui autem dixerit contra Spiritum sanctum, non remittetur ei, neque in hoc seculo, neque in futuro.«

Ioannes quidem Morinus in alias citato Commentario suo Historico de Sacramento Penitentie libro IX, capite 28, multis adductis sanctorum ueterum Patrum testimoniis probandum sibi proposuit, antiquos Patres plerosque crimen unicum adeo exsecrabile iudicasse, ut illius reis ueniam neque ab Ecclesia, neque a Deo umquam esse concedendam dixerint; atque hoc crimen precipue illud esse, quod ex Euangelio crimen in Spiritum sanctum nuncupatur. Natalis uero Alexander, Historie Ecclesiastice seculo III, dissertatione 22, paulo ante medium, contra Morinum ostendit Patres reipsa nullum agnouisse crimen, quod a Deo et ab Ecclesia remitti non possit, quantumuis aliquorum uerba specie tenus id pre se ferre uideantur; quod  et facit, pleraque expendens loca Patrum a Morino ipso relata, addens quod ille non semel omisit, et obscura clarioribus conferens et explanans, ut nichil super hac re desiderandum supersit. Cum Nicetas noster nichil omnino dicat in allato Explanationis sue loco ex sententia propria, sed unice referat Christi uerba que attulimus; non est cur illi gratis adpingamus sensum a communi aliorum Patrum sensu alienum, ut irremissibilia prorsus docere uoluerit, tum in hoc seculo tum in futuro, peccata in Spiritum sanctum. Nicetas igitur, ex communi aliorum Patrum mente, non potuit non intelligere ideo irremissibilia peccata in Spiritum sanctum tum in hoc seculo tum in futuro, non quia reipsa 290 peccatum aliquod huiusmodi remitti absolute non possit et a Deo et ab Ecclesia, neque quod nusquam reapse condonetur; sed quia remittitur difficilius, quoniam qui in Spiritum sanctum peccant, seu, exempli gratia, fidem semel susceptam uoluntarie ac nemine persequente deserentes,  seu Dei opera negantes et nature uiribus unice tribuentes, seu alio quouis modo in Spiritum blasphemantes, et dona gratie Dei minime agnoscentes; hi omnes maius apponunt gratie impedimentum ad misericordiam obtinendam, nullamque habent peccati excusationem, seu ex ignorantia, seu ex infirmitate, prout alii peccatores; et ita in finalem etiam impenitentiam, ut plurimum, a diuina iustitia derelinquuntur, ob quam sane habere non possunt remissionem neque in hoc seculo, neque in futuro.

Quid uero si uerbis illis Nicetas indicare uoluerit hereticos Macedonianos, uere blasphemos in Spiritum sanctum, quia illius diuinitatem, et cum Patre et Filio equalitatem negabant? Probabilius sane uidetur eo loci Nicetam, post assertam sancti Spiritus diuinitatem, eiusque a Patre processionem, post explicata sancti Spiritus opera ad animarum sanctificationem, et beate eternitatis consecutionem, prout ibidem apparet, communire tandem uoluisse competentes suos aduersus huiusmodi hereticos, eorumque errorem,  qui directa blasphemia est in Spiritum sanctum; per quam Spiritum ipsum ita a se excludit creatura humana, ut dum in hac impietate perseuerat, impos reddatur ad penitentie affectum, ad cordis compunctionem, et ita etiam ad indulgentie remedium. Hoc prorsus modo eadem Christi uerba, eademque Nicete etate, referebat sanctus Leo Magnus, sermone 75 de Pentecost. 1, capite 4, dicens: »Macedonianos pariter detestamur, qui licet Patri et Filio tribuant equalitatem, Spiritum tamen sanctum inferioris putant esse nature: non considerantes eam blasphemiam se incidere, que neque in presenti seculo, neque in futuro sit remittenda Iudicio, dicente Domino: Quicumque dixerit uerbum contra Filium hominis, remittetur ei; qui autem dixerit contra Spiritum sanctum, non remittetur ei, neque in hoc seculo, neque in futuro. Permanens itaque in hac impietate sine uenia est, quia excludit eum a se per quem poterat confiteri;  nec umquam perueniet ad indulgentie remedium, qui patrocinaturum sibi non habet aduocatum. Ab ipso enim est inuocatio Patris, ab ipso sunt lacryme penitentium, ab ipso sunt gemitus supplicantium: et nemo potest dicere Dominum Iesum, nisi in Spiritu sancto .« Hactenus sanctus pontifex. Nihil igitur est cur suspicemur Nicetam nostrum a communi Patrum et Ecclesie sententia desciuisse, dum peccatum seu blasphemiam in Spiritum sanctum ex Christi Domini uoce asseruit remissionem non habere, neque in hoc seculo, neque in futuro.

Hic tandem finis esto dissertationis nostre de sancto Niceta episcopo Aquileiensi. Prolixitatem primo aspectu, uti in prefatione preoccupauimus, accusauerit quispiam; maxime uero in auctore illustrando, cuius Opera que supersunt, queque nunc primum coniuncta eduntur, paucis constant paginis. Prolixitatem nos quoque non inuiti fatemur, quam tamen, cum primum tabule manum admoueremus, neutiquam preuidebamus; quamque ceteroquin in illustrando  Ecclesie Patre quinti seculi, nondum satis noto, frustra prorsus expensam nemo facile iudicauerit. Sed utinam hoc uno tantum laboret uitio lucubratio nostra. Plura utique deprehendet 291 lector castigatione digna: neque nos ii sumus qui temere persuasum habeamus numquam errasse; quamquam ab erroribus precauere animus semper fuerit. Libuit in argumento suapte natura sterili, neque uberiori calamo utrinque plene hactenus agitato, hac illac peruagari amenitatis gratia, atque longius etiam quam par esset quandoque discurrere; licet demum ad centrum, uti aiunt, etiam procurrentes lineas quas duximus referri putemus. In hoc uero discursu non interdum offendere, tenuitatis nostre quodammodo non fuisset. Quod precipuum operis erat, id confidimus perfecisse; ostendentes nimirum contra opinionem potissimum uiri clarissimi Ioannis Prosdocimi Zabei, quem hic, in exitu quoque scriptionis, honoris causa nominatum uolumus; ostendentes, inquam, Niceam  seu Nicetam illum, Romatiane ciuitatis episcopum a Gennadio, aliisque post eum scriptoribus appellatum, atque auctorem recens detecte Explanationis Symboli ad competentes, necnon et iamdiu noti libelli ad uirginem lapsam, aliorumque similiter opusculorum que Gennadius idem recenset, queque aut interierunt aut adhuc latent, non esse Niceam seu Nicetam Dacum sancti Paulini Nolani episcopi amicum, eiusdemque laudibus celebratum; sed esse reipsa Niceam seu Nicetam episcopum nostrum Aquileiensem, qui sancti Leonis Magni tempore floruit, et ad quem eiusdem sancti pontificis percelebris exstat epistola. Difficultates erant soluende sententie huic repugnantes; seu que ab eodem uiro clarissimo in dissertatione sua producte fuerant, necnon et ab eruditissimo Michele Denis Palatine nuper uindobonensi bibliothece prefecto; seu que probabiliter producende essent aduersus momenta, quibus innititur propositio nostra: idque prestitum fuit, prout res postulabat; ac nonnullis presertim ad trutinam reuocatis uarie  eruditionis capitibus, et expensis Aquileiensis quoque Ecclesie quibusdam peculiaribus monumentis que fortasse, post illustrium etiam uirorum exercitationes, nouam aliquam inuestigationem non respuebant. De Nicete insuper persona, etate, patria, ceterisque ad eumdem pertinentibus rebus, que queri poterant, hic pertractari ex instituto debebant; sicut etiam de opusculis illius, tum que supersunt, tum que desiderantur, deque locis que in superstitibus, necnon in desideratorum laciniis, notatu utcumque digna erant; ne quidquam deesset, quod ad argumenti dignitatem grauitatemque spectaret. Hoc similiter, pro moduli nostri ratione, actum a nobis fuit; et ita quoque, ut facile uideamur peccasse potius nimietate rerum quam parcitate. Quidquid igitur sit, quod a nobis hactenus allaboratum est; conatum hunc qualemcumque indulgenti animo suscipiat lector, paratosque nos semper sciat nostra deserere, meliora sectari.





APPENDICULA. uETERA MONUMENTA DUO CAPITULI AQUILEIENSIS, Alterum duodecimi, alterum seculi decimi tertii, de quibus in dissertatione mentio est capite sexto, parte prima, pag. 116 .



I. Ex autographo tabularii Canonicorum Aquileiensium de anno 1183.

Nos Liuprandus Aquileiensis Ecclesie decanus, Oto diaconus, Ioannes diaconus, Hermannus diaconus thesaurarius, Gompertus diaconus, Ioannes diaconus, Rambaldus diaconus, Otacus diaconus, Mainardus subdiaconus, Artuicus subdiaconus, Rempotus presbyter, Petrus subdiaconus, Hermeinardus subdiaconus, Wernerius presbyter, Rodulfus diaconus, Megenardus presbyter, Eliseus presbyter, Leonardus diaconus, Magister Aldigerius acolythus, Thomas acolythus, Petrus presbyter de Utino, et uodescalcus subdiaconus, omnes canonici eiusdem Aquileiensis Ecclesie, Bertoldus uicarius Domini patriarche, Natalis presbyter uicarius Concordiensis episcopi, Dominicus presbyter uicarius Tergestini episcopi, Ioannes presbyter uicarius comitis, sicut iamdudum proposuimus, ita coram Deo et sanctis  eius promittimus manutenere iustitiam Aquileiensis Ecclesie, et prosequi ipsam coram Domino papa contra Gabrielem prepositum, qui contra priuilegium institutionis communis uite a uodalrico patriarcha apostolice sedis legato, consentiente cuncto capitulo, confectum, et contra priuilegium beati patris nostri Lucii pape de confirmatione eiusdem communis uite per nuntios nostros nobis directum ueniens, administrationem communis totius uite per comminationem propinquorum suorum, nobis propter timorem personarum nostrarum consentientibus, abstulit, et iniuste detinet; et quidquid Domino pape super hac controuersia statuere placuerit, nos cum omni obedientia et deuotione uolumus recipere.

Et ego Liuprandus presbyter Aquileiensis decanus dico, etc. Omissis. Ego Dominicus presbyter uicarius Wernardi Tergestini  episcopi dico, etc. Omissis. Ego Natalis presbyter uicarius Concordiensis episcopi dico, etc. Omissis.

Nos omnes prenominati canonici addimus ad hec, et uno ore testificamur, quod per mediatores nostros obtulimus preposito redditus duodecim marcarum annuatim, si ipse uellet quiescere et non auferre nobis administrationem. Sed ipse nobis, consilio fratrum suorum et aliorum qui in rusticos nostros  modo dominantur et bona eorum diripuerunt, respondit quod nichil reciperet nisi sibi administrationem traderemus. Quod ipse prepositus preter debitum factum indebita exactione rusticos exspoliauit, et idem fecit sacerdotibus postquam accepit administrationem, unde multi ex rusticis nostris, sicut ipsi dixerunt, iam de mansis nostris aufugissent, nisi ad manus et potestatem nostram umquam redire sperarent. Et damus licentiam nuntiis sic iurandi in animabus nostris. + Signum suprascriptorum canonicorum, qui hoc rogauerunt fieri.

Petrus uener. Caprulane Ecclesie presbyter et canonicus atque palatii uenet. notarius rogatus a decano et ab aliis fratribus suprascriptis, sicut ex ore eorum singillatim audiui, ita scripsi, compleui, et roboraui, anno Domini millesimo centesimo octuagesimo tertio, octauo die exeunte mense Octobr., indictione secunda, Caprulis.



II.  Actus Capituli Aquileiensis de anno 1260.

Nos Asquinus decanus cum capitulo Aquileiensi, uidelicet uenerabilibus episcopis Bonacursio Emoniensi et Conrado Iustinopolitano, Artico de Castelerio, uuodolrico decano ciuitatensi, uuarnerio de Cucanea, Magistro Henrico de Pulcinico, Magistro ualtero, Alberico cantore, Rozio de Osopio, Bonafide, Rodulfo de Moruzio, Magistro uillielmo scholastico, Conrado de Brazaco, Ricoldo preposito Concordiensi, uuodalrico de Cucanea, Ferrarino, Leonardo de Feugnaco, Berardo preposito sancti Felicis, et Hermanno de Utino canonicis Aquileiensibus, statuimus et iuramento interposito firmiter promittimus seruare indulgentiam diminutionis numeri canonicorum usque ad 24 factam in Ecclesia Aqui leiensi per uenerabilem patrem D. G. patriarcham Aquil. auctoritate sedis apostolice, nec contrafacere uel uenire aliquo modo uel ingenio, aliquem eligendo uel recipiendo in canonicum, et in fratrem, communiter uel diuisim, uel alicui assignando prebendam  aliquam seu locum in choro et capitulo atque stallum in preiudicium numeri supradicti canonicorum. Immo nos predictam indulgentiam diminutionis numeri canonicorum usque ad 24 factam, pro posse bona fide, quantum de iure poterimus, defendemus. Si quis autem canonicorum contra hoc fecerit, uel attentare presumpserit, per annum sit a prebenda Aquil. suspensus. Ad cuius rei certitudinem et stabilem firmitatem presens statutum fecimus nostri sigilli pendentis munimine roborari. Actum in capitulo Aquileiensi, currente anno Domini 1260, die sexto intrante Martio, sexta indictione.




uolume back matter




INDICES IN OPERA S. PETRI CHRYSOLOGI.





INDICULUS ALPHABETICUS SERMONUM S. PETRI CHRYSOLOGI



A
    De Adam primo et nouissimo, CXuII, 520.
    S. Adelpho episcopo, CXXXuI, 567. 
    De S. Andrea apostolo, CXXXIII, 563.
    S. Apollinare episcopo et Mart. CXXuIII, 552.
    Apostolorum conuocatione, uirtute, et paupertate CLXX
    644 
    De Archisynagogi filia, XXXIII, 292; XXXIu, 296; XXXuI,
    301.
    Auro, XXIX, 281.

C
    De Ceco, CLXXuI, 663.
    Calendis ianuariis superstitione pollutis, CLu, 609.
    Cananea, c, 479.
    Cathedra pestilentie, XLIu, 322.
    Centurione, Xu, 234; CII, 484.
    Charitate paterna in filios. Lu, 352.
    Christo apostolos pauperes eligente, XXuIII, 278; XXIX,
    281; XXX, 284.
    apostolos curatum morbos mittente, CLXX, 644.
    fabri filio, XLuIII, 333; XLIX, 387.
    formas uarias suscipiente, CLXX, 644.
    fugiente in Aegyptum, CL, 599; CLI, 602.
    generato, seu Generatione eius, CXLu, 588; CXLuI, 591.
    ieiunante, XI, 219; XII, 222; XIII, 226.
    incarnato, seu Incarnatione, CXLI, 577; CXLuII, 594;
    CXLuIII, 596.
    Magdalenam defendente, XCIu, 464.
    manducante cum Publicanis, XXuIII, 278; XXIX, 281;
    XXX, 284.
    Mattheum uocante, ibid.
    nato, seu Natiuitate, CXLIX, 598.
    resurgente, seu Resurrectione, LXXIu, 408; LXXu,
    411; LXXuI, 414; LXXuII, 417; LXXuIII, 420; LXXIX,
    422; LXXX, 424; LXXXII, 430.
    Resurrectionem suam manifestante,
    1o mulieribus e monumento regredientibus, LXXuI,
    414; LXXX, 424.
    2o duobus euntibus in Castellum, LXXXII, 430.
    3o discipulis absente Thoma, LXXXI, 427; LXXXIu,
    436.
    4o presente Thoma, LXXXIu, 436.
    5o ad mare Tiberiadis, LXXuIII, 420.
    6o apostolis recumbentibus, LXXXIII, 432.
    templum ingrediente, LXXXu, 440.
    tentato, XI, 219; XII, 222; XIII, 226.
    Confessione peccatorum, XLuI, 328.
    Consecratione episcopi. uid. Episcopi.
    Consilio impiorum, XLIu, 322.
    Cursu pro corona glorie, CXIX, 524.
    S. Cypriano martyre, CXX, 526.

D
    De Demoniaco, XuII, 243.
    Demoniacis duobus, XuI, 238.
    Demoniaco surdo et muto, LI, 342; LII, 344.
    Dei paterna in nos dilectione, Lu, 352.
    Deo, ut uideatur, CXXXI, 557.
    Delicti, abundantia propter legem, CXII, 507.
    Delicto fratri remittendo, CXXXIX, 572.
    Dilectione Dei. uid. Dei.
    Discipulis illotis manibus prandentibus, CLXXI, 647.
    Dispensatore fideli, XXuI, 272.
    Diuisione Ecclesie et Synagoge, CLXIu, 630.
    Diuisionem hereditatis petente, CLXII, 625.
    Diuite et Lazaro, LXuI, 386; CXXI, 529; CXXII, 533;
    CXXIII, 536; CXXIu, 540.
    Diuite agrum feracem habente, CIu, 490.
    Drachma perdita, CLXIX, 641.

E
    De Ecclesie et Synagoge diuisione, CLXIu, 630.
    Eleemosyna, uII, 205; uIII, 208; IX, 211; XLI, 314; XLII,
    317; XLIII, 320.
    Eleemosyne fructibus, XIu, 231.
    Epiphania et Magis, CLuI, 611; CLuII, 614; CLuIII, 616;
    CLIX, 619; CLX, 620.
    Episcopi consecratione, CXXX, 556; CLXu, 633; CLXXu,
    656.
    Exsultatione spirituali, et peccatorum confessione, XLuI,
    328.

F
    De S. Felicitate, CXXXIu, 564.
    Fermenti parabola, XCIX, 477.
    Ficu infructuosa, CuI, 495.
    Fide, sub qua reposita est salus, CX, 503.
    Fidelium unitate, CXXXII, 561.
    Figura seculi uitanda, et forma Saluatoris assumenda,
    CXX, 526.
    Filiis duobus, prodigo et frugi, scilicet prodigi abscessus
    a patre, I, 183.
    Reditus ad patrem, II, 187.
    Patris occursus ad filium, III, 190.
    Liuor senioris in prodigum redeuntem, Iu, 194.
    Iudeus et Gentilis in his figurati, u, 197. 
    De Filio uidue a mortuis excitato, CIII, 487.
    Fuga Christi. uid. de Christo.

G
    De Gentili populo, u, 197.
    Gentilium uocationis letitia, uI, 202.
    Gentium superstitione in kal. Ian., CLu, 580.
    Gratia per Christum habita, CXII, 507.
    Gratie legem abrogante, CXu, 515.
    Gratie seruis ac legis, CXIu, 512.
    Gratitudine hominis in Deum, CLXI, 622.

H
    De Hemorrhoissa, XXXIII, 292; XXXIu, 296; XXXu, 299;
    XXXuI, 301.
    Hereditatis diuisionem petente, CLXII, 625.
    Herode, et D. Ioanne Baptista, CLXXIII, 650.
    Homine, ut sit hostia et sacerdos Deo, CuIII, 499.
    Homine orante Deum, ne arguat in ira, XLu, 325.
    Hominis gratitudine in Deum, CLXI, 622.
    Hostia corporis et anime Deo rationabiliter offerenda,
    CIX, 501.
    Hypocrisi, uII, 205; IX, 211; CLXXII, 648.

I
    De Igne celesti, CLXIu, 630.
    Impiorum consilio, XLIu, 322.
    Infantium nece, CLII, 604; CLIII, 607.
    Infidelibus ducendis ad Baptismum, X, 214.
    Infirmitatis spiritum habente, Cu, 492.
    Iniuria equo animo toleranda, XXXuIII, 306.
    Inuidia Iu, 194; XLuIII, 333; XLIX, 387; CLXXII, 648.

I
    De Ieiunio, uIII, 208; XLI, 314; XLII, 317; XLIII, 320.
    Ieiunio quadragesimali, XII, 222; XIII, 226; CLXuI, 634
    Ieiunio et tentatione Christi. uid. de Christo.
    Ieiunio Phariseorum et discipulorum Ioannis, XXXI, 287.
    Ioannis Baptiste Annuntiatione et Conceptione a Sermone
    LXXXuI ad XCII. 441-458.
    Ioannis Bapt. Predicatione, CXXXuII, 568; CLXuII. 636.
    Ioannis Bapt. Decollatione, CXXuII, 549; CLXXIu, 653.
    Ioanne Bapt. et Herode, CLXXIII, 650.
    Ione prophete signo, XXXuII, 303.
    Ioseph sponso, CXLuI, 591.
    Ioseph uolente dimittere Mariam, CXLu, 588.
    Iudaico populo, u, 197.
    Iudeorum admiratione, LXXXX, 440.
    Iudeorum liuore et obstinatione, CXXXI, 557.
    Iudeorum pena, Lu, 352.
    Iustificatione ex Deo per Christum, CX, 503.

L
    De Letitia spirituali, XLuI, 328.
    Letitia uocationis Gentium, uI, 202.
    S. Laurentio martyre, CXXXu, 565.
    Lazaro a mortuis suscitato, LXIII, 375; LXIu, 379; LXu,
    386.
    Lazaro, et Diuite, LXuI, 386; CXXI, 529; CXXII, 533;
    CXXIII, 536; CXXIu, 540.
    Lege abrogata per gratiam, CXu, 515
    Legis et gratie seruis, CXIu, 512.
    Lege, per quam cognoscitur peccatum, CXuI, 517.
    Lege, per quam abundauit delictum, CXII, 507.

M
    De Magdalene conuersione, XCIII, 460; XCIu, 464; XCu
    467.
    Magis. uid. De Epiphania.
    Manibus illotis in prandio. uid. De Discipulis.
    Manum aridam habente, XXXII, 289.
    Manifestato Christo in Resurrectione. uid. De Christo
    Marcellino episcopo, CLXXu, 656.
    Margarita inuenta, XLuII, 331.
    Marie uirginis annuntiatione, CXL, 575; CXLII, 579
    CXLIII, 582; CLXIu, 585.
    Marie uirginis partu, CLXXu, 656.
    Maria sponsa matre, CXLuI, 591.
    Maris tempestate sedata, XX, 253; XXI, 257.
    Matthei Publicani et diuitis uocatione, XXuIII, 278; XXIX
    281; XXX, 284.
    Morte, CXuIII, 522; CXXXI, 557.
    Morte habita per hominem, CXII, 507
    Morte a fidelibus contemnenda, et quare illam permiserit
    Deus, CI, 481.
    Morte pro Christo sumenda, CX, 503.
    Muliere spiritum infirmitatis habente, Cu, 492.
    Muto et surdo, LI, 342; LII, 344 

O
    De Oratione, XLIII, 320.
    Orationis perseuerantia, XXXIX, 309.
    Oratione hominis fragilis, XLu, 325.
    Oratione Dominica a Sermone LXuII ad LXXII, 390-404.
    Originali peccato, CXI, 505.
    Ouium centum parabola, CLXuIII, 639.

P
    De Pace, LIII, 347; CXXXuIII, 572; CXLIX, 598
    Paralytico, L, 339.
    Paschali solemnitate, LXXIII, 406.
    Pastore bono, XL, 312.
    Paterna Dei in nos dilectione, Lu, 352.
    Paterna in filios caritate, Lu, 352.
    Paupertate apostolis precepta, CLXX, 644.
    Peccato per legem cognito, CXuI, 517.
    Peccato per legem abundante, CXII, 507.
    Peccato confitendo, XLuI, 328.
    Peccato non inherendo, ut gratia abundet, CXIII, 510.
    Pestilentie cathedra, XLIu, 322.
    S. Petro episcopo Rauenne, CuII, 497.
    Phariseo murmurante, XCIu, 464
    Penitentia agenda, CLXuIII, 596.
    Prodigo. uid. De Filiis.
    S. Proiecto episcopo Corneliano, CLXu, 633.

Q
    De Quadragesimali ieiunio, XII, 222; XIII, 226; CLXuI, 634.

R
    De Reductione infidelium ad Baptismum, X, 214.
    Regni Dei promissione, XXIII, 263; XXu, 269.
    Regni Dei felicitate, XXIu, 266.
    Remittendo fratri delicto, CXXXIX, 572.
    Resurrectione carnis, CXuIII, 522.
    Resurrectione corporum, CXIII, 510.
    Resurrectione Christi. uid. de Christo. 

S
    De Sagena missa in mare, LXuII, 390.
    Saluatoris assumenda figura, CXX, 526.
    Salute sub fide reposita, CX, 503.
    Scandalo tollendo, XXuII, 275.
    Scriba Christum sequi non permisso, XIX, 249.
    Seculi uitanda figura, CXX, 526.
    Separatione facta a Christo, CLXIu, 630.
    Seruo regresso ab agro, CLXI, 622.
    Seruo uigili, XXII, 259; XXIu, 266.
    Seruis legis et gratie, CXIu, 512.
    Socru Petri infirma, XuIII, 246.
    Sinapis grano, XCuIII, 474.
    S. Stephano protomartyre, CLIu, 490.
    Superstitione in kal. Ianuariis, CLu, 588.
    Surdo et muto, LI, 339; LII, 344.
    Symbolo apostolorum a Sermone, LuI ad LXII, 354-371.
    Synagoge et Ecclesie diuisione, CLXIu, 379.
    Syrophenissa. uid. De Cananea.

T
    De Tempestate maris sedata, XX, 253; XXI, 257.
    Tentatione et ieiunio Christi. uid. De Christo.
    Terrenorum cura despicienda, XXII, 259; XXIII, 263; XXu,
    269, CLXIII, 628.

U
    De Unitate Fidelium, CXXXII, 561.

u
    De uia peccatorum, XLIu, 322.
    uidue filio excitato, CIII, 487.
    uillico iniquo, CXXu, 543; CXXuI, 546
    uirtutibus inseruiendo, CXIII, 536.
    uita per Christum habita, CXII, 507.

Z
    De Zacheo, LIu, 348.
    Zizaniis, XCuI, 469; XCuII, 471.







INDEX EuANGELIORUM ET EPISTOLARUM Que in Chrysologo enarrata sunt.


Cum intelligeremus, humanissime Lector, doctas D. Petri Chrysologi Conciones non parum Christianis Ecclesiasticis subseruire posse, si omnia in eum ordinem congesta essent, quo sunt Ecclesiastico ritu in Templis explicanda; uoluimus diligentie nostre nonnichil adhibere, ut tuum redimeremus laborem. Hunc itaque Indicem tibi confecimus omnium Euangeliorum et Epistolarum, que in Chrysologo enarrata inuenies.

    Die sancto Natali Domini.
    Euangelium Luce II. Exiit edictum a Cesare. Sermone 175.
    Die sancti Stephani protomartyris.
    Sermo 154, citra Euangelicam lectionem.
    Die sanctorum Innocentium.
    Euang. Matth. II. Apparuit Angelus Domini in somnis Ioseph.
    Serm. 150, 151, 152, 153.
    Die Circumcisionis Domini.
    Sermo 155, citra Euangelicam lectionem.
    In Epiphania Domini.
    Euang. Matth. II. Cum natus esset iehsu. Serm. 156, 157,
    158, 159, 160.
    Dominica intra octauas Epiphanie.
    Epistola ad Roman. XII. Obsecro uos, fratres, per misericordiam
    Dei. Serm. 108, 109, 110.
    Dominica Iu post octauas Epiphanie.
    Euang. Matth. uIII. Ascendente eo in nauiculam, 20, 21.
    Dominica u post octauam Epiphanie.
    Euang. Matth. XIII. Simile est regnum celorum homini.
    Serm. 96, 97.
    Dominica in Septuagesima.
    Epistola I Cor. IX. Nescitis quod si qui in stadio. Serm.
    119.
    Feria Iu, die Cinerum.
    Euang. Matth. uI. Cum ieiunatis, nolite fieri. Serm. 7 8
    22, 166 
    Feria u, in capite Ieiunii.
    Euang. Matth. uIII. Cum introisset Capharnaum. Serm.
    15, 102.
    Feria uI, in capite Ieiunii.
    Euang. Matth. uI. Attendite, ne iustitiam uestram. Serm. 9.
    Dominica I in Quadragesima.
    Euang. Matth. Iu. Tunc iehsu ductus est. Serm. 11, 12,
    13.
    Feria II post Dominicam I.
    In Psalmum XL. Serm. 14.
    Feria Iu post Dominicam I.
    Euang. Matth. XII. Tunc responderunt ei quidam. Serm.
    37
    Feria u post Dominicam I.
    Euang. Matth. Xu. Egressus iehsu uenit in partes. Serm.
    100.
    Feria u post Dominicam II Quadragesime.
    Euang. Luc. XuI. Homo quidam erat diues. Serm. 60, 121,
    122, 123, 124.
    Sabbato post Dominicam II Quadragesime.
    Euang. Luc. Xu. Homo quidam habuit duos filios. Serm.
    1, 2, 3, 4, 5.
    Feria III post Dominicam III Quadragesime.
    Euang. Matth. XuIII. Si peccauerit in te, frater. Serm. 139
    Feria Iu post Dominicam III Quadragesime.
    Euang. Matth Xu. Tunc accesserunt ad eum. Serm. 171. 
    Feria u post III Dominicam.
    Euang. Luc. Iu. Surgens autem iehsu de synagoga.
    Serm. 18.
    Feria III post Dominicam Iu.
    Euang. Luc. uII. Ibat iehsu in ciuitatem, que uocabatur.
    Serm. 103.
    Feria uI post Iu Dominicam.
    Euang. Ioan. XI. Erat quidam languens. Serm. 63,
    64, 65.
    Dominica in Passione.
    Euang. Ioan. uIII. Quis ex uobis arguet me. Serm. 131.
    Feria u post Dominicam in Passione.
    Euang. Luc. uII. Rogabat Iesum quidam Phariseus. Serm.
    93, 94, 95.
    Die sancto Pasche.
    Euang. Marc. XuI. Cum transisset Sabbatum. Serm. 72,
    73, 74, 75, 76.
    Feria III Pasche.
    Euang. Luc. XXIu. Dum hec loquuntur, stetit iehsu. Serm.
    18.
    Feria Iu Pasche.
    Euang. Ioan. XXI. Postea manifestauit se iterum iehsu.
    Serm. 78.
    Dominica I post Pascha.
    Euang. Ioan. XX. Cum ergo sero esset die illo. Serm. 84.
    Dominica II post Pascha.
    Euang. Ioan. X. Ego sum pastor bonus. Serm. 40.
    Feria II in Rogationibus.
    Euang. Luc. XI. Quis uestrum habebit amicum. Serm. 55.
    Die Dominice Ascensionis.
    Euang. Marc. XuI. Nouissime recumbentibus illis. Serm.
    83.
    Dominica III post Pentecosten.
    Euang. Luc. Xu. Erant autem appropinquantes ei. Serm.
    168.
    Dominica IX post Pentecosten.
    Euang. Luc. XuI. Homo quidam erat diues qui habebat.
    Serm. 125, 126. 
    Dominica XuI post Pentecosten.
    Euang. Luc. uII. Ibat iehsu in ciuitatem. Serm. 103.
    Dominica XXIu post Pentecosten.
    Euang. Matth. IX. Hec illo loquente ad eos. Serm. 33, 34,
    35, 36.
    Die sancti Andree.
    Serm. 133, citra expositionem Euangelicam
    Die sancti Thome Apostoli.
    Euang. Ioan. XX. Thomas unus ex iis. Serm. 84
    Die Annuntiationis.
    Euang. Luc. I. Mense sexto missus est. Serm. 140, 141,
    142, 143, 144.
    Die sancti Ioannis Baptiste.
    Euang. Luc. I. Fuit in diebus Herodis regis. Serm. 86,
    87, 88, 89, 90, 91, 92.
    In festo sancti Petri.
    Serm. 107, citra expositionem Euangelicam.
    Die sancti Laurentii.
    Serm. 135, citra expositionem Euangelicam.
    Die sancti Matthei.
    Euang. Matth. IX. Cum transiret inde iehsu, uidit hominem.
    Serm. 28, 29, 30.
    Die Decollationis sancti Ioannis Baptiste.
    Euang. Marc. uI. Audiuit rex Herodes. Serm. 172, 173,
    174.
    De beato Luca Euangelista.
    Euang. Marc. uI. Conuocauit iehsu undecim. Serm. 170.
    De uno Martyre.
    Sermo. 129, citra textus expositionem.
    Serm. 128, sine expositione Euangelica.
    Euang. Luc. XII. Noli timere pusillus grex. Serm. 22, 23.
    Euang. Luc. XII. Sint lumbi uestri precincti. Serm. 24.
    De uirgine martyre.
    Sermo 134, sine textu Euangelico.
    Die Dedicationis Templi.
    Euang. Luc. XIX. Ingressus iehsu perambulabat. Serm. 54.







INDEX RERUM ET uERBORUM NOTABILIUM IN SERMONES D. PETRI CHRYSOLOGI LOCUPLETISSIMUS. Numerus sermonem indicat; ubi uero omissus est, proxime antecedentem subintellige. [1Kb]



A
    Aaron primus pontifex in Lege fuit sacerdotii origo, 89. Filii Aaron puniuntur, 109.
    Abacuc. Cur expauerit, late, 68.
    Abel, portans agnum ad Dei sacrificium, sicut agnus assumitur, 109. uox eius in suo effusa sanguine magis sonat, 174.
    Abraham. Se mactabat in filio sacerdos et sacrificium, 10. uictima erat illius dilectio. Princeps celestis conuiuii ob humanitatem, 42. Deo Patri obediens. 55. Eius encomia, 66. Deum, et fauores illius recipit, 69. Ablactato Isaac facit epulum, 73. Decrepitus generat Isaac, 90. Se immolabat in filio, 108. Epulonem diuitem reprobat, 121. Innocens et diues, 121. Peregrinus, et hospes adiuuat peregrinos, 8. Hospitatur Deum. In gloria est dispensator. Mensa illius egenis preparata. Epuloni non miseretur, 122. Epulonem filium appellat, 123. Deum uidit in humana forma, 131. Moritur, sed non in eternum. Diem natalis Christi uidit, 17. Mortuus corpore, uiuit animo. Ex quibus non timeat, sed diligat Deum, 147. Nomen illi mutatur, 154. Manus pauperis est sinus Abrahe, 8. Filium offerens ligat, 10. Fidem suscipit, 14.
    Abscessus mente et loco dicitur, 1. A patre que mala producat. 2. Redeat fidenter ad patrem, qui ab eo recessit. 3. Filius recedens a patre diues, nec calceatus rediit. 3
     Abscondere uirtutes, bonum est, 7. Facultates in sinu pauperum, utile. Abscondere sua, nec accepta largiri, crimen est, 123. iehsu cur se abscondat a Iudeis, 131.
    Absentia corporis non obest, ubi fuerint corda sociata per fidem, 32.
    Absolutio peccatorum datur amore, 94. Iustis, non iniustis, datur apud inferos a Christo, 123.
    Abstinentia est prima hominis medicina, si sit cum eleemosyna, 41. Sanat quod uoracitas sauciauit. Iter abstinentie ingrediens quid agat, 8.
    Abstrahere quos peccatores debeamus a peccatis, ni uolumus peccare, 155.
    Abundantia ad impietatem effert, 124.
    Accipere. Accipimus ea que ante non habebamus, 144.
    Acquiescere in aduersis necessitatis est, uelle uirtutis, 110.
    Accusare. Beatus qui se coram Deo accusat etiam de non cognitis delictis, 123. Insontem accusare est crimina facere, 175. Conuictum, uelut solum accusatum Deos conuenit, 125.
    Actus membrorum in corpore mystico qui, 120.
    Adam ieiunio seruatus in paradiso, gula extractus, 12. uestitur ex tonsione agni Christi, 23. Patria donatus a Christo, 49. Adamatico ex arbore Zacheus iubetur descendere, 54. Soporatus, ut de uiro sumeretur uirgo, 57. Puteus mortis, 63. Cito cecidit, quia cito credidit, 79. Deducitur a scientie ad sinapis arborem, 99. Inuentus a Christo  ad ficum, 196. Culpa Ade omnes obnoxii morti, 110. Ex illius preuaricatione uita amissa. Lamentandus Ade lapsus, qui fuit cunctorum ruina, 111. Et quomodo hereditatem Ade nec libuit adipisci, nec licuit renuntiare. In Adam omnes peccauerunt. Mors ab Adam, uita a Christo. Peccatum per Adam regnauit in mortem, 112. Adam et Christus humano generi dedere principium, 117. Primus Adam factus a Christo nouissimo Adam, et ipso auctore figuratus. Plasmatus ex limo, mutatur in carnem. Christi figura, primus, sed habet initium. Adam terra, Christus fructus. Chirographum debiti Ade soluitur a Christo, 123. Nature, et successoribus quid fecerit, 156. In Adam totus grex generis humani, 168. De manu mulieris accepit mortem, 18. Inuidia exclusus paradiso, 4. In etate perfecta creatus, et recreatus quomodo, 151.
    Adelphus episcopus laudatur, 39, et 136, per tot.
    Adiutorium alienum a Deo inutile, 46. Alienum adiutorium requirit, qui hostem intus habet, 171.
    Adolescens sensu et etate dicitur, 1. Iuniorem non tempora faciunt, sed mores, 5.
    Adorator uacuus indeuotus est, 103.
    Adhortatio uiri probi ac magni non recusanda, 107. Ut sit adorator in inferno, 13.
    Aduersa, cum uertuntur in prospera, Dominus uersat stratum nostrum, 14. De aduersis non queratur, qui sibi prospera non precatur, 43. In aduersis necessitas uoluntati non comparatur, 110. Fortes non prosternunt aduersa, 124. Aduersa qui non sentit, prospera seruare nescit, 131. Aduersis non miscenda prospera, 175. Aduersa omnia nituntur uiribus suis, 7. In aduersis homo habet Christum consortem, 70.
    Aduersitas. Aduersitatis mucrone prosternitur in Euangelio, 114.
    Adulatio est demonis quarta et postrema tentatio, 27.
    Adultera fuit synagoga, 115. Adulter ueneri deseruit, 155. Adulteros arguit Ioannes, 174, ubi plura habentur de materia.
    Aduocatus noster est Christus, 70. In celo sit oratio, ieiunium, et misericordia, 43. Effectus huius aduocationis. Paupertatis aduocatio in iudicio, 14. uid. Patronus.
    Aegritudo fragilitatis sanatur abstinentia et eleemosyna, 41. Iussu curatur a Deo, 49. Mulieris incurue cur duodeuiginti annorum, 105. De egritudine non sic congratulandum, ut permaneamus in uulnere, 113. Recidiua sepius lethalis. Quid agendum, si nos commoneat ad reddendam rationem, 125. uid. Infirmitas.
    Aegrotus implorat, ut curetur, non quemadmodum, 33. Cur recipiat curam, 35. Aegrotus ex cholera describitur, 38. Cura illius e medico describitur, 2. Medico pareat spirituali, 41. Eius uoluntas non respicitur a medico, quare, 50. Aegri duo uno medicamine curati, 94. Aegrotus per phrenesim se nescit insanum. Cur non omnes a Christo sanati 102. Salutaria respuit ex infirmitate, non uoluntate, 108. Infelix, si post curam non curat tormentum, 114. Aegrotus ex febre, et augmento eius. Petit sibi noxia. Ingratus Deo medico, 131. Ledens proximum egrotat febre, et furore, 139. Non recipiat antidotum morborum preter artem medicam et tempus, 156. Penitentie medicina succurrat egris, quomodo, 167; qui pro suo curatur arbitrio sanitatem non recipit, 173. uid. Infirmus.
    Aegyptus recipit Christum fugientem, 150. Cur illuc fugiat, 151.
    Aequitas sine bonitate, sensu celesti, seuitia est, 145.
    Aer turbatur uentis, 34.
    Aestus insultatur ab eo qui artificiosa nuditate indutus est, 122. Aestus corporis nescit, qui umbra diuine uirtutis protegitur, 142.
    Aetas nostra ut passionibus perturbetur ad lapsum, 115. uixit, non defecit in sanctis, 89. Aetates hominum quibus uitiis subiiciantur, 118.
    Aeternitas, eterna. Excludit tempus, 34. Dolet eternum malum, 22. Aeterna caducis emenda, 124. Homines eternos demon nec temporales esse permittit, 131. Orandum ut bona eterna credere possimus, 139. Homines nolunt eterna, 144. Quomodo hic eterna designentur.
    Aethiops. Spado rapuit baptismum in transitu, 40. Fides illum ante rapuit ad gratiam, quam currus ad Indiam, 61.
    Affectio non recipit falsitatem, 55. uiolat affectum, 173. Quid incurrat affectionis desertor, 1.
    Affectus desperatus quibus probetur, 33. uiolatur affectione, 173; carni naturaliter insertus a demone commutatur in parricidium, 96. uid. Passiones.
    Africa habet martyres diaboli, 13.
    Ager humanus in humanum dominum sustinuit, 106. Ager eternus erit in celo, 139. Cur igne purgetur exustis sentibus, 164.
    Agon. A quibus abstinendum in agone terreno, ut uincamus,  119 In spirituali quid agendum. In eo que fiant, uid. Certamen.
    Agnus Dei tondetur ut uestiatur Adam, 23. Ut a pastore agni colligantur ad causas, 60. In Pascha carnes agnorum non reseruantur in crastinum, 73 Abel portat agnum ad sacrificium Dei, 109. Agnus Dei cur in predicatione percutiat, 164. Per Agnum Dei non penetrat inuidia celum, 168. Ut Agnum Dei immolent manducantes, 172.
    Agricola quis sit, qui colens agrum, se desertat, 4. Male colens, sibi, non terre causat malum, 7. Gaudet in fructu quod deflet in sulco, 40. Serens fructum sperat, 71. Cantat uberes fructus ad leuandum uomeris laborem, 118. Industria reducit siluestria ad cultum, 132.
    Aliena prorogare, est plus diripere dando, quam furando, 54. uid. Eleemosyna. Aliena inuadere et suis incubare criminosum est, 123. Aliena qui non restituit, ad inferos cum epulone descendet. Alienis malis intendere, quam sit damnosum, 139.
    Altum. Ab alto cadit, qui in altum tendit, 151.
    Altare corporis Christi recipiat eleemosynas, 103. Dei repleatur, ut horrea nostra abundent.
    Ambitio ceca semper, 152.
    Amicitia. Ad amicitiam Dei sublimamur, cum mortes despicimus propter eum, 101. Amicitiam subruunt pecunie, 126.
    Amicus. Habetur ex morum similitudine, 101. Dei fit amicus homo. uid. Amicitia, Sancti, Martyres, Iusti.
    Amor occultat delicta, 3. Ea non uidet. Filium licet contumacem recognoscit, 4. Ex donis cognoscitur amor, 10. Probatur passionibus, 14. Omnia uincit, et alia operatur, ut 40. Oculus amoris acutius intuetur, et uiuacius sentit, qui diligitur, 78. Possidet bonos, 80. Quomodo sit inter debitorem, et creditorem contractus amoris, 88. Nemo nolens amat, 135. Amare non potest, qui satis timet, 147. Eo reuocatur mundus. Ius amoris non respicit quid erit, ubi plura de natura amoris. Amor nisi ad desiderata peruaserit, necat amantem. Quod amat non potest non uidere. Dilectio amplectenda, 53. Amore trahitur filius ad rigorem discipline, 108.
    Amor Dei. Est onus, et tollit onus peccatorum, 3. In nos, 23. Reducit, quem iudicium repulerat, 48. Cognoscitur ex generationibus animalium, 55. Quomodo redegit uirum in paruulum, 62. Amore aguntur omnia inter Deum Patrem, et Filium, 65. Non capitur ab homine, 69. Amor Dei omne debitum remittit homini, 94. Plus amari quam timeri uult Deus, 108. Amor noster erga Deum qualis esse debeat, 147. Amatores Dei ceperunt uelle uidere Deum. Cupiens uidere Deum habet studium pietatis. Natus ad Dei amorem timere non potest, 160. Amor Dei in genus humanum ex correptione et blanditiis, 163. Erga homines uarie monstratur, 170.
    Andreas apostolus satis ad gloriam habet prerogatiuam apostolatus et martyrii, 122. Nascitur in monte pro Christo, 133. Laudatur per tot, 133.
    Angelus peccauit inuidia, 4. Datur ad nostram defensionem, 13. Coram Deo peccans mutatur in diabolum, 26. Consilium impietatis angelum perduxit ad inferna, 44. In consummatione seculi angeli parebunt sanctis, 47. Angelus dialogat cum Tartaro, 65. Pro nobis excubias facit, 69. Laborem et lassitudinem nescit, 75. Blanditur et terret. Ignorat unde loquatur cum Deo, 86. In angelis nil sinistrum, 87. In iudicio erit timor carni, 88. Fugat a Zacaria timorem, 4. Cur illi de solo filio impetrando respondeat. Christum demonstrat. Angelus in terra. uid. Ioan. Baptista. Deus inuisus angelis, 90. Loquitur uirtutes Ioan., 91. Presul synagoge impetrat inducias, 106. Ab angelis certantes spectamur, 119. Iustus supergreditur angelos merito, 120. Angeli pauperem ad sepulturam portant, 121 et 124. Angelis altitudo superius deputata, 123. Christo ministrarunt, 125. Dolent de peccato publico. Est diuersa substantia, et imago a Deo, 131. Angelus ad Mariam uirg., 140. Metator dicitur, et alia de illo. Angelis inuisibile sacramentum incarnationis, 141. Loquitur ad Mariam, 142. Miratur, et quare. Cum metu discutit metum uirginis. Angelis cognata uirginitas, 143. Maius est angelicam acquirere gloriam, quam habere. Angelus nobis dubia exponit, 145. Loquitur ad Ioseph. Prostrati angeli in celo a diuino splendore, 147. Ad terras nimio pauore fugati. Angelus inter primos inuiduit homini, 148. Maluit commutari in diabolum quam hominem plenum gloria uidere. Cur angelus ad Mariam. Gaudium annuntiant in aduentu Saluatoris, 149. Illis exsultantibus demones sunt in confusione. Quando uolitante puluere turbentur angeli, 150. Natum Domi num nuntiant pastoribus, 149. Congratulantur Christo de reditu ouis Dominice; nec sibi presidere cum indignantur, 168. Fit diabolus ob scandalum, 27.
    Angelus resurrectionis. Sedet super lapidem ad sepulcrum, ut doctor resurrectionis, 74. Eius gloria refert splendorem  nostre resurr. Cur reuoluit lapidem, 75. Sedet, ut illam doceat. Cur ei fulgur, et alba uestis. Post sepulcrum Dominum agnoscit, 76. Ecclesiam duabus in feminis mittit ad sponsum. Reuoluit lapidem ad nostram fidem, 77. Et contra Phariseorum perfidiam. Rationes alique cur sedeat super lapidem. Numquam recedit a Christi sepulcro. uestitus nostram formam in resurrectione figurat. Cur uocat mulieres ad uidendum sepulcrum, 80. Eum fatetur Dominum, qui fuit crucifixus. Cur sedeat in monumento, 82.
    Angustie proximorum subleuande, ut a propriis liberemur angustiis, 103.
    Anima. Animarum salus querenda etiam ad propriam utilitatem, 10. Usque in fine salus animarum esuries Christi, 11. Anime detur aliquid, 12. Iacet in corpore, ut in lecto doloris, 14. Describitur mortua sine Christo, 19. Ab excelsis celi non demergenda in sepulcrum auri, 22. Cur Deo offerenda cum ieiunio, 43. Ut turbetur stans inter uitia ac uirtutes, 45. Destituta uirtutibus iacet in stratis uitiorum, 1. Symbolum fidei dicat, 62. Diu ante uocabat Deum, quem ignorabat. Anime tempore passionis Christi nuntiabant resurrectionem mortuorum, 78. Penetrat muros, 81. Animarum demigrationes reprobate, 88. Anima de celo est, corpori dominatur, illud uiuificat, sempiterna, immortalis, 109. Quibus corporis cruciatibus aggrauetur. Est Dei sacrificium. Non exibat de tartaro ante Christi resurrectionem, 123. Animam hic perdunt sancti, ut inueniant in celo, 128. Pabulum anime temperandum, 166. A Christo educte anime a fouea peccati ad sui triumphi gloriam, 170. Innouatur baptismate Christi, 181. Mortificat corpus, cum ab eo recedit, 8. Cupiens repetere celum, premitur corporis terra, 14. Ut conuiuis ledatur, 91. Habet arcam et bibliothecam, 58. Anima dominante corpus seruit, 102.
    Animalia duo in presepio, quomodo Iudeum ac gentilem significent, 159. Accedant ad presepe Domini pro cibo uite. Sed integrum sumant.
    Animus in celesti specula perseueret, 12. Animus incumbens paruis magna perdit, 22. Turbatur ancipiti cogitatione, 88. Animus auditorum non diu suspendendus. Suspensus a Christo in regni similitudine inuenienda, 99. Animus ex gratia transcendit corporis angustias, et conculcat delicta, 116. A uitiis semel tactus ardet. Ducit gratos ad premium, ingratos ad penam, 124. Deuotus ex beneficiis crescit ad obsequium, 142. Est seruilis, qui fetentia perquirit, cum regia possit habere obsonia, 163. Animo peregrinamur, 5.
    Anna Samuele ablactato sacrificat et letatur, 73; eius lacryme.
    Annus Domini perficitur temporibus, non senescit; currit in circulo, ut nos deducat ad diem retributionis, 73. Qui sint tres anni in quibus Christus fructum querebat in Synagoga, 106.
    Antidota contra morbos quomodo recipienda, 156.
    Antichristus subruetur a Christo, 156.
    Antiqui dicuntur Iudei plus malitia quam uetustate, 38. Et cur refrenati ad uindicte uicissitudinem. Antiqui durum ueniens a Deo libenter recipiebant, 55. Eorum dignitas ut ad honorem presentium accedat, 89. Antiquiora perscrutari temerarium, 166.
    Anus feta erubescit, abscondit puerperam, risui subiacet, 92 et 154.
    Apollinaris primus martyr episcoporum Rauennatum, 128. Cur ita appellatus, et alia de eo usque ad finem serm.
    Apostoli offerunt gentes Deo, 18. Cur pauperes electi, 28. Describitur ipsorum paupertas, ac diuitie spirituales, 28. De labore transeunt ad laborem. Occisi cum Christo occiso resurgent in gloria, 40. Cur piscatores electi, 47. Cur femine apostolos precedant ad sepulcrum, 75. Dicuntur pueri a timiditate, 78. Non crederent corpus surrexisse, nisi manducantem Dominum uidissent. Reuocantur ad dexteram. Ut pueri non poterant trahere rete. Apostolus, qui diligitur, primus Dominum uidet. Cur pisces captos nauigio trahant. Quomodo longi a terra. Feminis non postpositi, sed ad maiora reseruati, et que, 79. Christo uictoriam reserunt. Defensi, non credentes resurrectionem mulieribus. Eam discipulis credunt. Tarde credunt ob magnitudinem mysteriorum. Illis non preiudicat mulierum annuntiatio resurrectionis, 80. An ad mensam, uel ad merorem recumberent, quando Dominus eis apparuit late, 83. Desperati, et sine fide. Ad mundum inuitati, ut spes omnibus essent. Habentur aliis in mortem, aliis in uitam, 89. Apostolico uomere Synagoga fodienda ad fructum, 106. Sunt sal terre, 120. Apostolorum uox fuit Ioan., 127. Ad quod electi a Christo, 151. Ab eo recipiunt uirtutem curationum, 161. Exemplo ad humilitatem reuocati. Sibi utiles credebantur, uerum inutiles apparent. Dominum relinquunt, quare. Quanto tempore ministrauerunt discumbenti.  Moniti de futura beatitudine. Cur ignis imbre perfusi, 164. Sunt duodecim hore diei Christi, 170. Ubi duodecim sint figurati.
    Aqua frigida febrem auget, 114. Aque poculum sitim non exstinguit uiatori, 112. Celestis gratie uitiorum exstinguit incendium, 116. Aqua ab epulone Lazaro negatur, 122. Lateris Christi temperat uiam Paradisi, et exstinguit ignem inferni, 123. Diluit chirographum debiti. Aqua est penitentium potus, 137. Iordanis aquam Christus intrat, ut lauet peccatum mundi, 160. Quomodo uox Domini super aquas. Cur aquis supernatat Spiritus sanctus in specie columbe. Cur in sanguinis mysterium conuertenda, 160. Urget ignem, et flamma multiplicat undam, 164. Offertur manibus hospitis uenientis ad mensam, 171. Aqua exterior ut possit mundare corda. Aqua ardens fluentis inflammatur, et bibentis auget incendium, 172.
    Aquila diuina protegit nos pennis sapientie, 170.
    Aquilo quando fecerit totius orbis naufragium, 20.
    Arbitrarium hominis quomodo tenebatur a peccato captiuum, 114. Cum Euangelio obaudit, est beneficium uocantis. Nostrum ut a Deo moderetur orandum, 67.
    Arbor. Illecebrosa arbor aperiendo clausit oculos, 99. Gustus arboris infecerat ora. Sinapis arbor ut sanet. Infructuosa ut succedatur, 106. Infecunda palmitibus fecundis inimica. Post Euangelium infructuosa excidetur. Est tota in semine, 111. Seminis uitium est totius arboris uitium. Non dat fructum, que uernali tempore tota candescit in flore, 162. Noxia radicibus dissipat nexa monumenta maiorum, 162. Ut arbores ambulantes uisi sunt homines a ceco illuminato, 176. Arbores nascuntur in tempore, et cum tempore euanescunt. uid. Radix, Aspectus.
    Archisynagogus. Cur petat Christum imponere manum super filiam, 33 Dedit uiam hemorrhoisse perueniendi ad Christum, 34. Quid ex illa discere possit. Stultus cur. Domino occurrit, et quid agat, 36. Est pater Synagoge. Et quomodo. Cur annos duodecim eius filia haberet. Filia quando suscitetur a Christo, 63. Indignantur, quod Christus sabbatis curet, 105.
    Arguere criminosos est odium incurrere, 127
    Arma uersa in luxum, 27.
    Arrogantia in diuite et potente dum cessat, est ipse beatus, 136.
    Ars succurrit nature in opere perfectionando, 132. Etiam in homine mox nato Arte non querenda, que arte inueniri non possunt, 160. Ubi curat, ibi infirmitatis resi det lassitudo, 18. Ars nautica. uid. Nauta.
    Ascendere. Quando altius quis ascendit, tanto altius ca dit, 26. Christus ascendit crucem, 58 et 144.
    Aspectus illecebrosus prostrauit mulierem, salutaris leuauit, 74. Fumo obscuratur. Arboris maculauit oculos mulieris, sepulcri Christi mundat, 77. Aspectus solus rerum non facit iudicium esse securum, 145. Humanus Deum capere non potest, 147.
    Astrologia nutat coniecturis, fallit arte, fatum ponit, colligit numeros, et alias, etc., 156. Astrologus celi regem non inuenisset, nisi reuelasset Deus. Errat cum astris errantibus, 160. Arguitur, quod stellis intendens, salutem negligat, 164. uid. Notat, in serm. 157.
    Attendere sibi, quis dicatur, 139. Sibi attendit qui alii attendit. Qui sibi et proximo attendit beatus, 155.
    Auaritia uitatur eleemosynis, 7. Nascitur de diuitiis. Eius simulacrum est ieiunium sine misericordia, 8. Suadetur a demone in Quadragesima, 13. Per eam grauius fit aurum, 29. Calcanda, 54. Eius rabies mitigatur, 104. Eius tenebris se mancipat, qui lucem misericordie fugit. Generat penuriam. Cognoscitur per aurum, 116. Ex ea homo multa aliis recondit ad sui cruciatum, 122. Parentes negat, etc. Est radix omnium malorum, et quomodo, 162. Est schola impietatis, 30.
    Auarus est inuidus, 4. Computat perdidisse, quod alter habet. Quomodo seruans substantiam perdat, 7. Est diues pena, non censu, 22. Custos alienorum. Punitur in alio seculo. Eius cupiditati fit satis a Christo, quomodo, 25. Largitas illi quid sit, 28. Eius mala, 30. Custos alienorum, non Dominus suorum, 42. In ipsum sacculum se redigit auarus. Seruus diuitiarum, et quomodo conculcare possit auaritiam, 54. Derelinquit que sunt future uite, 114. Accusat aurum, 116. Querens semper non habet semper, 104.
    Auctor mali si exstinguatur, malum nil ualet, 11. Despicit inimicitias, qui illarum calcat auctorem, 14.
    Auctoritas iubentis tollit presumptionem dicentis, 70. Auctoritas dicentis contumeliis euacuatur, 131.
    Auditor accipit a doctore quod meretur, 86. Non diu suspendendus animus auditoris, 88. Postulet a Deo desiderium audiendi, 96. Auditorum animi a Christo suspensi, 99. Cause seculi tacentur quia debito modo non audimus eas, 101. Fastidium accipit ex frequentata lectione, 120.  Ex lassitudine, 122. Debite audit, cum animi uires sunt reparate. Qui decreuit errare, audit quod uult, non quod est, 131. Ad quid hortetur, ut audiat cum fructu, 136. Temerarius auditor uerbi Dei quid faciat, 156. Malo auditori quid eueniat, 158. Ubi non est, uacat clamor, 167. uerbi Dei ut se accommodet predicatori, 173.
    Auditus noster longo sermone oneratur, 96. Ut sit perfectus, animi sit et corporis, 61. Malus tollit bonam uisionem, 78. Piissimo auditu temperanda intelligentia Scripturarum, 126. Cur Deus cognita, uelut audita imputat, 125. Audita nescire cruciatus est, 132.
    Aues sordide innumere ad columbam unam, 171. Criminum crucis hasta a cordibus pellende. Aues sunt demones in era uolitantes, 29.
    Aurum de terre profundo ad anime sedem deferatur, 22. Habet sepulcrum. Est graue, sed per auaritiam fit grauius, 29. Natura malique effectus auri late. Una salus mittere aurum ad celum per manus pauperum. Auri mala ab exemplis. Perdit mores hominum, naturam, Deum. Ubi diues auri uena, ibi tota ars, pro habendo impenditur, 91. Aurum non est auaritia, sed per illud cognoscitur ipsa, 116. Latet in terra, 139. Debetur regi, 157.
    Austera et fortia sunt amica uirtutibus, 74.

B
    Baculus pastoralis contra lupum furentem arripiendus, 173.
    Baiulus noster Christus est, 15. Nostrorum bonorum est pauper, 25. Misericordie nescit lassescere, 170.
    Balaam. Quod scandalum obiecerit populo Isrelitico, 27. Ut maledico benedicat ore, 69. Non fuit propheta, 159.
    Baptismus. Cur datur post exorcismos, 52. Baptizati ante catechismum, 58. Ex eo nil remanet ueteris delicti, 60. Eius anima est fides, 83. Nouum baptisma Magdalene, 93. Figura est triduane sepulture Domini, 113. In eo resurgit homo, uite nouitate. Potest lauare sordes Iudeorum, 137. Qualis fuerit bapt. Ioannis. Qualis Christi. In Iordane tota Trinitas, et cur, 157. Eius effectus a baptismate Christi qui. Christum Ioann. baptizauit accepturus ueniam, 160. Suo baptizanti Christus non seruit, sed imperat sacramentis. Cur Christus baptizatur in suo sanguine 164. Eius forma ex diluuio uniuersali, 166. Fontem baptismatis aperit Quadragesima. Domini baptisma unum est lauandis animabus et corporibus, 171. Diluit conscientiam ad salutem. Oculi peccatoris baptizati gutta roris sancti, 176. Forma baptismatis ex Christo, et cur talis, 80. Filius rediens figura hominis baptizati, 137. Baptismata peccatorum lacryme, 93. Lacryme fuere baptismata matrum innocentium occisorum, 152. De illius uirtute, 34.
    Beatitudo. Eius qualitas docte explicata, 24. Premittitur a Dauid in Psalmis, ut homines ad uictoriam prouocet, 44. Perfecte beatitudinis est panis eucaristicus, 72. Aeterna est tactus Christi in celestibus, 76. Perfruuntur ea uiatores, et qui, 89. In ipsa beati non cessant ab officiis hic sancte actis, 121. Cur scientes illam per fidem non querunt habere post mortem. 124. Promissa seruientibus Deum, 161. Est uere uita, 11. uid. Gloria, Aeterna, Regnum.
    Beatus qui uigilat, 22. Qui anticipat dolos hostium, 27. Beati facti a Christo municipes sancte ciuitatis, 50. Beati qui exspectant Dominum in spe, 71. Et quos culpa non percutit, nec querela tetigit, 91. Beatus qui se a Deo accipere bona, mala recipere credit, 123. Beatus qui sibi et aliis prouidit, 155. Beati curis presentibus liberati, 163. Beati eterna uident, etc., 176.
    Bellum indicendum peccatis in Quadragesima, 12 et 13. Habet premium pro equalitate certaminis, 22. Bella Balaam quale, 27. Bella superata a multis, qui carnis pugnas perdiderunt, 41. Bella cogitationum discipulorum et pax, 84. Ubi non est pax misericordie, ibi intestinum est bellum, 104. Bella mortis que, 118. Bellum ex pecunia, 126. In bello pro rege mori uirtus, sed maior pro eo consummare certamina, 128. Bellicosus fugit arte, non timore, 150. Bella mundi prosternens cupit Christum ad se uenire, 158. Bellandi nouus ordo, cum de homine contra hominem gentes exeunt bellature, et que, 171. Tuba magistri bellorum, 14.
    Beneficia deuotum animum augent ad obsequium, non ad arrogantiam, 142. Pro beneficiis quomodo quis reddet obsequium, si non uideat largitorem? 147.
    Bestie dimicaturo cum bestiis ante pronuntiantur premia, 44. Iusse a Deo subiacere humane potestati, non arti, 148. Tota bestiarum feritas ad unam ouem laniandum, 171. Crudeliores cum nequeunt predam capere. Bestie fuit puella saltatrix, 127 et 174. Qui sint, qui in bestiam transeunt, 11 et 23.
     Bethleem dicitur domus panis, et cur Dominus nascatur in ea, 156.
    Biga. Bigam ascendit Trinitas, 170. Quid ibi egerit.
    Blandimenta seruiunt uitiis, 74. Illis ducitur animus puerilis ad prudentiam, 108. Homini peccanti blanditur Dominus, 161.
    Blasphemie Iudeorum contra Christum docentem, 131.
    Bona opera figurantur in lucernis ardentibus, 22. Offendunt malos, 32. Celanda, 39. Habent fructus sui laboris, 97. Sunt facienda, 158. Facienda ex debito, 161. In eis habemus adiutorem Deum, 11.
    Boni bonos possidet amor, 80. Eis uita paratur, 66. Confusio bonorum et malorum non turbat bonos, sed facit, 47.
    Bonitas mater uirtutum, 31. Bonitate Dei suscipitur, 81. Malis exosa, 131. Bonitas sine equitate apud Deum non habetur e conuerso, 145.
    Bonum pauperis in alio seculo extrahet lacrymas ab his qui hic de suo gauisi sunt malo, 47. Bona creatoris precedunt, post sequuntur mala diaboli, 96. Quando et quomodo sumatur malum ex bono, 113. Bona pro malis recipere indigne malum est, 123. Bona a Deo accipere, mala recipere credidit fidelis. Obfuerunt diuiti bona, 124. Dissipata a uillico, 125. Bona non agnoscuntur, nisi malorum cognitione, 131. Boni creator Deus, 11.
    Breuitas amica sermonis, 132. Breuitas humani corporis deformem reddit, 163. Breuitas temporis ad penitendum non timenda, quare, 167.
    Byssus extulit diuitem ad luxum. 124. uid. Purpura, Epulo.

C
    Cadauer sepultum in limo nescit uermium morsus, 121. uiuum quale, 50.
    Cadere. Cito cadit humana fragilitas, que socios despicit, 170. Eleuati ualidius precipitantur in ruinam, 13.
    Cecus iuxta uiam iussione sanatur, 176. Natus uero luto, et quare. Tertius cecus extra uicum, et alia. Natus tenebris, non lumini. Ceco ante fides quam oculi dantur. Cur interrogatus an uideat. uidebat auroram, non lumen. Iterata cura uidit. Iste cecus fuit Iudeus.
    Celestes ut uestiantur, 82. Celestis regio peccatorem non capit, 83. Terreni homines ut celestes fiant, 117. Anguste audire celestia desideramus, 124. In celestibus quis non erubescit mendicare, 125. Celestia cupientes irretiri non ualent laqueis terrenorum, 129. Ad celestem habitationem dirigamus desiderium. Ex uerbis Domini celestia intelliguntur, 139. Homines celestia spernunt, terrena comparant, 144. Celestia qui dederit, non amittit, et accipiens sibi singulariter non recondit, 162. Non despicienda, 163. Ea cogitanti non desunt carnalia. Celestem apparatum habebit homo. Celestia queramus apprehendere, 123. In celestibus stabilis homo, qui erat nutabundus in terra, 57.
    Celum celo ruentes cenum petunt, 16. Celum qui possidet, quid illi cum terra? 25. In eo cur necessarii sacculi. De celo cadit, in celestibus qui deliquit, 26. Diuites celum respicientes conculcant terrena, 54. Celum sit possessio terrenorum, 71. Celum pulsat homo, sed eius pondera non sustinet, 90. Celum ere toto firmatum portat aquas, nec portatur, 101. Quid pulchrius celo? Euse loquendum de eo, quod nos transmittit ad celum, 117. Necessitate mouetur. Celo mutanda terra, 124. Clamat de peccato publico, 125. Suscipere, tenereque diuites potest. Stellis fulget luminibus, 130. A celo per Adam eiecti ad illud per Christum reducti, 159. In celo clara oculis humanis, obscurantur, 160. Ad celum peruolat penitens 167. Ab eo cum diabolo fugata inuidia, 168. Inuidia tentatum. 172. Celo iungitur, qui a terra separatur, 164. Celum caligant terre nubes, 41. Regnum nostrum in celo quale, 144.
    Cain fratricida ob inuidiam, 4 et 172. Mortis dedicator, 96. Pontifex ingratus. Quid egerit, 109. Stipulam gestans sibi fomentum inuenit, per quod exureretur. Ex terrore mortem petiit, 147. Liuore Zeli uoluit esse solus, 4.
    Caiphas cur prophetat ore profano, 49.
    Calor. Quando calor restinguatur in febriente, 114. Frigore nutritur incendium. Calor diuitis in inferno, 122.
    Calumniari. Qui preterita calumniari nititur, presentia uidere non meretur, 96. uerus miles calumniam non ingerit, sed repellit, 137.
    Camelus describitur, 167
    Cananea repentina fide habuit quod petebat, 60. De illa, ibid.
    Canis. Prodit extraneum, turbat furem, et releuat curam seruulorum, 60. In hominem commutatur, qui se canem fatetur, et in canes, qui se filios esse nolunt. Canes diuitis Lazari carnibus pascebantur, 121 et 124. In canibus pietas uicit famem, 121. Lambendo semper curant uulnera  sua. Canes Lazaro obiecti, ne ad diuitis puteum haberet aquam, 122. Gentilis dicitur canis, cur, ibid. Rabidus pane non uescitur, sed carnibus humanis, 174. Extraneus mordet, 40.
    Cantica diuina. Cum aliis sumenda in reditu peccatoris, 6. Iungenda quadragesimali ieiunio, 10. Bona ex cantu Dauid. Cur dicantur, 14. Ad leuandum meorem, 46.
    Cantilena. Ad laborem subleuandum uarie, 10. Mercenaria est, ubi non est planctus, 19. Natalis Domini sanctitatis organo resonanda, 91. Animos defessos relaxat, 115. Mista, sed uoce consona, est iucunda, 116. Agricole, naute, militis cur, 118. Resurrectio cantanda, ut mortis formido cesset.
    Cantores sunt lenocinia, 127.
    Captiuus de suo tyranno triumphans magnum illi dolorem ingerit, 113. Criminum captiuo spiritualiter odiosa libertas, 127. Captiuum demonem trahit homo ad Dei presentiam, 16.
    Caput Christi unguento linitur, quia in capite Christi Deus est, 93. Caput Ioannis a saltatrice deuoratur, 127. Honor capitis ad membra pertendit, 173. Caput uiri est Christus, 174. Serpentis caput homini addictum, 173. uir in capite Christi, 80.
    Carnifex ex se nichil facit, ideo miser, qui illius fauorem requirit, 17. Inuidia est carnifex suorum, 172. Carnifices hominis uermes, 118. uide. Tortor.
    Caro. Quomodo uersatur, et uersat, 14. Non retardat ab occursu Dei, si sarcine componantur, 24. Constringenda continentie cingulo. Carnis pugna haud superata a fortibus, 41. Expauit, quando Deus descendit in eam, 68. Quomodo mutetur in Spiritum, 71. Resurget ad premium laborantis, et penam peccatoris, 83. Numquam de sua conscientia est secura, 88. Quis illius negotia peragat, 89. Quomodo nimis de se presumat, 90. Eius uitia demergunt in lutum, 94. Caro peccati erit in resurrectione caro sanctitatis, 95. Affectus carni insertus ut mutatus a diabolo, 96. Mutatur Deo uolente in spiritum, 102. Non insurgat in spiritum, 110. Homo carni deditus est glorie immemor, 114. In carne positi cur expositi dicantur, 115. In resurrectione possidebitur a Spiritu, 117. Paruis eget, 122. Natum de ea caro est, 142. In carne preter carnem uiuere, est uita celestis, 143. Caro hominis promouetur in gloriam Dei ab incarnatione, 145. Cur sumpsit carnem, qui lutum sumpserat, 148. Caro pretiosior luto. Quod caro sentire non potest, est opus superni spiritus, 155. Laxata per indulgentiam deficit a Deo, 161. Humorum uarietate concreta, 163. Non credit expleri per solum manna. In luto carnis uersatur homo, 161. Tumescit ex crimine, 167. Ad luxuriam inflammata quomodo ruat, 174. Sibi sufficit ad ruinam, non coarctanda cuneis. In Herode quid egerit. Eius mollities uestium asperitate calcatur, 13.
    Cassianus martyr. uide notat. in serm., 165.
    Castitas insigne militie Christiane, 22. Amplectenda, 24. Sacrificanda Deo, ut libido moriatur, 108. Ioan. Baptista castitatis exemplum, 127. Inimica impudicis.
    Catechumenus nondum natus per baptisma uocat patrem, 69, 70 et 71. uocat patrem antequam uideat matrem, 72. In utero adoptatus in filium, ut liber nascatur, 72. Ante regnat, quam uiuat. In utero fatetur se superni germinis esse. Ad baptismum a Nero adducendus, 10. uid. Ecclesia, serm. in Symbol. et Dominicam orationem.
    Catene horreorum diuitis quid egerint, 104.
    Cathedra. Quomodo philosophus, Phariseus, hereticus ponant cathedram pestilentie, 44. Cathedra doctrine celestis fuit lapis sepulcri Christi, 75.
    Causa. Suam facit causam, qui pro altero uult cauere, 151. Cause rerum ut possint inuestigari, 101. Facile deuiat a iustitia, qui in causis non Deum, sed homines pertimescit, 127.
    Cellaria. uilia despicienda, ut manducemus omnia, quomodo, 163.
    Centesimus numerus quid, 168. Centesimus fructus debetur Deo, 126. Ad centesimum fructum, qui peruenire auet, centurionem imitetur, 25. Hic desideratur ab auditoribus diuini uerbi, 136.
    Centurio. De illo uide 15 et 102, per tot.
    Certamen. Proponitur magnitudo premii iuxta certaminis magnitudinem, 22. Grauissima certamina subituro prius corone pronuntiantur, 44. Certare uolens a quibus abstineat, 119. Hic certandum pro corona celesti, 144. uid. Agon., Bellum, Luctari, Miles, Premium.
    Chaldei siderum scrutatores, 156. Astrologi unum Deum sine Deo non adorant, 10. Tot diis seruiunt in celo, quot sideribus, ibid. uid. Magus, Astrologia.
    Charitas nos Deo iungit, 4. Sine Deo est, qui caritatem non habet, 53. Seruetur, 6. Dolum non habet, 55. Dei erga hominem, 69, per tot. Charitate portamur, 81. Per illam debitum Deo compensatur, 94. De preteritis subuenit;  custos sanctitatis, 14. Diuine nil simile redhibet homo, 110. Christi caritatem non habet, qui ei non credit, 119. Donum Dei, 135. Mixta sit libertati in correptione fratrum, 139. Erga Deum quid egerit, 147. Significata in auro, 159. Si est caritas non perit, 162. Est hereditas maior, meliorque, 3. Crescit morte, 164. uiolatur ab inuidia, 172. Muneribus probatur, 10.
    Chirographum. Necessarium usque ad debiti restitutionem, 62. Paterni debiti Ade quale ante Christum, 123. Illud aperuit, deleuit Christus. Chirographa dominicorum debitorum saltem media soluenda, 125. Moderanda pio assensu, 126. Cur uillicus laudatur de chirographis domini sui euacuatis, 126. Olei chirographum ad gentes peruenit.
    Chorus quid sit. Lege 4. uid. Symphonia.
    Chrisma. uid. Oleum, Unguentum.
    Christianus. Principatus militie Christiane est ieiunium, 8. Supplex reditus Christiani ostenditur in figura filii prodigi, 1. Quos arietum filios ad Christum ducat, 10. Non timeat demones, 17. Eorum tranquillitas, 20. Gloriosus uocatur, 22. Dicuntur utres noui, 31. Participes glorie sub iugo pietatis, 35. Eorum pueritia animatur leuioribus mandatis, 38. uirtutibus superet uitia, 5. Eorum primordia cur instituantur iniuriis, 38. Oratione, ieiunio, ac misericordia munitus non timet, 43. Discat ab exemplo Hebreorum, 46. Nauigatione perducitur ad patriam, 50. Non moretur in uiis Iudaice perfidie. Sua transmittat ad celum, 54. Doctrina Christiana. uid. Doctrina. Christianus sanctificet nomen Christi actu suo, 69. Quando gentilis deroget nomini Christiano, Est designatus, non promotus ad diuinum germen, 71. Exspectet Dei hereditatem. Scit creaturas addictas sue seruituti, 89. Manducat de Christo, 95. uocat et perducit ad Christum, 102. Gentem Hebream diligit, cum Christum ex ipsa fuisse fatetur. uerbo tantum, non corporali presentia sensit Domini uirtutes. Crudeles Christiani in pauperes et captiuos, 103. Christiani fiunt per manus impositionem, 105. Pontifex, et hostia ordinatus a Paulo, 108. Quomodo ambulet in nouitate uite, 113. Quomodo portet sui auctoris imaginem, 117. Ut resurgat. Ne mortem timeat, resurrectionem meditetur, 118. Accipit coronam glorie, 119. Non polluatur gentilium spectaculis, 155. Abstrahat errantes a peccatis, 155. Diabolo renuntiat, 158. Ut per aliam uiam redeat ad celum, 159. Certus de uita, regno, immortalitate, non sit anxius de uestitu, 163, et per tot serm. Fidelis simpliciter et doctus de fide differunt, 166. Iudeis duriores Christiani, qui mundum sequuntur, et nollent uenire iudicium, 167. Lucernam matris Ecclesie sequatur, 169. Penitudo Christiani populi claruit in uno peccatore penitentiam agente. Se filium Dei credens, generi respondeat, 10. Ex quo dicamur Christiani, 60. Moritur legi, ut uiuat gratie, 115. Insigne militie Christiane est balteum castitatis, 22. Ut Christianorum membra debeant operari, 120. Ut Christianorum primitiue Ecclesie fuerit natiuitas dedicata, 175.
    Chrysologus: Suo tempore fuit magna tempestas in Ecclesia Dei, et que, 20 et 21. Ei predicanti uox defuit, 35. In fin. sermonis breuitate utebatur, 36. Diluculo cum fratribus stabat ante Dominum, 39. Scientiam Scripturarum a Deo petebat. Ut se excuset cum S. Adelpho episcopo, 39 et 136. Quid pro salute infidelium faceret, 40. Suo tempore fuit pestilentia et fames, 45. Suo tempore piscabantur gentes toto orbe pro Christo, 47. Auditores illius se comprimebant, 51. Paruulos in fide Symbolum docebat, 56. Senes ad fidem adducebat, 61. Baptizabat gentes etiam ante absolutum catechismum, 58. Gentes uocabat ad fidem, 59. Ut silerent auditores Symboli, 59. uetat mysteria fidei dari libris, sed memorie tradi iubet, habetur in serm. de Symb. 56, ad 62. Docendo paruulos totus redigebatur in paruulum, 62. Docebat catechumenos orationem Dominicam, 71. Labore uigiliarum et lassitudine ieiunii siluit a predicatione, 74. Peregrinatus a suis rediens conciones resumit, 75. Fatigatur ex itinere. Ex compassione non ualuit passionem Domini explicare, 77. Scripturas Deo reuelante exponit, 82. Rationes illius cur siluerit in predicatione, 86. Lacrymatur populus in dicto silentio. Auditores suos passim uocat fratres, 88 et alibi. Unguentum Domini esse cupit, 93. Sacramenta Euangelii Deo auctore exponit, 94. Reuelante Spiritu sancto, 95, 97 et 109. Scripturam non exponit ob fastidium auditorum, 101. Dolet non dari pecunias altari pro redemptione captiuorum, et pro pauperibus, 103. Eius concio ad hore spatium producebatur, et ultra, 112. In eo erat Christus, 116. Quem dicat compendiosum sermonem, 120. Differebat ad audientiam alteram, quod uno sermone explicare non poterat, 122. Sobrie Euangelium exponebat, 125. Deum orabat, ut scientiam infunderet mentibus auditorum, 126. Concussa illius uiscera ex Herodis impietate, 127. Predicat, dum Rauenne consecratur archiepiscopus, 130. In eo sermone agit de officio episcopi. Laudat imperatricem: rogat sacerdotes  orare pro principibus ad fin. Fratres sanctos appellat auditores. 141. uitam, salutem, gloriam suam auditores appellat, 147. Arguit gentilium corruptelam, 155. Predicat ante sacrum, 160. Breui sermone res amplas concludit. Sermone latino predicat: colligitur ex 159. Consecrat D. Proiectum in episcopatum Fori-Cornelii, 165. per tot. Sacris initiatus a S. Cornelio. Consecrat Marcellinum in uicohauentie episcopum, 175, per tot. Corripit ieiunium uarium, et intemperatum, 166. Predicat ante diem primum Quadragesime. Quid ouibus suis circa suam predicationem suadeat, 173. Predicat e gradu, et a sede sacerdotali. Non nisi per Deum se aptum agnoscebat ad intelligentiam Scripturarum, 5. Hortatur catechumenos ad baptismum cito suscipiendum, 5, et serm. 59. uid. Petrus episcopus.
    Cibus. Cruditas ciborum quos generet morbos, et illorum resecatio, 41. Cibi parantur relaxandis mentibus post laborem, 93. Ut sumendus a conuiuantibus, 127. Dominus edit multiplices cibos, seruus autem semicoctam cenulam, 161. Homo non credit sibi satis esse unicum cibum, 163, Salutaris cibus est febrientibus amarus, 164. Cibus anime temperandus, 166. Noster cibus ut in crapulam deducatur a diabolo, 12. Agresti cibo frenatur Luxuria, 13. Cibus datus mortuis, 17.
    Cilicia. Fiunt ex pilis caprarum, 167. Detergunt immunditiam corporis.
    Cingulum, indicium seruitutis, 24. Castitatis sumendum. Eo constringenda caro.
    Cinis terram saginat, 164.
    Circumspicere. Christum circumspicere quid sit, 32.
    Ciuitas, Ciuis. Splendor ciuitatis principem ad habitandum inuitat, 171. Ciuis ciuem a peccato abstrahere debet; 155. Ciuis soluit censum, miles stipendium percipit, 166. Ciuium inuidia, 48. Ciuitas perfidie descripta, 95.
    Clamor ad Dominum habendus, ubi nostra, uel fratrum pericula uidemus, 20. Clamor cessat ubi non est auditor, 167.
    Clauis regalis aule ut primam aperit ianuam, ceteras quoque mansiones penetrales reddit, 44. Quare Phariseus acceperat claues scientie, 172.
    Cena diuitis descripta, 161. Domini cenam prepararunt apostolis super mensas Ecclesie. Cena Petri quomodo instructa, 163. Herodiana. uid. Herodes.
    Cogitatio. Peccata cogitationis non uitantur, 30. Cogitationes humane mysteria Dei non penetrant, sine Deo, 81. Extra se nemo potest cogitare, 104. uana hominis cogitatio. Diuitis dissipata. Ante responsionem est maturi iudicii, 140. Que debeat homo cogitare, ut utile Deo, inutile sibi tribuat, 161. Deus humanas cogitationes exponit, 163. Per cogitationem non peruenit homo ad quod per fidem peruenit. Male cogitationes de homine contra hominem exeunt, 171. Ut nomine Domini ac crucis signo uincantur. Cogitationum familia confusa uersatur in tecto conscientie, 15.
    Cognitio malorum prestat cognitionem bonorum, 131.
    Columba. Ale columbe sumende ad ereas potestates uitandas, 98. Columba Ne nuntiat discessisse diluuium, et columba Spiritus sancti mundi cessasse naufragium, 160. Ad columbam innumere aues sordide, 171.
    Columna ignea ad expellendas ignorantie tenebras, 170. Nubis columna ad temperandos animorum estus.
    Communio cum fratre in presenti, erit etiam in futuro, 4. Communio compellanda sermone communi, 43. Communionem Dei sacrilegus spernit, 30. uid. Unio.
    Compassio. Erga proximos nulla, 20. Causat dolorem. Compassio Christi patientis quid in auctore nostro causauerit, 77. Christi erga prodigum redeuntem, 3.
    Compensatio possibilium et usitatorum pro maximis si non fiat, nulla est excusatio, 114.
    Concessa. Perdit, qui captat inconcessa, 152.
    Concionator. Cessat a concione ob nimium estum exemplo auctoris, 51. Benigne audiatur, 76. Sine Christo non habet quod auditoribus reddat, 77. Fastidio auditorum Scripturam, ut tenetur, non exponit, 101. Predicet ad fructum, 136. Tacet dicenda, ne contumaces fiant contemptores, 137. Dicit ut facturus faciat, et ipse non offendat. Iubeat auditores orare pro uerbo Dei suscipiendo, 144. Silet, stupidus magnitudine mysterii, 146. Dicendo breuiter laborem releuat, 96. Deo sibi gratiam dicendi, auditoribus desiderium audiendi postulet. Quomodo sit piscator et auceps, 107. Seruit interdum festinationi, et tempori, 112. Libentius auditor, cum doctrinam uario modo declarat, 116. Ante celos conscendat, quam alios conscendere doceat, 120. Ut audiatur cum fructu, 136. Se excusat, 138. Ex tempore predicet, 139. Faciat que docet, 167. Sit et ipse in habitu penitentis. Quid populo suadeat circa predicationem audiendam, 173. Facta Dei tantum liberaliter non exponat, 95. Ut auditores in predicatione percutiat exemplo Christi, 164. uid. Sermo, Doctor Magister.
     Concordia est, dum per unius Domini ordinem familia diuersa uoluntate sit una, 68. Concordia orantium omnia impetrat, 132. uid. Unio. Depicta concordia in tabulis regum, uel fratrum, ad quid, 149. Demon illam scindere querit. Concordia celi, et terre nexa que, 148.
    Concupiscentia. Ad illam perducit forme decus, 116. Concupiscentiis famulari, est uiuere peccato, 113. uid. Fragilitas. Nati de concupiscentia, uid. Natus.
    Condemnatio. Ab aduentu Christi condemnationis humane sententia cessauit, 90. Illa manente condemnatus non iustificatur, 110. Per Christum soluta mortis condemnatio. Aeterna condemnatio est ira Dei, 137.
    Confessio fidei, et peccatorum. Nos per ianuam fidei introducit, 6. Spreta mortem meretur, 29. Cur et quomodo confitendum, 29 et 30, a confusione et pudore prohibetur, 34. Peccatorum confessio ut ad Christi pedes facienda, 94. Ut peccatum remittatur sine confessione, 34. Quomodo confessio Deum preueniat, 46. E specula confessionis uenie largitor uidetur, 54. Est ingressus uite salutaris, 56. Fit ore. Sit inflammata, 57. Que salutem dat, unde sit, 60. Fidei confessio fit ore ad salutem, 61. Ad quid ualeat, 71. Fructibus confessionum odore agri, 73. In exitu uite conuertendum ad confessionis aduocationem, 125. Confessio significata in myrrha, 159. uid. Peccator.
    Confessor sanctus quotidie moritur pro Domino, cum uincit hostes, 128. In eo perfectior uirtus quam in martyre. Optat Christum ad suam palmam uenire, 158. uid. Sancti. Iusti.
    Conflictus diuitis et pauperis in terra spectatur in celo, 124.
    Confusio inheret uitiis, 31. Bonorum et malorum in hoc seculo non turbat bonos, 47. Mixtura bonorum et malorum pensabitur separatione. Confusio futuri iudicii timenda, 125. Criminum. uid. Crimen.
    Congregatio, seu cetus. Et concilia sanctorum omnia impetrant, 132. In oratione negligens sanctorum cetum dissipat corpus Christi. Ex unitate membrorum salus, ex separatione pernicies. In congregatione bona, in separatione mala. uid. Concordia, Unio, Charitas.
    Coniuges. Sit unus spiritus in eis, et una uirtus, 91. A Deo iunguntur et quomodo, 99. Mors coniux diaboli, 158.
    Coniugium. Singulare est, quando in duobus una mens est, 89. Non requiritur ab eo qui hic uult certare, 119. Cur permissum sacerdotibus in ueteri lege, 92. Connubio peccatorum tota mundi figura dissoluta, 120. uid. Matrimonium.
    Conscientia expulit hominem a Dei conspectu, 6. Mala impellit ad ruinam, 75. Caro haud secura de sua conscientia, 88. Ex arbore scientie frigida, ex arbore sinapis calida fit, 99. Humanis conscientiis aptantur illecebre temporales, 114. Calor conscientie epulonis in tormentis, 122. In inferno anhelat flamma sui criminis. Per Euangelium Christus conscientiam pandit, 125. Reus in iudicio de conscientia plus erubescet quam de incendio gehenne. Quando conuenta a uillico, 126. Ex bona conscientia nullum est supplicium damnati, 135. Dolosa nil palam audet, 158. Diluitur Christi baptismate, 171. Timor et tremor conscientie, 36.
    Consensus factis semper est equale, et quomodo, 155.
    Consilium. Ex consiliis proditur diabolus, 13. Scandalosum Balaam, 27. Consilium impietatis quid fecerit, 44. uid. Impius. Consilio impietatis recepto nil pietatis remanet, 104. Quis secum consulat. Cui deest humanum consilium, mox subuenit diuinum, 175.
    Consolator. Non deest ei, cui imminet persecutor, 86. Malus consolator diabolus, 13.
    Consuetudo deficit, cum miracula geruntur, 153.
    Consummatio seculi ut futura sit, 47.
    Contagio gentilis quando seculi contagionem uitauerit, 23. Dicitur peccatum carnale, 59. Oues rabide contagione luporum laniarunt pastorem Christum, 100.
    Contemptus Dei facit nobis tempora mala, 43. Contemptus prouehit ad patientiam, 124. Contemptores legis, ut contumaces fiant, 137.
    Contentio mater dissensionum, 110. Furiosa contentio elongauerat a nobis uitam. Ne sit in hereditate contentio, tollatur auaritia, 162.
    Contentus quisque debet esse doni sibi a Deo dati, 120.
    Contritio ut procuranda, 125. Ad eam conuertatur homo, dum ad rationem uocatur. Ut gradatim acquiratur, 167.
    Controuersia inter quos geratur, 122.
    Contumax et rebellis fit peccator, dum contra legem preuaricatur, 116. Ex contemptore fit contumax, 137. Pietas est, de lege non instruere contumacem.
    Conuersio peccatoris in Mattheo publicano. Lege, 28 et 30. Homo peccat, et Deus conuertitur, 45. Conuersio sensuum, aduersa depellit, 46. Hodie fiat conuersio. Conuersio  subita ad fidem, 60 et 61. Peccatoris conuersio aliquando debetur sacro magistro, 107. Conuersio peccatoris a Christo rogata, 108. Conuersio a peccatis Christus ueniam promittit, 125. Dominus iudicium moratur, ut peccator conuertatur, 167. uid. Penitentia, Timor.
    Conuictus penes Deum ut accusatus conuenitur ad ueniam habendam, 125.
    Conuiuium peccatorum cur iehsu adiret, 29 et 30. Conuiuia sunt noxia anime, 41. Secretum conuiuii non presumit intrare non inuitatus, 93. Conuiuium penitentie Magdalene mirabile. Semper uiuit, qui Christo conuiuit, 95. In Christi conuiuio datur quid quid continetur in creatura. Qualiter faciendum conuiuium, 127. Natales sanctorum non celebrantur in profusioribus conuiuiis, 129. Describitur diuitis conuiuium, 161. Conuiuio querimus superare pondus operis et laboris, 170. Omnia polluta in conuiuio Phariseorum, 171. Conuiuia longa quid mali parturiant, 174. In domo Petri Christus non querebat conuiuium, 18. Conuiuium Herodis. uid. Herodes, Cibus, Ebrietas, Eucaristia.
    Coquine squalores perquirens, cum regium habeat apparatum, totus est animi seruilis, 163.
    Cor ex uentre onerato deponitur ad uitia, 2. Corde intramus ad Deum, 6. Cor penetratur a solo Deo, 50. Inter cor et linguam est salutis negotium, 56. Satiatur igne celesti, 57. Cor arca, et bibliotheca fidei, 58. Tollendum cor lapideum perfidie, 65. Cor est celum, in quo regnat Christus, 75. Nec corde peccare, maximum est, 89. Dei est patefacere cordis arcanum, 94. Corde loquimur ad Deum, 97. Corde, non corpore, iungimur Deo, 102. Quomodo tumultuationibus dissoluantur corda, 116. Ut sulcata et sata germinent corda, 119. ut Deus tentauerit aperire cor diuitis, 121. Cor simulatur a peccatore, ut penitentiam a se extorqueat, 125. Corda illuminanda a Deo, 126. Franguntur lacrymis paruulorum, 128. Corda, non uerba iudicat Deus, 142. Corda hominum innumera crimina patiuntur, 171. Qua aqua corda mundentur. Ut peccata cordis uincantur. Deus inuitatur ad habitandum in corde mundato. Deus de cordibus facta metitur, 9. Quid habitet in corde, 15. Aula cordis non est sine uitiorum strepitu. Cordibus per fidem sociatis non officit absentia corporis, 32. uid. Animus, Mens, Sensus.
    Cornelius centurio habuit Spiritum sanctum ante baptisma, 60. Corneliensis Ecclesia a Chrysologo specialiter dilecta, 165. Cornelius episcopus Fori Cornelii Pater spiritualis Chrysologi. uid. notat. in eo.
    Corona. Subituro grauissima certamina pronuntiantur corone, 44. Eremitis corone debentur, et certantibus in mundo, 107. Ad coronam glorie hortati ab Apostolo, 119. Multi currunt, sed catholicus accipit coronam. Pro corona ut currendum, ad fin. Tot coronas accipimus quot uitia superamus. uincenti reseruata corona, 128. Militantibus in terra dantur corone celestes, 144. uid. Miles, Triumphus.
    Corpus nostrum est mystica nauis, 8. Mortificatur cum anima recedit ab eo. In quid reducatur a demone per crapulam et ebrietatem, 12. Quid sit. Est lectus doloris nostri, 14. Mortuum sine anima, 19. Humana corpora uinum nouum accipiunt, 31. Corporis presentia nil prodest dum mens abest, 32. Corpus breue nemini doleat, 54. Lauandum, ut Domino appropinquemus, 59. Corporis resolutio ad melius promouet, 101. Corporum occisores non timendi, quare. Corpus est seruus, pretiosius, 102. Infirmatur ad mortem. Est tecum, uid. Tecum. Quando corpus sine corpore Deo offeratur, 108. Est hostia, si sit sine peccato. uiuit, quando. Corpus e terra regitur ab anima, 109. Corpus capiunt peccata, et alia. Corpus comitetur animam ad celum. Corpus febrientis describitur, 111. Corporales licentie a luxurioso contemnende, 113. Corpus peccati. uid. Peccatum. Quibus magis torqueatur corpus in febre, 114. Corpus Christi liberauit nos a crimine, 115. Corpus et angustia animi, 116. A corrupto corpore scelera scatent, 120. Corpus mysticum reformatum a Deo, ut esse debeat. Corpus nostrum ad quid ornetur uirtutibus. Pauperis corpus cur plenum uulneribus, 121. Pecunia dominatur corporibus, 126. Corporis diuisa coniunctio, et coniuncta diuisio quid nos doceat, 132. In uno corpore Deus homoque miscetur, quomodo, 142. Frena corpori non laxanda, 161. Corpus diuersis constat membris, 163. Corpus pulchrum si sit procerum, ad quod fide peruenitur, non cogitatione, 163. Eius incremento nil maius. In limo corporis uersatur homo, 161. Corporum curationes a Deo fiunt, cur et quomodo, 176. uid. Membra, Christus homo.
    Correctio secreta dum non prodest, succedit publica confusio, 127. Correctio criminosi parit odium. Ioannes corrigit a simili, 137. Fraterna est, increpare ut iudex, remittere ut frater, 139. In ea caritas sit libertati mixta. Et quomodo facienda. Qui nil de correctione cogitat, de  uenia nil sperat, 158. A Deo correptus mox solatur, 163. Quomodo corripiatur seruus Dei ab ipso Deo in Phariseos intonante, 171.
    Corruptio deperit in resurrectione, non caro, 117. Corruptio germana mortis quid homini suadeat, 118. Est rerum semper nouerca, 146. Fragilitatis humane corruptio ex sanie uitiorum, 167. Corruptum corpus. uid. Corpus.
    Coruus auis describitur, 163.
    Crapula et ebrietas que mala faciant, 1. Cibus noster a demone in crapulam deducitur, 12. Diabolus dominatur crapule, 13. Ut uicit fortes, 41. Auarus indigeriem crapule ructat ad celum, 121. Mens oppressa crapulis male iudicat, 173. uid. Ebrietas, Cibus.
    Creata. Omnia creata a Deo sunt bona ualde, 89. Bona a principio, mala facta a diabolo, 96. Solo iussu facta, iterum sola iussione soluenda, 101. Creata perire dolor est. Quid creatis pulchrius? Eorum descriptio, 103. Per se non sunt mala, sed per ea datur occasio delinquendi, 116. Res create, fuerunt tamquam Deus ab homine adorate.
    Creatio ex nichilo, 48. Creatio et recreatio ex una eademque potestate, 80. Creatio et nostra recreatio a Trinitate tota, 157.
    Creator. Cognoscitur per contemplationem creature, 89. Creator omnium Christus fidelibus in salutem, infidelibus est in ruinam. Non constringitur legibus nature, 90. A principio fecit omnia ualde bona, 96. Creatori non perit creatura, sed uetustas perit tempori, 101. Creatori simus deuoti, ut nobis sit creatura deuota, 103. Creator ab humana ratione non capitur, 131.
    Creatura. Nescit an potissimum miretur, quod Deus homo, uel quod homo Deus sit, 72. Tempore passionis Christi tota ei compatitur, 77. Fugit iniuriam Creatoris, et quomodo, 78. Non obsistit, sed deseruit Creatori, 84. Stat inter uitia et uirtutes, 89. Tentata arte demonis, 96. Hominis creatura iuncta Deo in uno corpore, 140. Tota non capit Deum, 140 et 142. In ortu Christi non est deleta creatura, 144. Terror creature, que Deum uidere non poterat, 147. Mala ob id. Tota concurrit ad prandium Creatoris, 163. Omnes creature pauent ad Dei conspectum, 6. uid. Creator.
    Credere. Corde creditur ad iustitiam, 56. Totum habet homo, qui credit, Deum auctorem, 56. Credenda diuina mysteria, 59. Quomodo credimus in Deum. Fides unde, 60. Quod credendum est, cordi, non charte mandandum, 61. Quod corde credimus, ore fateamur. Credenda remissio peccatorum, et carnis resurrectio quare, 61. Interrogatio quomodo non conuenit credenti, 62. Credendo nobis ueniam damus, desperando labimur in peccata. Nolunt referri uisa, qui uolunt audita non credi, 66. Credens se filium Dei generi respondeat, 68. Quid ualeat credere ostenditur, 71. Dementia hominis nolle credere quod sibi desiderat euenire, 74. Alte dubitat, qui altius credit. Nec decipitur, qui difficile credit, 79. Cito credere, est cito cadere. Mundus credidit non uiso Christo, 83. Cautele est tarde humilia de Deo credere, 90. Zacarias in se habuit regulam credendi, 90. In pace multi credunt in Christo; at in persecutione pauci martyres, 97. iehsu se Deum obscure manifestat ad credulitatem nostram, 102. Priores futura, posteri preterita credunt, et quomodo, 110. Sine causa credit, qui se natum ut periret credit, 118. Resurrectio credenda monstratur exemplis. uid. Resurrectio. Christo fideliter credendum, 119. Credere non meretur reuertenti ab inferis, qui Christo non credidit, 123. Credulitas sentit Deum, 131. Magi principes credulitatis gentium, 159. Que Christianus credere habeat, et quomodo, late, 83. Christo noluerunt credere Iudei, 123. Et ne ab aliis ei credatur tentant, 131. Eleemosynarius credit eternam in alio seculo uitam, 54.
    Creditor quando sit debitor, et e conuerso, 88. Celestis totum debitum caritate compensat, 96. Celestis presens ubique et semper est, 126. Nec fraude preuenitur.
    Creditum. Quanto maius est; tanto maius debitum, 26. Differre est inuerecundi debitoris, mox soluere honesti, 123. Credita Dei dissipans, quid, 125. Creditum innocentie seruans, usuram pene non soluit, 167. Diuinum creditum humana cautione non eget, 62.
    Crimen. Crimina filii sustinet pater, qui nuditatem non sustinet, 3. Amatores criminum uirtutes accusant, 32. Crimen conscientiam uitiat, 62. Beati quos crimen non tangit, 91. Criminum suffragia ex mala diuini uerbi interpretatione, 113. Criminibus succumbere, est uiuere peccato. Exempti ab omni crimine per corpus Christi, 115. Increscunt crimina, dum succiduntur, 116. Crimen per peccatum dominatur. Origo criminum est furor, 117. Criminum confusio quid agat mali, 120. Crimen, non persona perit in resurrectione, 117. Criminum magnitudo perdit uirtutum magnitudinem, 127. Aues criminum hasta crucis pellende, 171. Testes criminis Herodis qui, 174. Quod est criminis  non putetur esse nature, 11. Criminis magnitudo ex loco, persona et officio probatur, 54.
    Cruciatus non est paruus, quando, 132. uid. Afflictio.
    Crudelitas furit, quando se dilatam uidet, 152. Semper possidetur a phrenesi, 173. Cur Marti se adiiciat crudelis, 155. Crudelibus misericordia non ferenda, 127. Crudelis in pauperem fit seuior in se, 123.
    Crux portanda post Deum, non ante, 54. Est lignum uitale. Per crucem maiora reddita quam amiserimus per arborem paradisi, 60. Ardenter accepta ab Andrea et Petro, 133. Eam nobis uolebat auferre diabolus, 150. Crucis hasta pellende sunt aues criminum, 171. In arbore crucis uela mentis tendenda, 8.
    Culpa et ultio omnia auferebant, 42. Ex culpa quid acciderit nature, 87. Ex culpa perdimus fiduciam uultus, 93. Culpa unius defluxit ad omnium penam, 111. In resurrectione culpa perit, non homo, 117. Culpa damnata in ortu Christi, 144.
    Cultus diuinus ratione prestandus, 109.
    Cunabula materna suscipiunt hominem uagientem, 133.
    Cunei. Sunt agmina uitiorum, 43. Haud necessarii ad carnem arctandam, 174. Cunei hostium, 152.
    Cupiditas. Preceps ad censum quid faciat, 1. Acquiritur de questu, de habendo, 7. Est mors, uel nox, 8. Ei ieiunat, qui pauperi non ieiunat. Satisfacit auarorum cupiditati Christus, quomodo, 25. Opprimit cupiditas, 29 et 30. Manum aridam facit, 32. Quis incendia cupiditatum non lesus a fumo transire potest? 89. Cupiditas diuitiarum, 104, per tot. Humana illudit mentem, 117. Quomodo fiat humana mendicitas, ut inhumana cupiditas prodatur, 121. Preceps et incauta quid faciat, 162. uid. Auaritia, Diuitie.
    Cura terrenorum despicienda, 163. Nulla cura est dura, cui uita est chara, 167.
    Curatio mulieris incurue que, 105, per tot. Cure inimicus, qui curam, nec sanari desiderat, 113. Sanatus, si non permanet in cura, peccat: item si relinquat ignem, ferrum, medicamenta, 114. Non curat, qui infirmantis exspectat arbitrium. Peccatum facit curam esse languiorem, 116.
    Curiosi stellarum et orbis, sed proprie salutis ignaui, a Domino arguuntur, 164. Nimia curiositas improbata, et damnosa. uid. Astrologus.
    Currere qui scit melius, coronam accipit, 119. Ut hic currant Iudei, philosophi, heretici, et Christiani pro corona glorie. Currere debemus fideli cursu pro corona quomodo.
    Cyprianus martyr de diabolo triumphans uirtutum nobis reliquit exemplum, 129. In die mortis illius adstabat turba malorum, in festiuitate multitudo fidelium letatur.

D
    Damnatus. Damnati nouissimo iudicio inhabiles sunt ad celestia, 122. Damnatus cur filius uocetur ab Abraham, 123. Nil habent cum misericordia, 124. Sunt in ira Dei, 137. De felicitate beatorum magis torquentur quam de gehenna, 66. uid. Infernus.
    Daniel uidit Deum Patrem iudicare, et Christum, quomodo, 131.
    Dapes uarie ex hominum sententia debent enutrire corpus, 163. uid. Epule.
    Dare Deo debemus quod uult, ut quod uolumus recipiamus ab eo, 41. Qui non dat, non queratur, si non accipit, 103. Da Deo quod potes, et eris acceptus, 110. Nostra dare debemus in eleemosynam, alienaque celeriter reddere, 123.
    Dauid propheta agit medicum peccatorum in primo psalmo, 44. Ut oret pro uenturo Messia, 45. Et pro se, licet sanctus. Psalmi dicuntur Dauidica cithara, 115. Prophetica melodia, 116. Dauid, persequente Saul, recipit uicinia, 150. Dauidica cithara personanda in reditu peccatoris, 6. Quid egerit Dauid fistula et cantu, 10. Pater Ioseph uigesima octaua generatione, 145.
    Demoniacus ut curetur a Christo, 51. Cur debeat afferri ad Christum. In eo patiebatur demon. Cur Christus requirat in eo tempus passionis. Quomodo patiatur, 17. uid. Obsessi.
    Demon. uid. Diabolus.
    Debita Deo reddenda, uel orandum, ut dimittantur, etiam non intellecta, 123. Debita remissa a Christo in passione. Priora pro nobis Christus soluit, 125 Debita soluere uix sufficienti non sunt augenda indebita, 137. Petere plus debito, est exigere fraudem, non tributum.
    Debitor non soluens pacta callidus est, 5. uerecundia utitur, dum eius credita diffamantur, 9. uerecundus mox promissa soluit, 36. Semper debere anxium est, 88. Ubi creditor est debitor, et e contra, ibi contractus est amoris.  Debitoribus dilatio crescit ad gratiam creditoris, 89. Eius promissio exspectanda. Debitum Deo caritate compensatur, 94. Quantum debeat homo Deo. Debitoris inuerecundi est, aut differre credita, aut promissa denegare, 123. Honesti uero mox utraque soluere. Homo se accuset debitorem Deo. Si debitoris auferatur pudor, uiolatur innocentia, 126. Humanum est, quod debitor querat compendia fraudulenta. Debitor noster, et debiti exsecutor est Deus, quomodo, 25. Debitorum modos soluere, lucrosum, 126.
    Decalogus. Eius precepta si non obseruentur, quid mali eueniat, 169. In eo latebat Christus.
    Defensor legis fit eius inimicus, quomodo, 96. Defensor debet esse miles, non concussor, 137. uid. Miles.
    Deformitas inuitati est iniuria inuitantis, 23. Deformitas hominis ex breuitate corporis, 163.
    Deicide fuere Iudei, quomodo, 172, cum notat.
    Delicta. Qui delicta discutit, prodit, 3. Ea non uidet uis amoris, 21. Compensantur dolore, 30. In delictis habetur homo uoluntarius, 35. In iudicio de delictis misericordes non iudicabuntur, 42. Dulcia lenocinantur delictis. 74. Qui in delictis perambulat, in uerticem habet diabolum, 105. Nostra delicta morte Christi deleta, 110. Preuenienda delicta, ut conculcentur, 116. Quomodo decipiant nos. Non poterant ante superari, quam peccatum per Christum exstingueretur. Delicta habent lethalia blandimenta, 117. Delicta finientur in resurrectione carnis, 117. Delictorum morbis ablata est imago conditoris, 120. Delicta remissa a Christo patiente, 123. Proximo dimittenda, 139. Utile est ante delicta sibi ueniam prouidere, 2. Quomodo effuganda de cordibus nostris, 171. uid. Peccatum, uitium, Crimen, Debitum.
    Descendere iubetur Zacheus, ut ascendat, 54.
    Deserta. Disciplinarum, non hominum, non locorum erant, ad que Ioannes predicabat, 167.
    Desiderium. Christianorum dirigendum ad celestem habitationem, 129. Malum est propriis desideriis mancipari, 132. Est filius amoris, 147. uid. Amor.
    Desperare. Qui desperat, ad omnia peccata dilabitur, 62. Desperato potest Deus reddere quod promittit, 90. Ad eorum curam ibat Christus, 16. Deus desperatis dat salutem, 65.
    Desperatio inter omnia mala peior in aduersis uenit semper extrema, 83. Exprobrata apostolis. Procul sit a peccatore, 94. Desperatio serua mortis quid persuadeat homini, 118. Prosternit hominem, 71.
    Destructio. Ab ea semper incipit diabolus, 104. Destructio corporis peccati qualiter fiat, 113.
    Deuotio cauta remuneratur, seruitus presumptrix punitur, 109. Penes Deum sit magis cauta quam penes homines. Perfecta deuotio hoc debet imagini quod regi, 147.
    Deuotus animus infulis beneficiorum crescit ad obsequium, non ad superbiam, 142.
    Deus dicitur homo 5. Eius nomen et misericordia, 6. uita anime, 19. Exsecutor et debitor, 25. Soli, et medico equiparatus, 35. Iussu omnia facere potest, 34. Est ubique presens semper totus, 34. Mors apud illum est somnus. Deus, qui ubique est, quo se ipsum fugiat non est, 37. Magnus Dominus uel in corpore nostro, 46. Ex nichilo cuncta perficit. Curat iussu, 49. Cruciat demones, 52. Eius prouidentia, 18. Ut iram habere dicatur, 45. Nostrorum non indiget, 22. Quomodo ministrat gloriam beatis, 24. Ad eius conspectum omnia pauent, 6. Post ieiunium non querit panem, 12. Est Dominus sanitatis, 15. Quomodo dicatur uti passionibus, 32. Non inquinatur sensibus, uel humanis cogitationibus, 35. uulnera peccatorum, non corporum, Dei conspectum offendunt, 35. Audit tacentes, uidet absconditos. Non minoratur in homine. Non potest sordidari ad tactum creature sue, 36. Ubi Deus, nullum est peccatum, 44. Non manducat neque esurit, 11. Dei bonitas, 23. uidet cor hominis, 50. Creator boni, 11. Dat posse quod iubet; et facit que precipit. Hominem manu, cetera uerbo creauit, 33. Dat et tollit temporalia, 46. Deus solus, sed non solitarius, 57. Deus Pater habet Filium, et quomodo. Multos filios habet per gratiam, unum tantum per naturam. Filius Dei ceternus Patri, 58. Filius est germen permanens in eternum intra eternum Genitorem, 59. Deo nil addi potest, 58. Deus unus est, sed Trinitate, 60. Deus Pater ut generet Filium, 60. Omnipotens, 60 et 62. Est omnipotens; in se, ex se, et semper secum habet Filium, 61. Deus nec fraudat, nec fraudatur, 62. Furata tenet, negata possidet. Deo salua est ratio sua semper. Filius Dei semper fuit, 62. Deus Pater Filium generat, nobis dum reuelat, 62. Deum nec absentant loca, nec tempora representant, 63. Ex se dat, non a se petit. Deo non fetet, quod homini fetet, 65. Auctor temporum. Inter Patrem et Filium omnia geruntur amore. Dei promissio certa, 68. Inaccessus mente se communicauit homini, 69. Deus homo factus patitur aduersa. Moritur. Docuit orare. Ut Deus sit panis.  71. Deus homo est pauor sanctorum, 72. Deus est regnum et totam in se regni continet potestatem, 72. Non minoratur in carne, 76. Non uidetur in loco perfidie, 80. Dei Filius contulit humanitati, quod semper cum Patre possedit, et Spiritu. Recreat ad salutem, qui creauit ad uitam. Deus Trinitatis nomen est, 83. Deus omnipotens, quia omnia peccata donare potest. Deus est, qui uiuit ex morte, resurgit ex uulnere, 84. Non discit litteras, sed docet, 85. Dat loqui, et tacere, 86. Deus quis sit, absque quo non est alius, quomodo, 88. Omnia a Deo creata sunt bona, 89. Desideratus, incognitus, et angelis inuisus, cognoscitur ex Ioanne, 90. Claudit et aperit ora hominum; facit ex sterili fecundam, et e contra. Potest facere quod uult, et desperato reddere quod promittit. Deo uelle est facere; dare, promittere. Apud Deum nullus reatus, ubi nulla culpa, 92. Cum stat, corripit, cum sedet iudicat; prostratis coniacet, cum decumbit, 93. Deus est in capite Christi, et in pedibus euangelizantium pacem. Omnia bona a principio fecit; quidque fecerit homini, 96. Deo non perit, quod ipse custodit, 97. Testis fraudis et laboris. Dei infirmum fortius est hominibus; stultum sapientius; minimum tota magnitudine mundi magnificentius, 98. Quod uult potest, 100. Auctor uite, non mortis, 101. Ut ualeant cognosci eius profunda mysteria, 101. Cur mortem cum auctore non exstinxit a principio. Eius iussio firmat aquas super celnm, etc., in carne se manifestauit obscure, ut fidei daret locum, 102. uerbo fecit omnia, et refecit, ex nichilo creauit, ex aliquo reparat. Deus est uia, ueritas, et uita, 108. Non est auctor mortis, 112. Deus fraude non preuenitur, 126. Corporeis oculis non uidetur, 131. Nec quantus est, sed quia est. Est diuersa substantia, et imago ab angelo. Deus Pater loquitur ad Filium, cum dicit: Faciamus hominem ad imaginem nostram. Ante humana in corpore suscepit obsequia, quam beneficia homini diuina concederet, 136. Deus est uerbum, 137. Deus super Ioannem, etc., 137. Intra thalamum suum solam uirginem capit, 141. Totum est possibile Deo. Attendit corda, non uerba, 142. Teneri locis non potest, qui totus ubique est, 143. Non est eius iniuria incarnatio uerbi, et quomodo. In utero plasmator hominis. Deum cepit uirginalis uteri magnitudo, 144. Deus uerus de Deo uero, homo uerus de Maria. Deo radiante, aspectus animorum sauciatur, 146. Deus in carne honor creature, non iniuria Creatoris, 148. Deus fugit homine persequente, 150. Finiri non potest, 158. Deus Pater testis sui Filii, cur, 160. Est nobis rex, dominus, et pater, 163. Nescit arctari tempore, 167. Cur magna relinquens amat minora, 168. Sic sequitur perdita, ut teneat que reliquit. Amissa sic inuenit, ut que seruata sunt, non amittat. Capit omnia, nec ab ulla creatura ipse capitur: se coarctat in nostro corpore, 170. Immensus circuit, apparet, uidetur in locis. Cur appareat in rubo, columna, nube. Humanum cum uult Deus, facit esse diuinum, 102. Profusus in largiendo, non erit in reddendo durus, 25. Deus non potest mentiri. Cur claudit uel aperit oculos, 21. uid. Pater celestis, Trinitas.
    Deus erga homines. Dei Patris amor in filios, 5. Pater celestis. Dei affectus in malos filios ad eum redeuntes, 5. Pietas miscuit hominem et Deum, 5. Pastoris inducit personam ad ouium utilitatem, 6. Miseretur salua iustitia. Quid det pro humana misericordia, 8. Agit nobiscum ne quid pereat in alio seculo, 9. Corda metitur, non manus, nec loca. Gratis dat omnia, que habemus. Parua possit, maxima redditurus, 9. Adiuuat non in bonis, 11. In nos ieiunat. Ad nos descendit diaboli milites superaturus, 12. E celis ad inferos descendit, ut esset resurrectio mortuorum, 13. Qualis amor Dei in pauperes, per totum. Quod pauperi iniuria est, Dei est honor, 14. Cibus pauperis saginatio Dei. Eius bonitas est circa malos, 15. Quare in homine ad hominem uenerit. Homines querit, non humana, 18. Mittit flagella ob culpas nostras, 20. Dormit quando nos inuadunt tempestates. Sibi immutabilis nobis mutatur, 23. Eleemosynariis centesimam usuram promittit, 25. Suscipit pauperes, et diuites non repellit, 28. uelatur humano corpore, nos ne terreat, 29. Abstergit humana uulnera, 36. Amore pauperis uendit regnum fragmento panis, 41. Tantum petit ab homine, quantum scit illum habere. Dei misericordia differt iudicium ad mortem, 42. Est debitor misericordi. Homo peccat, Deus conuertitur quomodo, 45. Nobis militat ad salutem, 46. In humanitate caritatem ostendit, 47. Humanis se aptat angustiis, ut saluet nos, 48. Quos odit, declinat. Parens per secula, 49. Ex gratia subuenit infirmo ad alterius fidem, 50. Deus reuertitur ad peccatores, si ipsi conuertantur ad eum, 20. Deus, quem uidet, ad gloriam uult uidere, 54. Querens peccatorem, non peccata, sed hominem querit. Hominem inter peccata querit, et pro ipso Tartara penetrat. Oblationes, ex rebus alienis non acceptat. Amor Dei cognoscitur ex generatione humana, 55. Deus Pater dat totum ad salutem. uocat populos  per ora sacerdotum, 62. Deus querit Symbolum a nobis, ut nos credamus. Dat nos se non uidendo uidere. Amari ab homine perquirit. Dat uitam mortuis, desperatis salutem, fetentibus uigorem, 65. Fecit creaturas ad seruitutem hominis, 69. Etiam angelos. Se communicauit homini. Tentat nos, cum sinit ire ad laqueos tentationum, 70. Commodauit Christum terris, ut diabolum uinceret. Ut sit panis, 71. Amore Dei in utero adoptati, ut liberi nascamur, 72. Dat hominem sentire diuina, 79. Et cogitare diuina, 81. Gratius odoratur sanctitatem cordis quam incensum Arabie. 87. Currit per ueniam hominum, 90. Delinquentium gemitus esurit, sitit lacrymas peccatorum, 93. Delictum nostrum caritate compensat, 94. Maiora tribuit quam rogatur, 95. Quid homini fecerit a principio, 96. Refert ad messem collectionem zizaniorum et tritici, quomodo, 97. uocat omnes absque discretione personarum, 99. Martyribus amicus, 101. Creauit omnia propter hominem, 103. Repetit animas sanctorum, 104. Per Paulum rogat hominem per misericordiam, cur, 108. Per misericordiam dilatat uiscera, et alia facit. Fidem, non mortem querit. Placatur uoluntate, non nece. Deo placet homo, si bene uiuat: placatur hostia Deus si sancte offeratur, et si immaculata, alias exacerbatur, 109. Acceptat ab homine id quod ipse dare potest, 110. Naturam fecerat ut homines crearet ad uitam, 111. Pro magnitudine uulneris adhibuit magnitudinem medicine, 113. Homini, non peccato largitus est gratiam. Infundit pietatis imbrem ad delenda peccata. Hominem perquirit hominis tantum amore, 114. Auidus inquisitor humane salutis, quomodo, 121. In paupere clamat ad diuitem. Spretus in paupere, non subuenit, ut pater, 122. Omnibus pro suo munere prospexit ad salutem, 123. Pauperem et diuitem e conspectu ponit, ut uicissim curentur, 124. Morienti Deus apparet ad iudicium, 125. Hominibus formam hominis demonstrat, ut uideatur, 131. Dat munera diuina. Cum fugit peccatorem, parcit, 21. Deo unitas accepta non singularitas, 132. Merita martyrum Dei dona sunt, 135. Hominem resumpsit ex utero mulieris, 143. Nascitur, ut reficiat naturam. In ambiguis aperit ueritatem, 145. Amore mundum inuitat, timore labentem, 147. Cur humanam assumpserit naturam, non angelicam. uoluit se uideri in homine, cur, 148. Deus adest, cui non est homo qui adsit, 156. Que beneficia dederit homini, et que reparauerit amissa, 161. Deus requirit nostram seruitutem, humano more, cur. Redarguit dubitantes de suis promissis, 163. Dubium in fide mittit ad coruum, cur. Quos corripit, mox solatur. Quantum se deponat hominis more. Pater noster curam sumit de nobis. Mori non potest, cui uita Deus est, 166. Recipit peccatores, quos sanctificat, cum propinquat, 168. Deus non est criminis receptor, sed hominis. Gaudet de reditu peccatoris. Amor in nos ostenditur, ex quo, 170. Cur protegat sicut Aquila et Gallina. Errantem ouem querit ut pastor. Mutat et commutat sua officia, ut nos mutet in melius. Operariis suis premia promittit. Dedit nobis omnia. Beatis ostendit eterna et gloriosa, 176.
    Homines erga Deum. Ad Dei conspectum intramus corde, et per gratiam, 6. Ad eius conspectum omnia pauent, sed homo exsultat, et cur. Deo debemus quod nascimur et sumus. Deo negare quod uult, est uelle sibi Deum negare, quod desiderat, 8. Deo filii arietum afferendi, et qui, 10. Ad Deum ducendus est proximus, etiam trahendo illum, 10. Deo aliquid dandum, 12. Iter ad Deum impeditur a demone, 16. Ad Deum per Deum peruenitur. Deo consignande opes in paupere, ut seruentur, 23. Non mouendus loco, 34. Tactus a creatura non sordidatur, 36. Publice laudandus ob gratias acceptas. Fugitur Deus a peccatoribus, 38. Qui audit supplicantem, Dei auditum sibi aperit, 43. Quod non placet astare Deo, est surreptio diaboli. Dei contemptus facit nobis tempora mala. Deo uero cognito gaudendum, 46. Dei lumine opus est in opere Dei, 51. Reuertitur ad peccatores, si ipsi conuertantur ad eum, 20. Oblationes ex alienis rebus Deus non acceptat, 54. Amor Dei cognoscitur ex generatione humana, 55. Dolor non posse de Deo loqui, quod sentitur, 57. Munera Dei cum redduntur, non amittuntur, 59. Accedentes ad Deum sint mundi corpore et animo. Quod sit Deus, credendum. 61. Qui Deum uidere cupit, uisionis eius teneat mensuram. Humana que Dei sunt homo non capit, 62. Terribilius, quod homo detur celo, quam quod Deus detur terris, 67. Sed amantius quod iudicem mutauerit in patrem. Dei nomen aut honoratur ex nostro actu, aut blasphematur, 67. Diuina beneficia nos expauent, 68. Cum timore custodienda. Qui se filium Dei credit, generi respondeat. Eius amorem non capit homo, 69. Omnia diuinitus gesta sunt pauenda, 70. Timor cum Deo loqui, 86. Coram Deo magnus, quantus erit penes homines? 88. Apud Deum esse iustum muneris est diuini, 89. Cautele est tarde de Deo humilia credere, et tardius contumelias sentire, 90. Amore  deletur debitum cum Deo, 94. Deus inhonoratur si eius facta humano modo tantum exponantur, 95. Miratur homo quod Deus uexetur humano in corpore, 102. Apud Deum sit cauta deuotio, et cur, 109. Diuine caritati non potest homo simile redhibere, 110. Homo sit peccator, ut Deus sit iustus, 112. Deo quis tantum famulatur, quantum mundo seruiuit, 114. Homo est debitor Deo, cur. Coram Deo non glorietur homo de iustitia, merito, etc., 123. Qui in causis hominem, non Deum timet facile a iustitia deuiat, 127. Homo sequatur Deum, non precedat, quomodo, 131. Exasperatur Iudeus uidens Christum Deum, cur, 131. Que a Deo petenda, 132. Deum timent omnia que timentur, 144. Tristabatur creatura non ualens Deum uidere, quomodo, 147. Amor erga Deum qualis esse debeat. Amans cupit uidere Deum. Homo in terrenis est Dei uicarius, 148. In se uadit, qui in Deum uadit, 152. uero Deo contradicit, qui se Deum facit, 155. Dei imaginem portare recusat, qui Idoli portat personam, 155. Deum querere et nescire querere, magis necessitas est quam reatus, 157. Paulus Dei amore peccabat in Deum ex ignorantia. Deum nasci non uult profanus, 158. Soli Deo tenetur homo seruire, 16. Dubitans de presentibus, cum futura iam sentiat, deputatur ignibus gehenne, 163. Cum Deo commorantibus uite subsidia non desunt, 166. Deum non uiolat peccator propinquans, 168. Peram, panem et es, quod portare debemus, Deo iubente, 170. Inuitatur ad habitandum splendore ciuitatis, templi et cordis, 171. Dei Filium dum Ioannes reuelat. suscipit mortem, 174. Serui Dei stant, non iacent, 15. Mala patiuntur ad coronas.
    Dextera Domini est Christus, 33. uirtus est opus dextere, quomodo, 9. Christus reuocat apostolos ad dexteram, 78. Fugiamus que a sinistris sunt; si a dextris astare desideramus, 9. De dextera ad sinistram transire quid sit, 168. uid. Sinistra.
    Diabolus, seu demon, auctor desperationis. Quid desperato faciat, et mercenario suo, 2. uellet homines criminosos fieri, criminumque magistros, 2. Nec sinit eos exsatiari, quare. Diabolus est mendax, et porcus, et quibus pascatur, 5. Saginatur uitiis. Non tollit famem. Auctor mali, et que mala agat, 11. Tentat primordia uirtutum. Exstinguit bona in ipso ortu. Nequam per se, nequior prouocatus, 12. Saturatur ex culpis. Cibum in crapulam uertit. Qui sint eius milites, et quid agant. Dolis pugnat, ubi non suppetunt uires, 13. Dominatur crapulationi. Eleuat ut precipitet. Lapsus querit. Sepe uictus non cedit. Promittit ut fallat. Dum petit adorari, que faciat mala. A Domino repercussus contra nos seuit. Etiam tempore quadragesimali, et quomodo. Est inimicitiarum princeps, 14. In monumentis habitat, 16. Gestit homines sepelire uiuos. Mala patitur, ut homines intereant. Quibus fraudibus utatur, ubi aperte non potest expugnare. Curat ne homo redeat ad Deum, 16. Non possidet hominem, nisi a diuina seruitute subductum. Iniuste lamentatur de tempore, 16. Mutat fetores. Cenum petit. Mittitur in gregem porcorum. Cur porci moriantur. Omnia perdere cupit. Cruciatur de uita hominis, uiuos ingerit sepulcris, mortuis cibos apponit, 17. Culpa diaboli ad hominis penam redundat, et quomodo. Cur regna promittit, habitetque ipse in sepulcris, 17. Promittit superna, ut ad inferna protrahat. Adulatione utitur. Timet, et simulat. Et cum legione ad unum. Est miles desidiosus. Sordibus, et ceno delectatur. Eius odor nec sustinetur a porcis. Auis celi nidificat, et fructificat, 19. Ex angelo effectus diabolus, 26. Eius laqueus est superbia. Abstulit humana, dum diuina promisit, 27. Eius scandalum. Scandalum fecit diabolum. Describitur ut spiritus, 52. Quomodo humanis angustetur sensibus, surdus mutusque dicatur. Antiquus refuga, sensus hominum obsessit, 52. Fallit homines, ut mala obsessi credantur naturalia, incurabilia, lunatica. Pacem penitus euellit, 53. Diaboli latrocinium collocauit hominem in speluncam, 65. Ab eo est omne malum, 67. Diabolus dicitur malum, quare, 70. Ut nos decipiat, et trahat in peccata, 71. Tentatio diaboli est preuia ministra eius, 72. Mundum reddidit immundum; hominem traxit ad mortem; et affectum commutauit in parricidium, 96. Bonis mala superseminauit ad nostram ruinam, et que. Fraude contendit, ne creatura in suo statu consistat, 96. Seminat hereses inter fideles, inter sanctos peccatum, inter pacificos lites, dolos inter simplices, inter innocentes nequitiam, cur, 96. Laborat iustos capere, non possidere peccatores. Ad ruinam hominem impellens derelinquit, ut intereat. Gaudet nostris malis, et alia. Hominem non uult habere, sed perdere; cur. Seruis dormientibus superseminat zizania, 97. Infamat Dei seruos, ut penam uice premii reportent. Nostrum damnum suum computat lucrum. Demones dicuntur aues rapaces, uoraces, eree, 98. Machinatus est in uitam, 101. Incipit a destructione, 104. Eius descriptio in muliere incuruata, 105. Obsecundat malis  uoluntatibus, et turpissima seruitute dom natur. Arte decipit. Oneribus peccatorum deprimit homines ad terram. Equitat in uerticem eorum, qui perambulant in delictis. Ad peiora impellit, qui suo studio uadunt ad mala. Quomodo honoret seruitutem sibi ab homine factam, 114. Conturbat passiones hominum ad lapsum, 115. Habet pro coniuge mortem, 118. Qui contra D. Appollinarem fecerit, 128. Promittit mala, non bona, homines nec eternos uult, nec temporales, 131. Angelus commutari maluit in diabolum, ne hominem plenum gloria uideret, 148. Feminam Euam dolis aggreditur. Insanit ad firmitatem fidei, et tentat scindere concordiam, 149. uolebat nobis auferre crucis uexillum, 150. Quid sentiret de uirtutibus Christi uir facti. Nato Saluatore, genuit numerosa portenta, et cur, 155. Diaboli locum tenens fuit Herodes, 155. Circuit ut deuoret, 170. Mentitus fuerat se Deum. Inuidia fecit diabolum ex angelo, 172. Christi passionem degustabat in capite Ioannis, sitiens, 174. Quomodo sit supersator, 96. Demonis surreptio, quod oraturi mane non intramus Ecclesiam, 43. Christus et homo erga diabolum. Diabolo qui se iungit, est demon unus, 5. Diabolo ignota sint nostra bona, 7. Eo uicta uitia nil ualent, 11. Impugnandus dimicante Christo. Christo uincitur, ut cedat Christianis, 2 Capitur suo laqueo, quando primis tentationibus resistitur. Coram Christo perdit artes, 16. Signa sunt diabolo ad ruinam. Non preualet uigilantibus, et sobriis, 12. Ieiunantibus nobis esurit. Deus descendit, ut diabolus uinceretur. Reprimitur a Christo eius ausus, 12. Ex consiliis proditur, 13. Cauendi demones, non timendi, 16. Fugantur solo nomine Christi. Ab homine trahuntur ad Christi presentiam. Demones non cedunt, nisi uicti; non ledunt, nisi iussit. Ex uitiis nostris habent potestatem nocendi, quam ex uirtutibus perdunt. Christi transfretatio liberauit nos a demone, 17. Ad nutum Christi torquetur demon, homo liberatur. Ab obsessis patitur mala. uid. Obsessi, Demoniacus. Timet inermem, fugit armatum, 17. Nisi Deo permittente, nec preualet contingere porcos. Quando homo ceperit sequi demones, 38. Non est demon, qui Christo non cedat, 51. Demon torquetur in obsesso. Diabolus confunditur a Christo, 52. Fugatur, et uincula soluuntur. Diabolo non detur locus, 53. Statim paret Christo, ne mora sibi sit damnosa, 65. In terra fit diaboli uoluntas, 70. Demonis insidie a Domino uigilante panduntur, 97. Quomodo mala demonum uitentur, 98. Nil potest in homines cautiores, 105. Christo regnante, diabolus peribit, 139. Superatur a Christo in publico conflictu, cur, 151. Qui iocatur cum diabolo, non gaudebit cum Christo, 155. Diabolo renuntiant, qui festinant ad Christum peruenire, 158 Mitis bellator expugnat diabolum, 170. uincitur a suis olim uictis. Quid ualeat ad Deum, 172. Diuine uirtutis est demonem proprio truncare mucrone, 57. Demon captiuus hominis ab aduentu Christi, 18.
    Dicere ex ordine proposito sepe non possumus religiosa necessitate, 114. Auctoritas dicentis contumeliis uacuatur, 131. Dicere timet concionator, ne auditoribus contemptoribus obsit, 137.
    Dies qua iehsu locutus est de sero, que fuerit, 21. Dies gratus, sed gratior serenus, 41. Dies Dominicus a Christiano seruandus, 105. Dies moritur, et resurgit, 118. Die non tenetur conditor dierum, 131. Christus propter nos diem suscepit et tempus. Dies illustratur corona martyris, 135. Dies uerus illuxit, quando Dominus natus est, 159. Dies salutis agnoscendus, 164. Christus eternus dies, 170.
    Dignitas. Dignitatem non inuadit, qui sine infulis dignitatis est, 109. uid. Domus.
    Dii gentium criminosi, 57. Ignorentur ab eo qui uult scire Deum, 61. Captiuitas multis diis seruire Dii fecerant non uidere Deum, quem homines uidebant, 62. Ut infamarentur in kalend. Ianuarii, late, 155. Dii multi a demone figurati, ut unus, uerusque Deus nesciretur, 16. Gentes diis innumeris seruiebant, quia uerum Deum ignorabant, 18.
    Dilabi. Dei nutu cuncta dilabuntur, 176.
    Dilatio. Debitoribus dilatio crescit ad gratiam creditoris, 89. Differtur sermo, cum tempus dicendi elapsum est, 121.
    Dilectio. uid. Amor, Pax, inimicus.
    Diluuium ad expiationem mundi, 69 et 165. Ab eo tempore aperitur sacramentum ieiunii quadragesimalis, et non ultra, cur.
    Dimittere. Peccata in nos dimittere debemus ex Dei mandato, 139. Alias nobis non dimittentur. Quomodo dimittenda. Dimittendum proximo, 68. uid. Oratio Dominica.
    Discere. Humana ut possimus, tota uita breuis est quanto magis diuina, 112. Ut discatur, 101.
    Discessus Dei ab anima causat ei mortem, 19.
    Disciplina aspera sensibus immaturis recipitur amore, 108. Disciplina opifex succurrit nature imperfectis, 132. Disciplina quadrate fidei est in Quadragesima, 11
     Discipuli Christi confugiunt ad eum in tempestate, 20. Suscitant Christum. Quare ad dormientem confugiant, 21. Cur Christum sequantur ad suam patriam redeuntem, 49. Eorum impotentia in curando demoniaco magistro attribuitur, 51. Ut fugent demones a gentibus. Non sanant demoniacum, cur, 52. De resurrectione Christi nutantes reuocantur ad fidem, 76. Pueri uocantur, quia erant paruuli in fide. Discipuli Domini in tenebris passionis relicti. 78. Dicuntur fratres Domini, 80. Magistrum fide sustulerunt uiuum. Conflictus fidei perfidieque discipulorum, 81. Pace confirmati a Domino. Confortati. Christum a mortuis rediisse credebant in anima cum sola imagine carnis. Bella cogitationum discipulorum. uerba Christi ad discipulos: uidete manus meas et pedes, declarata per discursum aureum, 81. Inuitantur ad renouanda uulnera. Tardius credidere ex amore. Et ex magnitudine cause. Pena Dominice passionis transierat ad discipulos, late, 83. In orbem missi, ut sint spes omnibus qui sibi desperationis causa fuere. Eorum in credendo mora est firmamentum nobis. Terror ex Iudeis, et facinus mortis Christi concluserat domum, et corda discipulorum, 84. Conflicti Christo ablato, sed reddito pacifici. Internam eternamque pacem illis offert Christus. Missi a caritate Christi ad patienda mala. Etiam ad remittenda peccata. Discipulus est iniuria magistro, si illius non sequatur institutum, 94. Et discipuli probitas laus est magistri. Discipuli credebant Domini tactum esse solo corpore, 100. Discipulorum labor et pena in discendo litteras, 101. Discipuli Christi armantur ad Synagoge interitum, cur et quomodo, 137. Eorum fuga excusatur a Christi fuga in Aegyptum, 150. An culpabilis fuerit, 133. Discipulis Christi beatitudo promissa, 161. Cur bini a Christo missi, 170. Cur prohibentur tollere quidquam in uia. Quomodo ederent non lotis manibus, 171. Discipulus scientiam non obtinet, si pro sua uoluntate doceri contendit, 173.
    Discordia concors inter ignem et aquam, 164. Discordias gentium pacificus preliator aufert, 170. Discordias et lites suscitat diabolus in Quadragesima, 13.
    Discretio inter fidelem et infidelem ex quo sumatur, 96. uid. Separatio.
    Discutere delicta, prodere est, 3. Discutere aliquid est illud ampliare, 115. Discussio seuera dicentem audientemque onerat, 126.
    Dispensator. Parabola de fidei dispensatore omnes tangit, 26, per tot. uid. Dux, Ecclesiastici, Paterfamilias, Pauper, Seruus.
    Dispensator bonorum non incubator est diues, 121.
    Diues pena, non censu, qui custos est auri, 22. Confundetur in alio seculo. Cor habet uel in celo, uel in terra. Quanto plus habet, tanto amplius debet, 26. Diuites sancti, quomodo diuitias possederunt, 28. Diues semper uult dare, cum declinat ad pauperem, 39. Diues malus ut puniatur, 47. Diues misericors tot seruos habet quot nummos, 54. Inhumanus, ex filio Abrahe fit filius gehenne, 54. Diues det pauperi et Deo, 66. Despiciendo pauperem quid habeat. De eo, 104. Describitur diues congregans diuitias. Quomodo intra se cogitet, se usus consiliario. A diuite interrogatur diabolus, qui erat in corde ipsius. Diues auidus non habet semper. Ignarus de presentibus, disputat de futuris, 104. Claudens horrea pauperi, sibi claudit. Cur stultus. Cogitata perdit. uigilet in opere bono. Sit diues in misericordia, ut spiritualiter sit diues. Diuitem deglutit infernus, 121. Est dispensator, non incubator diuitiarum, 121. Seruus est opum. Ignobile sepulcrum pompe. Durior adamante. Semper eget auarus. Eius cum paupere conflictus, 124. Diues pauperem uideat, et e conuerso. Diuiti perit, quod pauperi negatur, uel spargitur ad pompam. Homo diues erat Christus, et quomodo, 125. Diues in tempore, mendicus in sempiternum erit diues malus. Diuitis uirtus in humilitate, 136. Diues seruiens Christo quam peram, panem et pretium habere debeat, 170. uid. Auaritia, Auarus, Epulo.
    Diuina contraria sunt humanis, et e conuerso, 21. Cur humanis insinuentur exemplis, 39. Largitas diuina, fuse per tot., 39. Diuina scire, Dei munus est, 76. Item sentire, 79. Quando se miscuerunt humanis, 89. Quod tempus sufficiat ad diuina intelligenda, 112. Diuinus sensus uerbis celatur humanis, 139. Diuina uerba modis humanis non pensanda, 146. Bonis diuina succurrunt, cum desunt humana, 156. Diuina generatio testem nescit, 160. Diuina beneficia homini data naturalia, et supernaturalia, 161. Diuina hereditas quare dari, nec diuidi potest, 162. Lex docuit penetrare secretum sensus diuini, 162. Lex docuit penetrare secretum sensus diuini, 168. Mancipata diuinis officiis ministeriis purificanda, 171. Diuina seruitus preponenda humanis affectibus, 19. Diuinum humano auditu non accipiendum, 74. uid. Trinitas.
    Diuinatio fugienda, quare, 18. uid. Astrologus.
     Diuinitas nec initium capit, nec recipit finem, 57. Nil sinistrum recipit, 57 et 59. Nec Trinitate diuiditur, nec unitate confunditur, 60. Deitas una in Patre, et Filio, et Spiritu sancto, 61. Non est humano modo estimanda, 67. Diuinitatis et humanitatis cognatio sempiterna pauenda, 72. An mirabilius quod Deus homo, an quod homo Deus, 72. Deitas Trinitate distincta, non est unitate confusa, 83. Nescit exteriora. Uterum Marianum ingressa absque uirginitatis detrimento, 84. Deitas non clauditur mente carnali, 131. Nota per Christum, 151. Externam non recipit nationem, 160. Deitatis plenitudo ubi habitet, 6. Diuinitas crassata mysterio, quomodo, 84. uid. Trinitas, Deus.
    Diuisio. Cain ex mala diuisione Deum offendit in sacrificio, 109. Cupiditas uellet facere Christum auctorem diuisionis, 162. Bonorum celestium non petenda diuisio, 162. Ut tres in duo, et duo in tres diuidantur ex Christi doctrina mystice, 164.
    Diuitie. Que mala agant. Et eorum cupiditas. Quomodo seruentur, 23. Quomodo possideri debeant, 28. Diuitie quid Mattheo publicano fecerint. Ut prosint respicientibus celum, 54. Relinquende a seruiente Deo, 170. Sunt onera grauantia. Earum fallax illecebra quando fugatur, 104. Illarum finis, 121, per tot. Num sint criminose per se. Cur in Abraham et epulone diuersos operate sint effectus. Diuitie pereunt homini, non crimini in inferno, 122. Animus, non diuitie, ducit ingratos ad penam, 124. Ex eis tumor mentium, 136. Non sequuntur morientem, 170. Hic sumus earum prorogatores, 125.
    Docere non debent mulieres, sed discere, 82. Quomodo Paulus docuerit, 101. Labor est docere, 163.
    Doctor docens omnibus profutura loquatur, 43. Disputat lecta, ut optime intelligantur, 52. Doctori prestandus benignus auditus, 76. Hoc accipit doctor, quod meretur auditor, 86. Ut fiat deprecator, 96. Supplicat discipulum, ut uelit scire, 101. Quando possit obscurare sacram Scripturam, 112. Doctor uerbi Dei ante celos conscendat quam homines doceat penetrare celos, 120. Teneat sensus moderatos Scripture, et cur, 125. Malus, si obedientes non doceat, pius non docendo contemptores, 137. Doctor noster sit Christus in insinuandis preceptis, 163. Doctor faciat que docet, 167. uid. Concionator, Scriptura sacra. Euangelium, Magister.
    Doctrina Christiana prius ad uerbum discenda, ut deinde mysteria intelligantur, 56. Cur Christi doctrina fit obscura mysteriis, 96. Sit uaria in docendo rudem, 106. Quomodo uariis declaranda, 112. Eius ordo moderandus, ut aliud non impediatur ex alio, 114. Euangelica tripartito ordine sermonis salutifere prebetur, 115. Celestis uario modo, deprompta suauius aperit sacramentum Ecclesiastice scientie, 116. Moderata sumatur ex sensibus Scripture, 125 et 126. Celestis a scribis corrupta, 158. Doctrina familiaris a Christo tradita, 161. Est filia humilitatis. Doctrina fidei est utilior simplicitate, 166. Doctrina in dictis scientia est, in factis uirtus, 167. uid. uerbum Dei, Concio, Scriptura sacra, Euangelium.
    Dolor compensat et delet peccata, 30. uis doloris in arduis languoribus sepe dat consilium, 35. Reuocat dolor quod blandimenta depulerunt, 64. Dolor est perire celum. etc., 101. Dolor maior est habita perdidisse quam non habuisse, 123. Dolor prouehit ad uirtutem, 124. Reuocat interdum dicentem a serie electionis. Dolor quando nos compellit ad reddendam rationem quid agendum, 125. Que mouerint auctori nostro dolorem, 175. Dolor superhumanus est, cum est propter Deum, 57. uid. Afflictio, Meror.
    Dolus polluit labia, 62. Dolositas fremit se deceptam, 152.
    Dominari. Omnibus dominatur, qui propriis non tenetur, 22. Christianus dominetur elementis, 113. Dominatio sempiterna ex seruitute Christi, 114. uera dominatio est famulatus Dominice sanctitatis 115. Patris, et Filii una est nobis dominatio, 61. uid. Presidere.
    Dominus, cum domi occisus est scelere seruorum, ad totam domum uindicta pertendit, 78. Manumittens seruos, 96. Terrenus exigit sollicitam seruitutem, 109. Non dominum, sed uillicum hic quisque se agnoscat, 125. Est super seruum, 137. Abstrahat seruum a peccatis, ne peccet et ipse, 155. Domino nascenti parantur laquei a seruo contumace, 158. Dominus cenans, et seruus ministrans describuntur, 161. Quidquid egerit circa seruum, iustitia est. Ex sibi prestita seruitute intelligat quomodo debeat seruire Deo. Fidelibus seruis iusta cibaria ministrat, 163. Est nobis Deus. Non quare, sed quid fieri uelit Dominus inquirendum, 166. Ad dominum pertinet peculium serui, 15.
    Domus ampla duos non capit ex inuidia germanos, 4 Domum patris habitent filii ubi multa bona, 1. Terrenam domum cur Dominus celi intret, et quando, late, 18, per tot. Domum nostram intret Christus, 54. Ex apparatu  mansionis dignitas hospitis innotescit, 92. Elisabeth domus mystica ut reparetur. Claustra domus non prorumpit extraneus, 93. Domus propria gratior post tempus, 114. Domui Mariani uteri qua pensione fuerit a Deo satisfactum, 140. Ad eam nullus peruenit preter uiam, 142. Domus mundi pro homine tacta, 148. Quid sit sua domus sapit, qui sentit alienam, 151. Eius ornatus inuitat auctorem ad habitandum, 171. Domus penetralia tripudiare, et letari dicuntur, 175. In domo sua cur est propheta sine honore, 48. uid. Habitaculum, Hospitium.
    Donatio Christi perpetua, 125. Dono Dei largientis unusquisque sit contentus, 120. Nec alterius donum uelit occupare. uid. Munera.
    Dormiens est homo, cum male facit, 22. Profunde dormit, qui non excitatur ad sonum celestium nuptiarum. Dormire dicitur peccator, 34. Profunde dormientes tota nocte, quid perdant, 39. Dormientibus solent imagines corporee apparere, 81. Irruere in dormientes signum debilitatis, 97. Cum serui dormirent, Dominus uigilabat, quando.
    Drachma perdita et inuenta describitur, 169. Multa dubia circa illam soluuntur.
    Dubia firmanda sunt, 112. In dubiis uitandum iudicium, et Deo remittendum, 145.
    Dubitans. De diuinis promissis arguitur, 163. Cur ad coruum mittatur. Inuectiua contra illum. Deputatur ignibus mortis, et gehenne, et quare.
    Duodenarius. Numerus apostolorum per quaternarium format tripartitam quadrigam, et ad quid, 170. Duodecim patriarche distincti in duodecim tribus, et alia figura sunt apostolici numeri, 170.
    Dux militum quam redditurus sit Deo rationem, 26. Dux uitiorum. uid. Mercenarius.

E
    Ebrietas uires eneruat, 12. Potus noster in ebrietatem diffunditur a demone, 12. Ebrietas mundum demersit, et alia mala fecit. Ebriis cominatur diabolus, 13. Est ebrietas sacrilegium in sacerdote, 26. Ebrietas quid sit et effectus, 26. Demergit corpus, 41. Ex uino est, et in ea non est Spiritus sanctus, 88. Filios noctis facit, 104. Cognoscitur per uinum, 116. Ebrius uinum accusat. Ebrietatis incendia in epulone, 124. Ebrietas calicis Domini sobria abolet lamenta peccatorum, 137. Ebrietas terrena deformis, decora celestis. Diuini amoris quid egerit, 147. Mens ebria ut male iudicet, 173.
    Ecclesia rogat pro eleemosynario, 14. Nauem Ecclesie ingressus Christus, mare seculi turbatur, 20. Placatur. Ecclesie tranquillitas. Tempestas. Sponsa Christi, et thalamus ornatus, quomodo, 22. Ecclesia quando a Christo desponsata, 31. Figuratur in hemorrhoissa, 35. Dum Christus ad Synagogam tendit, Ecclesia fundebat sanguinem humanum, 36. Ecclesia accessit retro ad Christum, quomodo. Quale uestimentum tetigit. Ecclesie dum Christus attendit, moritur Synagoga. Mane ad orandum ecclesiam intrare debemus, 43. Et quare id non fiat. Ut ex templis idolorum fiat Ecclesia, 51. Ecclesia est in Deum, 57. Coniuncta Christo, 58. Gloria Christi, 59. Consors diuinitatis Christi, 60. Perpetua sponsa Christi, 61. Est in Christo, et Christus in ea, 62 Si generat est celeste mysterium, 67. In partu ipso quantam det filii gloriam, 68. Mater uirgo generat nos beatos, et quomodo, 72. Figure illius. Ablactat filios in Pascha, 73. Eius filii diuersarum etatum quomodo nutriantur. Nos hortatur ad penitentiam. In Ecclesia clarescit sabbatum in die Dominico, 75. Due Marie deferunt typum Ecclesiarum ad Dominicum sepulcrum, 75. Ecclesia ex duobus populis ueniens una est. Sponsa cur salutata a Christo, 76. Reducta a Christo ad fidem sue fidei stationem, 78. In femina figurata loquitur, 82. Ecclesia una figura in duabus feminis et discipulis duobus. Habet corpus Christi ad manducandum, 95. Figura in Magdalena peccatrice, 95. Lacrymatur, quia Christum abeuntem non uidit, 95. In iudicio Christus ad Ecclesiam reuertitur Synagogam increpans. Semper recipit redeuntes. 98. Sponsa, et hortus, in ea satum granum sinapis, 98. Accipit a Domino fermentum, 99. Ecclesie lacryme impetrabunt resurrectionem mortuorum, 103. Figurata in muliere inclinata, 105. Ecclesia curat per impositionem manus. Ut pariat Christo filios, 117. Eius intercessio ut liberauit animas ex inferioribus locis, 123. Quid pro Apollinari consecuta sit a Christo, 128. Exsultauit in consecratione Chrysologi, et quare, et quomodo, 130. Eius conuentus non contemnendus, 132. In ea quisque maneat, ut sit aliquid. Preter Ecclesiam uitam querere, que mala. Illuminata incenso heptalismi S. Felicitatis, 134. Ecclesia sponsa figurata in Maria uirg., 146. Ecclesie pax et hereticorum ira, late, 149. Eius figura, quod anteponenda  erat Synagoge, 151. Ex fuga Christi habet innocentes martyres, 153. Habet mensas, super quas cenam Domini apostoli prepararunt, 161. Ecclesia et Christus diuisi ab hereticis, et a Synagoga uno spiritu iunguntur, 144. Ecclesia filia Synagoge Illius nurus. Ex resurrectione Christi tota in eius coniugio. Corneliensis chara Chrysologo, cur, 165. Ecclesia erat mulier drachmarum, quomodo, 169. Est lucerna ardens, qua Christum inuenimus. Ecclesia in principio sui partus iter fecit, 175. uicohauentina, ut letabunda genuerit Marcellinum episcopum, 175. uirginitatis coronam parturiendo magis conquirit. In ea Iudeus lucem fidei uidet per libertatem gratie, 176. Ante ecclesiasticam administrationem mundentur a sanguine manus, 18. Ecclesia Rauennas. uid. Rauenn., Templum, Festiuitas.
    Ecclesiastici. Ut uerbum Dei, et doctrinam celestem dispensare teneantur, 26. A principio circa celestia peccantes quodnam periculum subeant, 26. Inde crimen sumunt peccantes, unde alii ueniam impetrant. Tangunt Christi corpus, nec curantur ob fidei carentiam, 33. uid. Concionator, Christianus, Sacerdos, Lectio.
    Edictum Cesaris edicto, et pagani obtemperaturus occurrit Dominus, 175.
    Eleemosyna. Sit comes ieiunii, et maxima inde bona, 8, per tot. Impetrat diuinam misericordiam. Publicata est hostilis, etc., 9. uenditur, non donatur. Ubique facienda, dummodo non terre, sed Deo sit nota. Sit secreta ob pauperis uerecundiam. In ea dextera nesciat sinistram, et quomodo. Eleemosyna in Quadragesima dissuadetur a diabolo, 13. De ea optime toto serm. 14. Eleemosyna prima tractatur in celis, 14. Facit beatum. Est auxilium aduersus seculi mala. Tota Ecclesia rogat pro eleemosynario. Eleemosyna ditat, et quomodo, 22. Secure nostra seruat. Nobis seruatur a Deo, 22 et 23. Eleemosyna libenter a paupere ponatur in celum, 25. Erogata reconditur Sanat manum aridam, 32 Eleemosyna cum ieiunio quas afferat uirtutes et bona, late, 41. Semper sit cum oratione et ieiunio. Ubi dicuntur effectus, late. Quomodo credat uiuere post mortem eleemosynarius, 54. Facta de toto, uel parte, quid. Offerenti damnosa, cum fit de fraudibus, uel bonis alienis, 54. Eleemosynam querit Deus ex eo tantum quod habes, 103. Quid nobis prosit. Eleemosynam qui de suis non facit, criminosus est, 123. Nostra danda, aliena uitanda. Facienda est eleemosyna ab eo qui ieiunare non potest, et cur, 166. Facienda in gaudiis natalium, 127. Supplicat pro delictis, 107.
    Elementa peccatorum finientur, quando, 47. Elementa mundi peritura, 101. Predicant iugiter resurrectionem hominum, 118. Seruiebant Christo, 125. Deus auctor elementorum, 160. uentorum turbines elementa confundunt, 41.
    Elias. Quid egerit suffragio orationis, ieiunii et eleemosyne, 43. Currus ethereus eum uexit ad celum, 92. Eius lingua clauis celi, 127. Tamquam reus fugit a facie mulieris. Occurrit in monte ad uidendum Christum promissum, 131. Esurit uictum uidue, ut saturet, 136. Ex timore mortem repetebat, quam prius fugerat, 147. Ad latebras illi domus satis est unius uidue, 150. Missos contra se igne celesti consumit, 151. Ad celum leuatus Quadragesimali ieiunio, 166, 12. Cur ei non obsit igneus currus, 166.
    Elisabeth. Sterilis, et decrepita cur pariat, 87. Sterilitas illius aperitur hora incensi. Eius laudes, 89. Dicitur filia Aaron, et cur. In ea seruata generositas stemmatis sacerdotalis, 91.
    Ambo iusti. Declaratur uarie. Corpore sterilis, uirtutibus fecunda, 91. Cur partus eius dilatus optime. Concipit. Eius uirtutes et Zacarie narrantur ad gloriam Ioannis, 91. Ut preparetur ad conceptum, 92. Totum Domino tribuit, et se occultat. Tacet ex uerecundia. Ex illius taciturnitate uox nascitur. Cur Maria mittatur ad eam, 142. uid. Zacarias. Ioan. Baptista.
    Eloquentia. uoluptas eloquentie deponenda, quando poscitur fortitudo scientie, 18. Eloquentia secularis superstitionem inuenit, et substantiam naturalem, et Dei notitiam amisit, 5.
    Eloquium imperitum prodere prestantius quam officiosum negare sermonem, 107.
    Emere seruanda, non perdenda solemus, 80. Homo emptus est a Deo, 161.
    Epiphania dicitur, quia trino modo Deitas Christi illuxit in ea, 157. In ea magi Deum muneribus confitentur. In ea Christus in nuptiis aquas saporauit in uinum. Et baptizatur in Iordane, cur. Est solemnitas una de trina ostensione Christi. Reuelat multis modis Deum humanatum, cur, 160. Tribus modis reuelat. uid. Magus.
    Episcopus. Dum consecratur Chrysologus, facit sermonem hic in ordine, 130. Ubi et officium episcopi describit,  et uirtutes. Lege totum serm. Episcopus ait, subditos esse uitam, salutem, gloriam suam, et eos debet docere que scit, 147. Episcopus sponsus, et filius sue Ecclesie sponse et matris, quomodo, 175. Zacheus episcopus, 54. Cornelius, Proiectus, Marcellinus. uid. suis locis.
    Epistola. Dulcis usque dum ueniat, qui misit, 62.
    Epule diaboli, que, 12. Numquid per se damnande, 121. Epule diuitis et pauperis, 124. Epulis nostris intersit Christus, 127. Festa sanctorum non solemnizantur in epulis, 129. Dantur operario ad laborem leuandum, 170. Epule cruente Herodiane cene, 174. uid. Conuiuium, Ebrietas, Cena. Potus.
    Epulo diues. Eius cum Lazaro stupende uices, 66. Sursum Lazarum gratis respicit. Pungitur a pena. Cur clamat. Negatam misericordiam petit. Sitit aquam. Cur magis cruciatur in lingua, 66 et 124. Pro malis a Deo recepit bona, 66. At nunc pro bonis mala. Stultus putans apud inferos mutare locum. Lazari felicitate torquebatur. Frustra petebat mitti ad suos. Abraham dicitur suus non pater. In epulone petimus omnes, Oh! si quis ueniret a mortuis; sed id esset gratis. Diues epulo ab inferno deglutitur, 121. Illius mors, et uita a uita et morte Lazari deuicta. Funera diuitis et Lazari describuntur. Eius culpa. Cur diuitie hunc fecerunt criminosum. Diuitiarum captiuus. Ad ferrea uiscera eius proiecit Deus conflatorium pauperis. Pauperis uocem audire contemnit. Canes epulone mitiores, et alia de hoc descriptiue. Oculos sursum leuat, sed contra se, 122. Abraham patrem uocat, sed frustra, 4. Controuersia inter eum et Lazarum e diuersis loco et situ. Quare non possit ex Abraham misericordiam consequi. Adhuc crudelis in Lazarum, et cur, 4 et 123. Lazaro inuidet, 122. Cur ad stratum eius non mittatur Lazarus. Qua torqueretur flamma. Non erat damnatus nouissimo iudicio. Lingua magis uritur, que insultauit pauperi, et hic gustum habuit. Temporalia illi periere, non crimini. Gutta et mica illum reddidit misericordem. Aquam putei sui Lazaro negauit. uinctas habet manus, ne aquam sumat, cur. In Lazarum immitis, in se magis crudelis fuit, 123. Cur filius dicitur ab Abraham. Criminosus, quia recepit bona. Deum sibi debitorem credidit. Impius, quia pius non fuit in alium. Pro malis bona recepit indignus. Patrem uocat quem amisit, mentitur in pena. Fratribus suis non sufficeret Lazarus ad profectum. Hi fratres figurant Hebreos. Descriptiua contrapositio diuitis cum Lazaro, 124. Accepit ante anime quam corporis sepulturam. Semper uiuit pene. Eius cum Lazaro immutatio. Stulte petit misericordiam a patre, quam negauerat fratri. Cur petit Lazarum mitti. Putat stilla exstinguere ignem inferni, qui uinis multis incendia ebrietatis non exstinxit.
    Eremus. Eremi cultores Petrum episcopum uidentes quid discant, 107. Eremi dicuntur squalentes, 13.
    Errare qui decreuit, audit semper quod uult, non quod est, 131.
    Error. Erroris materia per Christum fit occasio salutis, 157. Errori succurritur a Deo iudicio pietatis ab exemplis.
    Esuriens. Esurientes uitia plus delinquunt, 2. Esuriem sentire et uincere est laboris humani, eam non habere diuine uirtutis est, 11. Esurientem tentat diabolus.
    Eucaristia cum humilitate et pauore sumenda, 15. Cur quotidie sumpta non sanet nos a peccatis, 33. Ut det medicinam peccatis, 34. Indigne sumpta dat uulnus. De illa gustum hic et in patria satietatem capiemus, nam est prelibatio mense beate et uiaticum, 68. Hic sumitur in altari, et de ea in eternitate uiuitur, 70. Est corporis mentisque uirtus. Eucaristicus panis ut fuerit factus, 71. Et effectus. Dicitur panis quotidianus, quia iugis, 72. Perfecte beatitudinis panis est. Si Christus se manducandum dedit hic, quid faciet in gloria? 95. Est uiaticum. Est regale conuiuium. Datur in Ecclesia ad salutem. Quomodo caro Christi manducetur, scit Christianus pius. Fuit preparata per apostolos Domini super mensas Ecclesie, 161. Eam nouit tantum fidelis. Ut sumenda sit, 172. Mundities nostra in ea sumenda innuitur, 91. uid. Panis, Oratio Dominica.
    Eunuchus uoluntaria castitate transfertur in obsequium Christi, et mutat Palatii infulas, 56.
    Euphemia plus soluit in fructu quam promisit in flore, que manente uirginitatis flore ad fructum martyrii peruenit, 97.
    Eua scandalum accepit ab oculo, 27. Melius illi si fuisset sine oculo et manu, quam sine iustitia originali. Item si in paradiso fuisset impedita, 74. Que uidit arborem scientie, uideat arborem sinapis, ut sanetur, 99. Mors ad omnes per eam. Eua maledicta fuit per naturam mater morientium, 140.
    Euangelium dicitur pannus rudis, et principium texture ex uellere agni Dei, 31. Pannus tinctus sanguine Christi. Hinc pannus non immittitur Iudaice uetustati. Euangelice lectiones commoda presentis futureque uite largiuntur,  34. A discipulis predicandum omnibus, 83. Eius aurora quando, 86. Eius lectiones sunt bonis intelligentie salutaris, at malis occasio erroris, 89. Eius sensim promouet ad altiora, 92. Quadriga Euangeliorum homines transmittit ad celum. Euangelicam segetem cum heretica zizania inimicus confundit, 96. In eo celatur sensus diuinus, 99. Quod Euangelio obediamus est ex uocante Deo, 114. Seruitus Euangelii quid operetur in nobis. Mira pietas ex euangelica doctrina, et cur. Eius metuenda principia intonantur ad suscitandos hominum sensus, 115. Illius auctoritas mentes reparat ad laborem, 115. Libentius auditur, cum uario modo declaratur, 116. Declarandum cum moderato sensu, et cur, 125. Quid agat in homines Euangelium. In eo plurime questiones uelantur, nec faciles, que ab homine soluantur, 126. Eius sanctio fuit Ioannes, 127. uilis non habeatur euangelicus sermo simplicitate sua, 132. Gentibus preparatum a Ioanne, 137. Ex eo corone eterne, 144. Eius apices, littere, syllabe, uerbum, nomina, persone plene diuinis figuris, 146. Que loquatur, et non loquatur, Euangelium, 156. Mulieres typus euangelice predicationis, 76. Totum plenum mysticis sensibus, 169.
    Euangeliste utuntur mystico sermone 79. Euangeliorum profunditas nos promouit in altum, 173.
    Euangelizantes pacem sunt pedes Christi, 95. Et uestigia ipsius, 76.
    Euector pietatis nescit lassescere, 170.
    Exactor auidus de solutionis tarditate conqueritur, 77. uid. Publicanus.
    Excelsa contueri ne presumas, et cur, 164.
    Excubie deputate cunabulis Christi fuerunt Innocentes. 152. uid. uigilie.
    Excusatio non est ubi usitata precepta sunt pro maximis repensanda, 114. Excusatio dicentis in principio orationis, 138. Excusatio non relicta Herodi, 152. Ea caret, qui facinus ipso iudice teste committit, 26.
    Exemplum bonum prodest, 34. uernaculis exemplis Dominus nos informat ad capienda diuina, 39 et 47. Christus exemplo hominem reformat, 48. Exemplis insinuatur Dei affectus, 55. Dat spem, 74. Exemplo confirmamur, 108. Singularitas non admittit exemplum, 153. Cur Deus det exempla externa et uilia, 163. Cur Christus descendat ab exemplo fedissime auis ad exemplum floris odorati, 163. Exempla roborant precepta, 166. Comprobant factum, 175. Iudeus sit exemplum utile Christianis, 46. Exempla multa generant fastidium, 29.
    Experientia uires nature demonstrat et hominis, 90
    Explorator. Exploratores terram quadraginta diebus circumeuntes quid significent mystice, 166.
    Exponere facta Christi litteraliter et mystice debemus, 95.
    Expugnator suus esse non potest cui est intus inimicus, 171.
    Exspectare. Seruus hic Dominum exspectans in gloria talionem habebit, 24. Longa exspectatio magne promissionis fatigat mentem, 130.
    Exsultatio. Qui intrat exsultans ad Deum, est liber a reatu, 6. Et cur id audeat. Qui possint exsultare Domino, 46. Et quomodo. Exsultatio sit communis in natalitiis sanctorum, 129.
    Extraneus. Extraneus non intercedit apud patrem, 2. Qui se negat patri, et extraneo se committit, quid inueniat, 1.
    Ezechiel eximius prophetarum, 40 diebus iacens latere uno captiuitatem futuram dum prefigurat, absoluit, et ratio, 166.

F
    Faber. Fabri filius dicebatur Christus, cur, 48. Et cuius fabri esset filius, 48 et 49.
    Facere debemus que a Domino iussa audiuimus, 102. Fecit Christus que mandauit 151. uid. Facta Christi.
    Facies. Ex facie tantum non sunt res iudicande, 145. Simulata facies exclusa in ieiunio a Deo, et cur, 7.
    Facultates. uid. Diuitie.
    Falsitas. Exemplum falsitatis in uillico cur dicatur pium, 126. Inter nuntia falsitatum iudex animus non inuenit uerum, 131. Falsitas ex obstinatione. Falsitas sola semper ueritatem impugnat, 169.
    Fama. Fame Christus non credit, sed inquirit, cum terra accusat, 125. Si fama uerse substantie nos precedat ad Patrem ante tempus moriemur. Fame carpitur ob pecuniam, 126. Quis famam querat de hominis ruina? 171. Eleemosyna ad famam data est hypocrisis, 9. Fama uirtutum respondet ad nominis gloriam, 67. Ex turpitudine et infamia sepelitur fama, perit gloria, 1.
    Fames est tortor gule et luxurie, 1. Reducit filium ad patrem, 11 et 5. Simulacrum famis est ieiunium sine misericordia, 8. Esuriem non habuit Christus per quadraginta dies, 11. Esuriem uincere humanum est, non habere diuinum.  Ex fame diabolus iudicat posse tentare. Fames tempore Chrysologi, 45. Fames Christi non est pro cibo, sed pro suorum caritate, 78. Prouehit ad ieiunium, 124.
    Fastidium sumitur ex frequentato sermone, 120. Ex lassitudine tam dicentis quam audientis, 122.
    Febris. Ut ex frigido humore succendatur, 114. Quid agendum, cum febris a uillicatione nos excludit, 125. Febre estuat frater qui fratrem ledit, 139. Febrientibus cibus salutaris amarus, 164. Febris estuabat in domo Petri, 18. uid. Phrenesis. Aegrotus, Infirmus. Arefacta membra longa febre ut curentur, 41.
    Felicitas sancta tot habuit filios quot mundus dies, 134. Mater luminum, fons dierum, et alia de illa, per tot, 134, cum notat.
    Felicitas prima est non peccasse, secunda peccatis ueniam inuenisse, 34. Unica felicitas iustum in omnibus esse, 91. Prima felicitas est perpetua innocentia, 167. Felicitas aliena est inuido cruciatus, 172.
    Felix. Ex felicitate aliena liuor, 122. Dolor est felicem uidere illum quem aliquando putauimus infelicem, 123.
    Ferculum. Crudelitas fuit caput Ioannis Baptiste, 174.
    Fere innumere ad unam ouem, crudeliores, quod capere nequeunt, et uorare, 171.
    Feritas lenitate mitigatur, 6.
    Fermentum est similitudo regni Dei, 99, per tot, et cur dicatur granum accipi ab homine, fermentum a muliere, 99. In eo tres farine mensure ut Trinitati applicentur. Fermentum habent fides, perfidia, et resurrectio. Est sacramentum celestis doctrine. Non est moles magnitudinis, sed tumoris, 172.
    Ferrum duratum in teneris uberibus, quando, 152.
    Fertilitas erit ei qui fuerit largus in pauperes, 104.
    Feruor est obsequium rationabile, 109.
    Festiuitas ecclesiastica non est infructuosa, 85. Non consecranda pro nostris uoluntatibus, sed pro suis uirtutibus. Diem festum e celo nobis prestat Deus. Natalitia Domini a sole reuocata, 87. Festiuitatis gaudium habeat misericordiam in egenos, 103. Festiuitates celestes Iudeus decimis honorauit, Christianus uel centesimis honoret. Earum pompa reddidit obstinatos Iudeos, 11. In festiuitatibus sanctorum eorum laudes referende in quantum sufficit, 122. Gaudia festiuitatum hominum sint cauta, quomodo, 127. Festiuitates sanctorum non celebrantur in epulis profusioribus, sed in imitatione sanctorum, 129. Annue celebrantur ad nostram recordationem. Ecclesia letatur in sui filii festiuitate, 130. Festiuitas martyris ut celebretur, 135. Festiuitas septimi mensis, 139. Festiuitates Domini suis uocabulis causas suas eloquuntur, 157. Epiphanie fit quotannis ad hominum memoriam, 160. In festiuitatibus procurandum, ut omnes ad Dei gratiam recurrant, 10. uid. Solemnitas, Sabbatum, Epiphania.
    Fenus. Triste est semper uinculis fenoris alligari, 88. Christus dedit, non accipit in fenore, et promittit se exacturum, 123. uid. Usura.
    Fetor. Quod alienis operis euersori fetet, non fetet sui operis amatori, 65. Fetor Lazari ad ostendendum diuinum miraculum. Deus fetentibus dat uigorem. uid. Lazarus, Martha.
    Ficus. Quomodo tegit Adam, et Zacheum, 54. Arbor pro similitudine data, 106. Producit grossos in florem, sed proiicit, 106. Symbolum Synagoge. Non signat presentia, sed indicat futura. Ad eam currit post culpam Adam, et sub ea querit illum Christus. Non tegebat, sed nudabat uerecunda, et stimulabat pudorem. Sterilis stercoratus.
    Fiducia impetrandi postulata tunc est, quando oratori rex dictat supplicationem, 70. Fiducia nostra ex familiaritate Christi, 144. Fiducia data credituris ex fuga Christi, 150.
    Fidelis. Christus fidelibus ministrabit epulas, infidelibus sententiam, 24. Eis uesper lucescit, 75. Gaudeat inuenisse Christum uerum Deum, 88. Illum non latet diuinus sensus celatus in uerbo Dei, 99. Dignus dicitur Dei auxilio, 102. Fidelibus semper notus Christus, 131. Cum fideli Deus est, cum infideli homo, quomodo, 145. Fideliter currentibus occurrit Christus, 80. Fidelis clarior sole, 36.
    Fides. Pater diuinus fide quesitus statim adest, 3. Fides non requirit arbitros, 9. Ad fidem ducendi sunt infideles, 10. Et qui, et a quibus. Quibus, et quomodo danda sint fidei signa, 11. Per fidem salus gentium, 18. Demonisque debellatio. Cur modica fides discipulorum Christi, 21. Fides subito curat quod ars diu non curat. 33. Dat salutem, 34. Nebule fidei mulieris hemorrhoisse fugantur, 36. Fides stat per orationem, ieiunium et eleemosynam, 43. Cur a Christo respiciatur fides offerentium paralyticum, 50. Fides patris filio prodest, infidelitas obest, 51. Fides et confessio, salutis sacramentum, 56. In corde, non in chartis ponenda. Auditu capitur. Fidei compendium est corde credere, et ore confiteri, 56. Fidei sacramentum purgat labia immunda, et alia facit, 57. Non committenda chartis, 57 et  58. Qui fidem querit, rationem non querit, 58. Compensatur a Deo. Unde fides colligat argumentum resurrectionis Christi. Fides ex auditu, auditus ex uerbo, 59. Res sequitur in fructu, si fides precessit in semine, 60. Fides tradenda memorie, non libro. Perfidis fide sacramentum perniciosum. Radicata fides in profundo pectoris extollitur in cacumen credulitatis, 61. Fidei confessio fit ore ad salutem. Fide homo designatur incola celi, etc., 62. Reuerenter amplectenda. Fidei confessio cito remunerata, 68. Quid ualeat fides, 71. Fides mulieris de sepulcro, 74 et 77. Fidei fundamenta super petram, 74. Docuit resurrectionem Christi, 76. Recepit Christum ab inferis, 77. Fides mulierum turbata in passione Christi. Stabilita, 18. Fides discipulorum Christi altius requisita, 81. Mulierum ceca, 82. Fidem suscepturos a terra diuisos, magos, Grecos, Romanos, prophetatum, 83. Moritur qui sine fide est, et quomodo. Fides curat morbos, 83. Paulatim perfidis infundenda. 87. Fides primum ex credulitate. Fides dat uerbum, infidelitas negat, 90. Fidei mentitur, si quod facit magus, non facit Christianus, 91. Fides requiritur in conceptu et partu uirginis, 92. In fide putati pares, aliquando sunt dispares, 97. Fide accedimus ad Deum. Fides habet suum fermentum, 99. Inclinat Dei uoluntatem ad reuelanda secreta, 100. Ea iungimur Deo. Fides gentium rapuit, quod spreuit perfidia Iudeorum. Et fecit uim ut raperet patris hereditatem. Christus se Deum ita manifestat, ut etiam sit locus fidei, 102. Fides seruos promouet in amicos. uiuit et uiget in gentibus. Fidem querit Deus, non mortem, 108. Fides offerenda Deo ad perfidie destructionem. uexillum fidei erectum ad Iudeorum et gentium salutem, 110. Salus tota in fide. Fides est dux uie Christi, in qua stamus Fides unde tota esset periculis plena, lex aperuit, 116. Tota spes fidei est in resurrectione mortuorum, 118. Accipenda fides, quia datur gratis. Fides et deuotio martyrem facit, 128. Fides sola attingit Deum, 131. Fidelis agnoscit quod nescit infidelis. Fides non arsit in Laurentio, sed ardentem consolata est, 135. Fidelem tenet promittentem. Orandum ut augeatur ad eterna bona credenda, 139. Fide cognoscitur uerbi incarnatio, 141. Sine fide ne minima operum Dei assequi possumus. Fides ratione Dei subsistit, non hominis. De fide Euangelii codicilli sumendi ad coronas eternas, 144. Fides promissionis facte Dauid impletur in Ioseph, 145. Corda mortalium ad fidem excitata per Christum, 151. Significata in thure, 159. Fides gentium dedicata ex credulitate magorum, 160. Eo peruenit fides, quo non perueniunt cogitationes humane, 163. Auget nos ad mensuram Christi, 163. Christus ad fidem promissi auditores perducit exemplo. Differentia inter simpliciter fidelem, et scienter fidelem, 166. Ad firmitatem fidei demon insanit, 149. uid. Perfidia, Confessio. Qui auditu fidei secretum conscendit, ad totam rem peruenit, 142. Ne fidei germina necarentur, tempora partita sunt in stillicidia, 143. Christum non tangit manu, qui fide prius non tangit, 76. Flumine lingue bibitur fidei auditus, 79.
    Figura, seu parabola filii prodigi tribus de causis profertur, 1. Figure dicuntur a Domino ad nostram correctionem, 2. Prodigi figura quomodo applicetur nobis. Quomodo Hebreo et gentili attribuatur, 5, per tot. Figura de fideli dispensatore omnes tangit, 26. Paralyticus figura Iudeorum, publicanus gentium, 30. Manum aridam habens cuius figura sit, 32. Hemorrhoissa figura Ecclesie, 35. Figuris presentibus futura mysteria nascenda 36. Ioannes figura Christi. Iacob figura Christianorum, 73. Christus loquitur in parabolis et obscure, cur, 96. Figura de grano sinapis, 98. De fermento, 99. Parabole traduntur de rebus notis omnibus, et cur, 99. Dicuntur ad instruendos populorum animos, 106. Adam figura Christi, 117. Figura uillici iniqui pertinet ad populum, 125. Est figura populi gentilis, 126. Filii redeuntis ad patrem significat hominem baptizatum, 137. Figura Ecclesie sponse est Maria uirgo, 146. Christi est Ioseph. Figura Christi fugientis in Aegyptum quid significet, 151. Duo animalia presepii sunt figura duorum populorum, 159. Populi Iudaici figura rubus, 164. Figure adimplende, 166. Figura ouis perdite explicatur, 168. Drachme perdite, 169. Fratres epulonis figura Hebreorum, 123. Demoniacus figura populi gentilis, 52. uid. Forma.
    Filius indignus prerogatiua filii, quando non possidet bona cum patre, 1. Prodigus quo ausu petierit portionem a patre. Beatus, si pater substantiam eius teneat. Infelix, et quomodo si sine patre possideat. Conuiuens parentibus et propinquis, que bona. Patri ingratus transit in bestiam, 2. Apud patrem intercessore non eget. Cur dicit: Non sum dignus uocari filius. In libertate, ad que mala tendat. Ut caueat diabolum, maneat cum patre. Et ut fruatur semper paternis bonis. Filiorum peccata redimuntur osculo, 3. Filii peccatores redeant ad patrem. Filius abscedens diues  a patre, redit discalceatus. Senior filius ob inuidiam perdidit bonum frugalitatis, 4. Ignarus filius iudicans patris pietatem, 4. Filius est substantia patris. Filius senior est Iudeus; iunior gentilis, quomodo, 5. Filius celestis patris ueniam petat, et panem. Filius non generatur absque Dei auctoritate, 6. Patri non credens nescit se filium, 7. Est patri ingratus, si illum non honoret muneribus, 10. Filii sint grati erga parentes, 33. Fabri filius. uid. Faber. Filius Dei nil requirat preter celestem patriam, 49. Filius quando repleatur demone, 51. Filius suspectus de largitate patris quid agat, 54. Filius Dei probatur, qui non obscuratur uitiis, etc., 67. Filius generi respondeat, 68. Impetrat a patre que sancta sunt, 70. Multa prece non laborat, 71. Filius petit ex necessitate, pater dat ex caritate. Placet iusta petens, displicet stulta requirens, 71. Filii degeneres puniuntur. Dura tempora dominationis paterne, propter spem hereditatis. 71. Filii Dei hereditatem uiuente patre possidebunt. Filii militant Deo, antequam parentibus nascantur, 72. Filius non est uni tantum genitus, qui cunctorum est creatus ad gaudium, 88. Filius decrepiti uinum nescit. Laudatur ex gloria patris, 89. Filius dicitur illius cuius uitia, seu uirtutes habet. Quod parentes de filiorum meritis iudicent, e celo est, 107. Filius magis impius ex pietate patris, 123. uocatus sub nomine filii, et damnatus grauiter dolet. Filius quod patitur iudicii est, non furoris. Qui genitoris opera non facit, negat genus. Filius ditat, qui plenissimam caritatem relinquit, 162. Pro se sollicitus filius culpat superstitem patrem, 163. Prodigum non passus est esse in secundis pater, 3. uid. Pater.
    Fimbria uestimenti Christi, quam tetigit hemorrhoissa. uid. Hemorrhoissa. Que sit hec fimbria mystice, 34.
    Finis quem iusto dat Christus in morte non suscipit finem, nec interficit, sed perficit, 114. Finis delictorum erit in resurrectione carnis, 117.
    Flagellum Dei est propter culpas nostras, 20. Super nos inundat. Deus dormire dicitur, ideo excitandus, quomodo. Homines a Deo flagellati penuria pestilentiaque, peccatis tamen inherebant, 45. Ex contemptu Dei uenit, 43. Flagella Dei cessabunt, si conuertamur ad Deum, 20.
    Fletus. Flendum est, quod unius delicto totus mundus fuerit condemnatus, 111. uid. Lacryme, Planctus.
    Flores camporum grati, sed gratior panis, 18. Grati sunt flores, sed usque dum perueniatur ad poma, cur, 62. Multi flores multitudinem fructuum pollicentur: sed uentorum flabris exanimati, paucissimi ad fructum perseuerant, 97. Quando aliud appareat habeatur in specie. Hortus Ecclesie flagrat sempiternis floribus, 98. Flores odorati sumuntur a Christo ad nostrum exemplum, 163. uid. Lilium, Rosa.
    Flosculi uerborum non querendi, sed fructus in explicatione sacre Scripture, 18. In frutice horrenti flosculi miri odoris germinantur, 49. Flosculi legales deceperunt Iudeos, 106.
    Femina. Femine apostolos precedunt ad ministerium, que ordine sequuntur discipulos, 75. Deferunt typum Ecclesiarum ad Dominicum sepulcrum, 75. Cur uenerunt uidere sepulcrum, non Dominum, 75. Femina generat nobis Christum ex sepulcro. Femine due figura Ecclesie, 76. Tenent typum euangelice predicationis. Fide tangunt uestigia Saluatoris. Femina mortis interpres fit nuntia resurrectionis, et alia, 79. Non preponuntur apostolis. Per uirum et feminam causa mundi finitur, 99. Per feminam uitam meruimus, 142. Femina uirgo seducta maritum uirginem inducit ad esum cibi, 148. Fit materia totius ruine, que facta fuerat ad solatium singulare. Hincque primum hominis peccatum. Feminarum pericula si Ioannes non euasit, quis inter eas uiuens securus euadet? 174. uid. Mulier.
    Fons frigidus sitienti letus, 46. Ore angusto manans magis fluuiorum laticibus ampliatur, 61. Ut sensim crescat, 39. Fons Solyme abundat, cum impellit angelus, non cum sitit hauritor, 86. Fons non sitit, 110. Fontes natura grati, salsedine ingrati, 111. Fluuius deseruit fonti, 11. Si eius uena ditatur suo irriguo, felix, 136. Siticulosus fons in pectore Phariseorum, 172. Fons uenie. uid. uenie. Christus fons uoluit dilui, 90.
    Forma seu figura seculi ab Apostolo correpta, 120. Que sit, declaratur ab eodem. Ad formam Christi nos reuocat Apostolus, et quomodo. uarie forme a regibus Persarum sumpte ridicule, 120. Formam passionis Christi Petrus et Andreas in se ipsis exprimebant, 133. Cur forme uariantur a Deo, 170. Imperfectis oculis grandescunt forme, 176.
    Fortis malis non turbatur, 47. Fortis miles prouocat palam spectantibus omnibus, 97. Fortes non prosternunt aduersa, 124. Fortium sudor superatur a lacrymis paruulorum, 128.
     Fragilitas est febris, que erumpit in phrenesim uitiorum, 41. Que sit, et multa de illa, 41. Mala que ueniunt ex ea. Ut curetur. Fragilitas semper tendit ad lapsum, 42. Humana quos effectus producat, 45. Eius descriptio, 68. Ut succumbat in conflictu, 68. Humana circa diuina quanta sit, 90. Humana iubetur tantum dare Deo quantum dedit mundo, 114. Humana ut passionibus in qualibet etate perturbetur ad lapsum, 115. Humana succumbit portatura Deum, 142. Corrumpitur sanie uitiorum, 167. Cito cadit, que socios despicit, 170. Innata cogit nos peccare, 34. uid. Infirmitas, Passiones.
    Frater oratione, ieiunio et lacrymis iuuandus, 20. Fratri qui subuenit, sibi subuenit. Quis frater dicatur apud Hebreos, 49. Cur discipuli a Domino fratres dicantur, 80. Fratres epulonis figura Hebreorum, 123. Frater est in febre et furore, fratrem cum ledit, 139. Christus frater noster factus est, 162. Inuidus animus fratri, patri gratus non est, 4. Inuidus credit damnum, dum conspicit coheredem. Fratrem uult perdere Hebreus per inuidiam, 5. Fratrum pictura cum concordia quid significet, 149.
    Fraterna caritas orat Dominum in periculis fratrum, 20. Per eam abstrahendi sunt peccatores a perditione, 155. Ubi non est, nec gratitudo erga patrem, 4. uid. Unio, Concordia, Amor, Proximus.
    Fraus ledit homines, 62. Fraudis manent pene, 97. Fraudes timere non potest, cui deperire nil potest, 97. Quando fraus sit pia, 125. Fraus uillici, 126. Ex ea tota perditur fides. Creditor supernus fraude non preuenitur. uillici quare probata a Domino, 126. Fraus in se reuersa colliditur in Herode, 152. Felix que, 35.
    Fremere. Cur Christus in resurrectione Lazari fremat uarie rationes, 65.
    Fructus factus post terram, dat uitam et substantiam, 117. Centesimus quando debeatur ab homine suo auctori, 126. Fructus a terra non habet homo ante laborem, 142. Fructum copiosum quando uillicus habet, dominum uenire ad lucrum suum cupit, 158. Interpretantis mysticas Scripturas, 96.
    Frugalitas summum bonum est, 4.
    Fuga sumenda de hypocrisi, alias cademus, 7. Fugiendum a facie mulieris, 127. Nostra fuga excusatur ex fuga Christi, 150. Fuga bellicosi ars est, non pauor. Fuga potentis se subducentis infirmo, cur. In persecutione melius est fugere quam negare, 150. Fuga utilis, 151. Fuga martyris non comprehensi necessaria. De inuidia statim sumenda, 172. Deuoti militis non est sui ducis describere fugam, 150. Fuga discipulorum Christi, dum ipse capitur, an culpabilis, 133.
    Fugientes ut reuocet, Christus fugit, 150. Fugientes homines excusantur fuga Christi. Domino fugiente non est indignum fugere seruum, 151. Fugiens Deus peccatorem, parcit, 131.
    Fulgur non illuminat, sed dat pauorem, 64. Fulgur angeli resurrectionis Christi, 74. Fulgura cum aliquid dissoluunt, sensus, mentesque hominum corripiunt, 171.
    Funus diuitis et pauperis describitur, 121.
    Fures de necessitate nascuntur, 7. Sua largiantur, qui furabantur aliena, 113. Qui semel cepit furari, nec desinet in oculis Domini, 126. Fur amat noctem, 158.
    Furor est irrationabile obsequium, 109. Furor est fratris, proximo cum ipse deliquit, 139. Furor fratris in fratrem egritudini ascribendus. Furor nescit carere dementia, et quomodo, 173.
    Furtum hemorrhoisse nullum dedit furato detrimentum, 33. Fuit pium, quia fide attrahente commissum. Fuit felix, 35. Furtum tota celeritate reddatur, 123. uid. Latro.
    Futurum datur intelligi ex presentibus, 47. Futura non accipit iudeus, quia de presentibus est ingratus, 48. Futura iam facta sunt Deo, 70.

G
    Gabriel Angelus apparuit, locutusque fuit Zacarie, et est seruus Dei, 90. uid. Maria uirgo, Angelus.
    Galla Placida, mater ualentiniani imperatoris, interfuit consecrationi Chrysologi archiepiscopi, 130. Possedit augustam Trinitatem, et quam, et cur. Sacerdotes rogantur orare pro illa, et filio Augusto.
    Gallina. Gallus. Deus sicut gallina nos educat, ducit, uocat, et descriptiue, et cur, 170. Gallus quid impendat hospiti, 21.
    Gaudium habet pater plus de uenia in filium, quam de iustitia, 3. Gaudendum cum ceteri gaudent, 6. Ad gaudium cur terra uocetur. Gaudium Dauid cum agni Chritiani nutrirentur lacte, 6. Gaudium nostrum est cooperari Deo in salutem animarum, 10. Socius in labore etiam in gaudiis habendus est, 40. Ut gaudium conueniat cum lacrymis, 46. Gaudium de malo pauperis luctu compensabitur, 47.  Gaudium post lacrymas, 65. Ex resurrectione Lazari. Gaudia desiderata uix creduntur, et dant stuporem, 81. Gaudium gratius post merorem, 84. Gaudium festiuitatis sit cum misericordia in egenos, 103. Gaudia cauta sint in festiuitatibus, 127. Sumendum gaudium ex uictoria, et exemplo sanctorum, 129. Gaudium cum Ecclesia est in pace. Heretici in ira, 149. Gaudiis non miscenda tristitia, 175.
    Gazophylacium Christi est manus pauperis, 8.
    Gehenna, que exurit reos, innocuis deseruit, 166. Eius ignibus qui deputentur, 163. uid. Infernus.
    Gemitus noster non necessarius, quando, 166.
    Generatio hominum et animalium ostendit diuinum amorem, 55. Duplex, qua nascimur, et qua renascimur, 126. Generatio diuina testem nescit, 160. Primordia generantis sunt omnibus duriora, 175. uia generatur in uia, quomodo. Hominis non sit sine Deo, 6. Generatio uerbi diuina. uid. Trinitas, Diuina.
    Generosus animus facile contemnit que magna putat, 29. Ut delicta preueniat, et conculcet, 116.
    Gentilis populus dicitur filius iunior, 5. Beneficia quinque naturalia fuerunt ei portio substantie. Hec poterant illum ducere ad cognitionem Patris celestis. Fuit in principio mundi idololatra. A Deo peregrinus non loco, sed animo. Seculari scientia dissipauit patris substantiam, 5. Demonis idololatra. Nec ueritatem didicit. Eius stultitia. Recessus a Deo ad gulam. Gentilis a Deo permissus, ut ex malo fieret bonum. Rediit ad Patrem. Peccauit in celum idololatrando. Ad congregandas dispersas gentes, Deus induit personam pastoris, 6. Gentilis sanatur in uespere, 18. Est idololatra. Ad gentes Christus uenit non carne, sed uerbo. Gentilis extra quatit Domini nauem, 21. Ut insurgat contra fideles, 40. In demoniaco figuratus non sanatur, nisi a Christo, 52. Gentilis ueniens ad Christi fidem prius exorcismis purgatur. Letatur gentilis se deos fugisse profanos, 57. Derogat nomini christiano, 69. Cecitas in parte facta in Isrel, donec plenitudo gentium intraret, 73. Salus gentium et Iudeorum a Christo iuncta, 78. Gentilis credit non uiso Christo, 83. Gentes extere, que susceperunt fidem. Gentilis fecit sibi creaturas esse Deos, 89. Fides gentium rapuit quod Iudeorum perfidia spreuit, 100. Et uim fecit Christo. Canis quomodo lambat Christum panem, 100. Gentilis, id est Christianus alios ducit ad Christum, 102. Diligit gentem Hebreorum. Tantum gentili Christus est iunctus, quantum a Iudeo disiunctus. Gentilis laudatur ex fide. Gentium uocatio et obedientia. Gentilis sacrilegus, 105. Deorum monstris obsequens Deum uerum ignorat, 111. Cur per naturam superbire non debeat, 110. Gentilis figuratus in uillico iniquitatis, 126. Conuenitur ad reddendam naturalis boni rationem. Gentilis iam Christianus Iudeum interrogat. Gentiles Christiani effecti, quomodo Iudeis prudentiores sint. Gentes a Ioanne preparantur ad Euangelium et penitentiam, 137. Cur simulacra finxerunt, 147. Christus uenerat ut gentes introduceret ad fidem, 151. Gentes anteponende Hebreis, 151. Gentiles suos deos feditatibus trahunt uidendos, 155. Gentiles uindices iniuriarum Dei, et quomodo. Gentilis asinus agnouit Dominum suum, et quomodo, 159. Gentium credulitas dedicata ex fide magorum, 160. Sata gentium a Christo purgata igne artifici, 164. Gentilium conuersio operata ab apostolis, qualis, 51. Fuit bestia, quomodo, 23.
    Genus. Temerarius est qui discutit de genere, 72. Genus negat, qui genitoris opera non facit, 123.
    Gladius uitalis quando occidit, non dat mortem, 108.
    Gloria comitatur uirtutes, 31. Christi resurgentis sepeliuit iniuriam morientis, 75. Gloria filii laus est patris, 89. Maior est innata quam quesita, 89. Ad gloriam nascitur qui liber est, 101. Glorie tantum subiiciatur homo, quantum fuit subiectus turpitudini, 114. Ad coronam glorie hortamur ab Apostolo, 119. Pro ea currunt Hebreus, philosophus, hereticus, et Christianus, sed hic unus illam accipit. Pro eterna gloria certandum, et contra quos. In gloria ut sancti exerceant officia pia, hic ab eis prestita, 121. In gloria sancti uident cruciatus malorum, 122. Gloriam eternam laboremus possidere, 124. Gloria eterna hic paratur quomodo, 144. Nostra ut sepeliatur, 1. In ea sancti uident quidquid est diuini luminis, honoris et glorie, 176. uid. Beatitudo, Aeterna. In gloria non erit tempus, 82.
    Glorificare Deum debemus publice post gratias acceptas, 36.
    Gratia Dei nos ducit ad illius conspectum, 6. Ut infirmis detur a Deo. 50. Quomodo iustificat peccatorem abortiuum, 56. Gratia Dei audimus, et respondemus de fide, 58. Gratie agende de prestito, 65. Gratia facit hominem terrenum esse celestem, 72. Gratia uocamur, 81. Intromittit in templum quod lex deducit ad ianuam, 86. Ioannes Baptista, ut peruenit ad gratiam, 88. Gratia referatur ad gloriam nominis Dei. Per eam iustificamur, 91. Gratie singularis est, esse in omnibus iustum. Preueniens, et efficax,  ut ducat ad Christum, 93. Gratiam agnoscere indignus est, qui legem abscondit, 96. Gratiam habere iusti fatentur, per quam stant, et sine qua pereunt, 97. Gratia etiam reprobis offertur, 100. Gratia a domino spreta datur seruo. Gratia uocat ad Deum, 102. Gratia Christi redimus ad uitam, 112. Ut gratia abundet, non permanendum in peccato, 113. Data est a Deo homini, non data peccato. Gratia manumittente liberantur a seruitute peccati qui sub lege sunt, 114. Gratia uocat hominem seruum, qui est uere liber. Adoptat hominem in Dei filium. Per gratiam soluendum quod per naturam non potest, 126. Gratie baptismatis effectus, 137. Qui gratiam inuenit, timere nescit, 142. Gratia Spiritus sancti docet mysticos sensus in Euangeliis latere, 169. Lauat unicum gratie lauacrum, 171. Gratie libertas, 176. Ad Dei gratiam quilibet ducatur, 10. Marie gratia. uid. Maria uirgo. De illius liberali gratia, fuse, per tot. Gratie magnitudo cognoscitur ex magnitudine reatus, 54. Gratia perseuerans quando, 68.
    Gratus Deo sit diues, quando pauper in malis est gratus, 124. Gratiora sunt accepta, quam possessa, et inuenta magis quam subiecta, 69. Resurrecturus homo sit gratus Deo, 101.
    Grex demonum mittitur in gregem porcorum, cur, 16. Quare Christiani uocantur pusillus grex, 22. Grex mitis quomodo uicit uaria genera bestiarum, 23. Imitatur Christum. uincit cum perdit.
    Gula ducit ad famem, 1. Epicurus de gula auctor desperationis, 5. Gule complacere noli, dum ieiunas, 12. Adam e paradiso gula extraxit, 12. Gule pretio mulier emit mortem, 63.
    Gutta quam petit epulo ad quid, et quid egerit, 124. Gutta et mica sufficit ad refrigerium pauperis. Gutta roris sancti Christo oculos peccatoris baptizat, 176. Ex ea resurrectio credibilis ostenditur. uid. Mica.

H
    Habita perdidisse maior est dolor quam numquam habuisse, 123.
    Habitaculum innocens torquetur sedere habitatoris, 17. uid. Domus.
    Habitus. Ad quid mutetur a Deo, 170.
    Hemorrhoissa. Occulto uulneri ut remedium querat, 33. Ancipitibus cogitationibus cumulata. Fide curatur. Cur stabat a longe, nec loquebatur. Cur furatur sanitatem. Ad fidem furtumque confugit, 34. Ut agebatur procellis cogitationum. De summitate fimbrie ad sommum Deitatis peruenit. Quomodo accessit retro. Fides illius, 34 et 35. Docuit quantum sit corpus Christi tangere, 35. Ut habeat ueniam tacita confessione, 34. Ut Christus ad illam conuersus sit. Media inter uulnus pudoremque quid fecerit, 35. Conscia doloris, non peccati, accessit retro. Cur tetigit fimbriam. Scientia, sacramento, et fide magna. Est figura Ecclesie. Dominus non quesitus illi ocurrit, 36. Inter ipsam et Dominum est commercium furtiue salutis. In multitudine est sola cum Christo. Cur querit Christus quis tetigit uestimenta sua, 36. Deus laudatur in ea. Ante curam latet ex uerecundia, post uenit in medium, ut gloriam Deo referat. Cur annos duodecim infirmitatis haberet. Eius pudor celatus etiam a Chrysologi silentio, 86. Tangens Domini fimbriam non eam polluit, sed ipsamet sanatur, 94. De ea, 100.
    Hereditas filiorum, id est, Iudeorum translata ad gentes, 100. Ade parentis nostri crudelis, quam nec placuit adipisci, nec licuit renuntiare, 111. Hereditas melior non est uinculo diuine caritatis, 162. Mundana que secum mala teneat. Est pugna, est nouerca filiorum. Diuina hereditas dari, sed diuidi non potest. In hereditate non est contentio, si remoueatur auaritia.
    Heres erit Christianus beatus patre semper uiuente. 71. Homines heredes Ade sui, et necessarii, 111. Bona collata amiserunt, mala adepti sunt. Bonorum mundanorum heres quid petierit a Domino, 162. Heredes ditat, qui illis plenissimam caritatem relinquit. Christo per gratiam coheredes sumus. Heres impatiens est, qui patris fatigatur ad uitam, 1.
    Hereses tot pene Ecclesia patiebatur, quot diuine legis erant questiones, 21. Ad quid heretica zizania a demone superseminata est Euangelio, 96. Hereses Arii et Photini, 109. Omnes Deum blasphemarunt. Heresis est dicere, Christum corpus erium assumpsisse, 144. Item quod Pater sit maior Filio, 2. Hereses sunt circa natiuitatem Christi, 145.
    Hereticus intra, gentilis extra Dominicam nauem quatit, 21. Blasphemat Christum, 24. Quasi canes extranei dente rabido carpunt Christianos, 40. Sedit in cathedra pestilentie, 44. Est contra generationem filii eternam, 60 Post sepulturam Christi dicit: exspectet, 62. Pascitur iniuriis  Christi. Christum esse Deum credat, et qua ratione, 88. Redeat ad Ecclesiam, 98. Cognoscat Dominum uenisse ad seruos. Perdit Deum per naturam, inueniet per fidem. Currit pro corona glorie, sed eam non accipit, 119. Assertio fidei hereticorum est uenenata, ieiunant, dant eleemosynas, sed frustra. Hereticus non credit post causam, 142. Ubi generet perfidee sue nebulas, 144. Quomodo in ira sunt, cum Ecclesia est in pace, 149.
    Hebreus, seu Iudeus. Eius inuidia ostenditur in figura filii prodigi, 1; item, 4, per tot. Iudeus fuit filius senior, 5. Eius portio substantie fuit lex diuina, 5. Non ingreditur Ecclesiam ob inuidiam. Gentilem iudicans ex pristinis moribus se priuat gaudiis paternis, 5, 31. Loquitur, sed non facit. Est cum patre per sanctos Hebreos. Habet omnia que patris sunt, etiam Christum. Sed per inuidiam omnia perdit. Christus manibus Iudaice gentis operatur salutem, 18. Eius manus immunda a Christo mundatur. Miratur cur iehsu misceatur conuiuiis peccatorum, 29. Figuratur in paralytico, 30. Iudei sunt germen uiperinum, 31. Eorum insidie et doli erga Christum. Sunt utres ueteres. uinum nouum Euangelii non habebunt nisi Christiani fiant, 31. Hebreus non recipit Christum Synagogam intrantem, 32. Hebreus iungitur Herodianis, ut Christianos inuadat. Error Hebreorum prauior fluctibus maris. Infamat Iudeus resurrectionem Christi, 37. Ut querat Christum. Condemnabitur a Niniuitis et regina Austri. Quomodo faceret uindictam, 38. Sit utile exemplum Christianis, 46. Lex spiritualis Iudeorum quomodo amissa, 44. De Christi miratur ex indignatione, 48. Tentat obscurare uirginitatem Marie. Nequitia Hebreorum contra Christum, late, 49. Fatetur ueritatem inuito. Quid dicat de Christo et discipulis eius demoniacum curare non ualentibus, 51. Diabolo nequiores. Conuersi ex hominibus in canes, 55. uident Christum petram, serpentem, scorpionem. Ultra sepulturam nil aliud dant Christo, 62. Ad Lazari resuscitatum non conuertuntur, 64. Iudeorum Pascha non coniungitur cum nostro, 73. Dies illis uertitur in noctem, 75. Cecus peccata taxat pretio, emit sanguinem Redemptoris, et perfidiam resurrectionis Christi, 76. At pecuniam perdidit, se et posteros occidit. Dolet Christum resurrexisse, non illum occidisse, 80. Emit, ut perdat. uult Christi resurrectionem esse furtum. Discipulos perdere querit. Quid causauerit in morte Christi. 81. Quare Christum scire miratur, cum non didicerit, 85. Hebreorum sanctitas usque ad tempus Herodis, 86. Cur illis a Christo in parabolis predicatur, 96. Laniat pastorem, 100. Rogant pro gentili, non pro se, nec pro filiis, 102. Odit gentem suam Iudeus amatus, laudatus a Christianis. Ibat corpore, non mente cum Christo. Hebreus quantum se a Christo seiungebat, tantum Christus iungebatur gentili, 102. Inimicus Christiano. Hebreorum repulsa. In eis signa et uirtutes nil proficiunt. Celestes sensus terrena intelligentia peruoluit, 105. Preter rationem querens Deum, amisit, 109. Excolens legem sine ratione legis, auctorem legis interemit. Non debet excoli, per legem, 110. Perdidit templum, sacerdotium, sacrificium, incensum, purificationes, deuotionem solemnitatum, 114. Circumciditur, quia presentis bonis abscissus est. Maledictus quia in omnibus offendit. Per legem currit pro corona glorie, 119. Sed eam non accipit. Christo credere de bonis celi et malis inferi noluit, 123. Interrogatur a gentili facto Christiano, 126. Cur deberet centum cados olei. Relictus in filium seculi, et est minus prudens gentili Christiano. Exasperatur uidens Deum hominem, 131. Hebreos omnes perfidia excepit. Liuor eius et blasphemie erga Christum docentem Lapides tulerunt, ut se, non Deum, occiderent. Sordes illorum flumen lauare potest, 137. Nuncupantur genimina uiperarum, 137. Iudei a diuersoriis Dominum excluserunt, quem iumenta suis in presepibus susceperunt, 141. Pauet Iudeus, quod Christus nascatur, 146. Partus uirginis Iudeo celatur, ne occidatur. uenit Christus ut de contemptu legis ueniret Iudeus, 151. Castigatur illorum perfidia fide gentium. Iudeus fugauit Dominum, Aegyptus recepit. Gentes anteponende Iudeis in fide, 151. Turbatur infantia Christi, 158. De uenia non sperant, nec de correctione. Nuntius salutis Iudeo male audienti conuersus in ruinam. Domino nascenti parat mortem. Bos Hebreus Dominum suum agnouit, quomodo, 159. Crudelitas Iudeorum notata ex fide magorum, 160. Cespes Iudaicus pro tritico lolium, pro uitibus spinas dedit, 164. Ut diuidatur pater in filium, et filius in patrem allegorice. Gloria Christi est illi pena. Iudeus pater Christi a filio per inuidiam separatur. Iudee predicatur a Ioanne, 167. Iudaica domus ceca, 169. Fuit prius homicida legis quam Christi. Decalogi corpus retorsit in Christum. Iudei si Dominum Deum credidissent, ad ruinarum barathrum non uenissent. Lauat ad purificationem uasa, non seipsum, 171. Deicide fuerunt ex inuidia, non facto, sed uoluntate, 172. Iudeus est cecus a Christo  sanatus, quomodo, 176. uid. Phariseus, Scriba, Lex.
    Herodes similis uulpi, 19. Inimicus Christo. Mala que fecit Hebreis, 86. Sacrum morem sacerdotii uiolauit, 89. Non est ausus in Zacariam. Rex nefandus. Eius opprobria uiginti enuntiantur, 127. Sanguinem Ioannis absorbuit. Iudex peruersus, et quomodo. Furit, quia arguitur. Eius puella saltatrix, 5. Infra uid. Saltatrices. De natali suo mortuus est. Occidit infantes, 146. Per Herodem diabolus querebat Christum ad mortem, et cur, 150. Pro temporali regno querit exstinguere eternum, 152. Dolet se illusum, innocentes necat. Eius uitia. Fugitur a Christo. Mala in que cadit. Querit Christum gladiis. Rector populi quid mali agat. Omnia parauit ad accusationem, et penam, nil ad excusationem.Herodes tyrannus quid fecerit Iudeis, 156. Infantia Christi turbatus, descriptiue, 158. Cur occulte uocat magos. Timet regnum, non Deum. Cur dicit renuntiate mihi. Erat locum tenens diaboli. Ad quid uellet ire ad puerum. Significat diabolum, 159. Ex inuidia seuit in pueros, 172. Ignorans confitetur, quia in Christo resurgit occisus, 173. Cur Ioannem resurrecturum occidit? Testis criminis sui. Laudatur ironice. Cur tacet, quare decollauerit Ioannem? Herodes et Herodias nomine et uita consimiles. Quid illa fecerit et ob eam quid Herodes. Iudicat secundum crapulam. Herodiane cene cruentas epulas terra et celum horruit, 174. Filius noctis, non diei. uocat omnes potestates in socios conuiuii, in testes criminis. Suam credit Herodes filiam saltantem cum impudicam uidit. Caro in Herode oppressa crapulis, quid promitteret, et cur. Eius conuiuium quid causauerit. Dum honestatem abiurat, uirtutem iurat. Interemit penitentiam in morte Ioannis. Herodes et Herodias nomina sociata crimine, uocem occidere credunt: eorum contrapositiones cum Ioanne. Herodiani iuncti Hebrei, 32. uid. Saltatrices, Ebrietas, Ieiunium, Ioan. Baptista, Historia. Relatio historica ad altiorem intelligentiam sublimanda est, 36. Qui pure historie tantum adheret, dictione Deum inhonorat, 95.
    Homicida nil habet amoris, 152. Homicidium damnauit Ioannes occisus, 174.
    Homo. uidelicet bona hominis. Filius Dei appellatur, 10. Quod nascitur, quod est, debet Deo totum, 6. Respondeat generi, 10. Lapides ut conuertantur in homines, 13. Ad Christi presentiam liberatur a pena, 16 et 17. Diu noctuque uigilet, et ad quid, 21. Sua in celo reponat, 22. Sibi parcat, 23. Obligatur exigua cartula, 25. Habet, quod dat pauperi, 41. Ad Deum confugiat, 45. Ad uocem Dei conuertatur, 46. Illi salus ab egressu et ingressu Domini, 49. Per generationem nascitur, ut diuinum agnoscat amorem, 55. Sepe nascitur in septimo mense, 56. Habet ex Christo nouum ortum, 57. Accessurus ad Deum mundetur, 59. In obscuritate noctis lucernam uerbi Christi petat, 64. Quod homo detur celo, terribilius est quam quod Deus detur terris, 67. Filius Dei per gratiam, et seruus, 67. Omnia creata propter hominem, 69. Redeat ad Deum amantem, 70. Clamet ad Deum: Libera nos a malo. Deum uocat Patrem, postquam Deus iussit, 71. uitam celestem ostendat. Filius Dei designatus in habitu seruitutis. Quod homo Deus, creatura miratur, 72. De matris utero patrem fatetur in celis. Semper parcens crimina non timeat. Humane cogitationes. uid. Cogitatio. Homo sibi sit medicus per fidem, 83. Quantum debeat Deo, 94. Absoluitur amore. Homini comparatur regnum celorum, 96. Queritur in uocatione Dei, non persona discernitur, 99. Homo mundo iucundius, sed non utilius, et quare, 101. Ut agere debeat gratias. Initio suscitatus ex limo, in fine resuscitabitur ex puluere, 103. Omnes homines, ut sint hostia et sacerdotes, 108. ueniat ad placitum Deo sacrificium, 109. Placet Deo, ex eo quod bene uiuit. Fit hostia, si sancte se offerat. Si dat, quod potest, acceptus est, 110. Moriatur pro Christo. Sit peccator, ut Deus sit iustus, 112. Per gratiam conditoris redit ad uitam. In baptismate fit domicilium uirtutum, 113. Homo nouus commutet uitia in uirtutes. Hominem Deus perquirit solo hominis amore, 114. Homo moritur legi, 115. Deo, non terre, fructum deferat. Ut preueniat et conculcet delicta, 116. Per Christum cepit libertatem querere. Doctus a lege, unde esset uirtus ardua, etc., et delicta multiplicia. Duo homines, Adam, scilicet, et Christus humano generi dedere principium, 117. Homo terrenus ut fiat celestis, imaginem Creatoris portet, 7. Homo iustus maior celo et angelis, 120. Si non habet numinum, det pauperi manum, 122. Accuset se debitorem Deo, et oret, ut dimittat, 123. Coram homine gloriatur de iustitia, etc., coram Deo non. Est uillicus Christi ad colendum mundum, 125. Cupit bona facere, quando mors tempus adimit faciendi. Homines se uillicos, non dominos agnoscant. Sequatur Deum, non querat precedere, 131. Deus in forma hominis demonstratur, ut possit uideri. Hominis pietas et ars hominem perficiunt, 132. Eius in dustria ut honoretur a Deo. Eisdem cursibus redit ad  uitam quibus dilapsus fuerat ad mortem, 142. Factus ex limo intacto, 148. Deo pretiosus. Ad quid factus sit. Domus mundi pro eo facta. Factus de terra, ut esset dominus terrenorum, et de celestibus participaret, quomodo. Imago Dei, uicarius Dei in terrenis. Homo proprietas Dei, qui ante erat similitudo. Creatus cum imperio terre, ut delicias possideret. Sine homine non poterat saluari homo, 151. Perfectus ad uitam factus, reparatus in uitam perfectam. Abstrahat homines a peccatis, 155. Magis debet Deo quam homini, 161. Quid homini fecerit Deus in naturalibus. Quid in supernaturalibus. Liber a seruitute omnium, soli Deo seruiat, 161. Ei peccanti blanditur Dominus. Per gratiam coheredes Dei, 162. Diuisionem celestium non petat. Quomodo debeat habere hereditatem cum Christo. Et omnia manducet, quid faciat, 163. Deus tendit hominem in formam Christi, ut sit decorus. A Deo correptus mox solatium accipit. Habet Deum patrem, apparatumque celeste. Ante productus ad mortem, iam productus ad uitam, 166. Dei beneficia in homines ex uariis formis et habitibus Dei, late, 170. Quid det inuitatis ad opera. Ut triumphet de diabolo. Homo non horreat hominem, 176. Duce manu cecum lucis faciat nescire orbitatem. Homo semper uiuit celesti uerbo, terreno pane non semper, 11. Ex quibus fiat angelus, ac Deitatis habeat honorem, 43.
    Hominis mala. Peccauit inuidia in paradiso, 4. Seruus dominorum crudelium, 6. Post ieiunium querit panem, 12. Facilis ad lapsum, difficilis ad ascensum. Cadit, et Deus ascendit, 13. Serui hominis iacent, et mala patiuntur ad penam, 15. Homo nequit in desperatione suis subuenire seruis. uiuus sepelitur a demone, 16. Ab eo impeditur, ne ad Deum eat. Obsessus quomodo torqueatur a diabolo, 17. Miratur de potestate Christi, 20. Propter peccata flagellatur a Deo, 20. Quando est ignauus, et dormiens, dicitur Christus dormire in sua naui, 21. Bestia, et quomodo, 23. Callidus generat scandalum, 27. Figuratus in eo qui habebat manum aridam, 32. Eius dura conditio que, 34. uoluntarius in delictis, inuitus in penis, 35. Solitus horrere magis quam curare uulnera, 36. Impietatis consilio e paradiso pulsus, 44. Homine quid infirmius? et quomodo, 45. Peccat, et Deus conuertitur, quomodo, 45. Est in obscuritate noctis, 64. Non capit natura gratiam orationis Dominice. uid. Oratio Dominica. Sursum per gratiam leuatus, iacet subtus per naturam, 68. Non capit magnitudinem diuine caritatis, 69. Propriis uiribus non liberatur a diabolo, 70. Dolet se mori, et ne resurgere possit, oppugnat, 74. Homo timuit angelum cum respexit, 88. Numquam securus de sua conscientia, 88. Eius natura imbecilla ad diuinas uirtutes, 90. Nimis de se presumit ante experimentum. Nascitur ad labores, gemitus, pericula: uult bona, et non facit, et alia eius mala, 90. Noscit culpas corporum, uitia mentis ignorat, 91. Corde peccat, cogitatione, dubitatione, trepidatione, 91. Quod supra homines est, homo referre non sufficit. uacat hominis sermo ubi adest preconium angelicum. A paradiso deliciarum ad mortem huc detractus, 96. Cur pereat morte, 101. Creaturas sibi deos fecit. Ex puluere factus nature totum, se sibi, Deo nil dedit, et cur Deus permittit illum in puluerem reuocari, 101. Sterilis, uel ingratus, homo e uita meretur excidi, 106. Homo ignauus si populis presit, sibi et multis fit noxius. Homo uix moritur pro iusto, quia necessitate ducitur ad mortem, 110. Per hominem peccatum intrauit in mundum et per peccatum mors, late, 111, per tot. Saluari non poterat sine Christo, cur, 111. Homines participes culpe Ade, et socii pene, 112. Prius receptaculum uitiorum, 113. Nil habet suum. Non preualet obedire legalibus mandatis, 114. Carni deditus et mundo nil in se, quod future uite est, relinquit. Passionibus tota uita conturbatus, 115. Homo uetus, totam perdidit disciplinam, 115. Homo sine Christo peccata cognoscebat non ut uinceret, sed faceret, 116. Hominis robur ab incendio uitiorum in fauillam redigitur. Ut cepit uelle uirtutes, sed uitia sequi. Captiuus, et seruus sub lege. Ut nascatur in peccatis, 117. In uitiis sepultus, 120. Homo hominis est sepulcrum. Homo hominem negligit, 121. Idem homo et filius qui dissipauit substantiam, 125. Homines se uillicos agnoscant, non dominos. Qui homines, non Deum in causis timet, facile a iustitia deuiat, 127. Homo non intuetur quantus est Deus, sed quia est, 131. Demon non uult homines eternos, immo nec temporales. Cur homo moriatur. In cunabulis homo latet in homine, est corpus, et non est, 132. Ex timore homines tracti ad idola, 147. Est sibi uilis, qui Deo pretiosus est, 148. Ex inuidia diaboli que bona perdidit. Eius mala ex peccato originali. Obscuritatibus ignorantie inuolutus, 160. Cur magis debeat Deo quam homini, 161. Deo nullam dependit seruitutem. Inutilis ad diuina et humana. uersatur in luto carnis, in limo corporis. Partem substantie perdidit, unde paradisi exsul factus est, 162. Homo ingratissimus omnium. Erat cum Christo in paradiso, et extra Christum  periit. Dubitans de diuinis promissis arguitur, 163. Ante diluuium nati producti ad mortem, 166. Mentes et sensus hominum correpti a malo fulguris, 171. De homine contra homines gentes exeunt bellature. Querunt famam hominis de ruina. Homines sunt ut arbores ambulantes, 176.
    Hora dicitur punctum, et momentum temporis, 112. Hore duodecim diei Christi sunt duodecim apostoli, 170.
    Hortus Ecclesie quomodo cultus et satus mystice, 98. Producit germina sua, 130.
    Hospes. In hospite suscipitur Christus, 39. Hospite suscepto Christus subuenire tenetur suscipienti. Hospitis meritum ex apparatu mansionis innotescit, 92. In hospitis figura Deus apparuit Abrahe, 131. Fuit hospes Chrysologus, 138, per tot. Mundanus hospes receptus quid agere soleat, 18. Qui e propriis sedibus iniuste expellunt hospites, ut puniantur, 47.
    Hospitium humanitatis fit templum Deitatis, 144. Eius indignitas in hospitis manet iniuriam, 15. Hospitium nostre carnis Deus intrauit. uid. Habitaculum, Domus.
    Hostia et sacerdos est homo, que mactatur et uiuit, et quomodo, 108. Hostia uiua est Christus, quomodo. Totus homo sit hostia placens Deo, 109. Et erit, si se Deo sancte offerat. Immaculata Deum placat, exasperat maculata. Hostia uiua, et rationabile obsequium, quomodo Deo offerendum. Hostia ieiunii quomodo offerenda, 13. Quam hostiam offerre Deo debeamus, que et nobis maneat, 43.
    Hostis terrenus non preualet celestibus, 12. Repentinus perniciosus, 27. Magis ducem quam militem petit, nec obsidet mortuos, sed uiuentes, 96. Melius est sepe regi suo de hostibus referre uictoriam quam semel mori, 128. Hostem proprio mucrone turbare, insigne uirtutis, 157. Tolerabilior est hostis cum muros arietat extrinsecus, 171. Qui hostem intus habet, per se liberari non ualet. Iniqui in alios ut puniantur, 67.
    Humana cum sapimus cecamur ex nobis, 76. Salus humana reparatur iisdem lineis quibus perierat, 77. Humanum, Deo uolente, fit diuinum, 102. Ad humana perdiscenda breuis est tota uita hominis, 112. Que Dei sunt, non capiuntur a nobis, 62.
    Humanitas Christi ostendit caritatem, 47. Ubi non est humanitatis indicium, ibi Deitatis est signum, 153. Humanus sensus non est in eo qui fratri suo peccata non dimittit, 139.
    Humilitas centurionis, 15. Hominum ex nostra imbecillitate sumenda, 88. Eleuat nos ad mensam celestem, 100. uoluntaria magna uirtus, 136. Que excusat a dicendo, cogit ad obediendum, 138. Est mater doctrine, 161. Acquisiuit quod superbia amisit, 23.
    Hydrops bibendo sitit, 7.
    Hypocrisis quid sit, effectus, nomina, et mala, 7. Laborat frustra. Naufragat in portu. Hypocrita est usurarius. De remediis creat morbos. Sibi damnum, non Deo causat. Hypocrisis est ieiunium sine misericordia, 8. Quid agat hypocrisis, 9. Ceca est, et cecat oculos. Fugienda, et cur, 9. Est species arte composita, que aliud in re agit, aliud promit uultu, 172. Hypocrisis cum inuidia quid agat. In secreto hypocrita facit nil secretum, 9.

I
    Idolum. Grauiora pondera Synagoge sarcinis idolorum, 105 Ad idolorum lupanaria confugit Synagoga, 115. Idola periere ad apostolorum predicationem, 170. De idololatria, 5, ad fin.
    Ignarus stulte loquitur, 19. Decipitur a grossis fici, 106. Ignari non recipiunt Christum.
    Ignauia hominum dicitur somnus, 21. Ignauus nimis est qui post exemplum inuenitur incautus, 79. Ignauus dicta et facta obscura Christi non intelligit, 96. Ignauos prospera non erigunt, 124. Ut obsit ignauus aliis presidens, 106.
    Ignis diuinus nescit exurere misericordem, 42. Anhelat inclusus in carne, et alia mala facit, 57. Celestis mundat labia. Satiat cor. Friget in lapide, latet in ferro, 96. Et eorum collisione flammatur. Ignes terreni non admouendi diuinis, 109. Febrilis ex humore frigido succenditur in corpore, 114. Quod est ignis segeti, hoc uitia sunt humano corpori, 116. Epulonis qualis fuerit, 122. Inferni ex parte sanctorum a Christo exstinctus, 123. Inferni stilla aque non exstinguitur, 124. Ignis a Christo spargitur uerbis, 164. Cultor igne purgat agrum. Eo purgantur sata gentium. Cur super apostolos. Ignem urget aqua, et ignis multiplicat undam. Ignis gehenne reos exurens innocuis deseruit, 166. Ignis in rubo, in columna, 170. Ignis Spiritus sancti. uid. Spiritus sanctus.
    Ignorantia. Peccans ex ignorantia illius plagas non uitabit, 26. Peccata ignorantie non uitantur, 30. Secum habet  fastidium, 98. Ignorantia hominum quid fecerit, 112. uitia necantur ignorantia, 116. Hominis ignorantia sublata a lege, 116. In nostra ignorantia peccatum sepultum. Ignorantie Deus subuenit ex pietate, 157. Obscuritatibus ignorantie inuoluta mortalitas, 160.
    Illecebre temporalis uim humanis conscientiis Apostolus aptauit, 114. Contra illecebras peccatorum certandum pro celesti gloria, 119. Ab illecebris superatus non uult Christum uenire, 158. Eas quare homo sustinere cogatur, 117.
    Illuminatio est a Deo, 126. Illuminatio Ecclesie facta a filiis sancte Felicitatis. 134. Magorum illuminatio. uid. Magus.
    Imago Christi portanda a nobis, quomodo, 117. Perfecta deuotio hoc dat imagini quod regi, 147. Imago Dei est homo, 148. Regum uel fratrum depicte imagines cum concordia, cur, 149. Imaginem Dei portare noluit, qui idoli portat personam, 155. uid. Magus.
    Immolare Deo debemus uiscera uirtutum, et quomodo, 108. uita uirtutum Deo immolatur morte uitiorum. Deo optima immolanda, 109. uid. Oblatio, Sacrificium.
    Imperans. Imperantis ira subdito ius est, 161.
    Impetrare aliis penitentiam impudenter presumit, qui sibi ad ueniam nil prouidit, 123.
    Impietas. Quid homini creato iam fecerit, 137. Semper febrit, 173. Incauta assumit criminis testes, arbitros facinoris, 174. Ut doceat, 44, et de ea per tot. ser.
    Impius recedens a Deo a se obiit, nec stat in consilio, 44. Fertur modo ad celum, modo ad terras, se nescit. Quid fecerit consilium impietatis. Saporem trahit de pinguedine peccatorum. A Deo recedit, cum delinquit. Impio grassante, pius turbatur, 47. Declinatur a Deo, 48. Interdum loquitur inuito ueritatem, 49. Impium uult Deus redire, non perire, 51. Impiis imputandum, si gratiam non recipiunt caritatis, 55. Impius ruit, destruitur, stare non potest, 75. Possessus a terra, et morte in resurrectione iustorum, 77. Terret impium timor, 80. Certior factus a Thoma de Christi resurrectione, 84. Timebit supernam potestatem, 88. Stat in triuiis, 89. Sui ipsius consiliarius. uid. Consilium. Eorum anime repetuntur a ministris Tartari, 104. Ex pietate patris magis proditur impietas filii, 123. Impius non est, qui in alium pius non est. Impius et iustus apud inferos ante Christi Resurrectionem erant, 123. Qui sibi impius, cui pius? Impiis non ferenda pietas, 127. Proprietate quam det mercedem. Impius si est contra iustum, sibi lethalis est, 173. uid. Peccator.
    Impudicus. Impudicis inimica castitas, 127. Impudica ex impudico nata, 174.
    Incedere. Qui non stat in triuiis peccatorum, incedit, et alia facit, 89. Incedunt qui uirtutibus currunt, et ad mandatorum plenitudinem perueniunt, 9.
    Incensum Arabicum non tam libenter odoratur a Deo, quam sanctitas cordis sinceri, 87. Incensum est thuris et pure supplicationis. Incensum Ecclesiam illuminans mystice quale, 134. Debetur Deo, 157.
    Incendium febrile exstinguitur calore, nutritur frigore, 114. Inexstinguibile ex ardore uitiorum, 116. Incendia cupiditatum quis fumi nescius transit, 89.
    Incredulitas Filia mortis, quid persuadeat homini, 118.
    Indigna non petenda a Deo et cur, 132. Promissio non redditur indigno, 100.
    Indocilis ad excelsa contendens mergitur in profundum, 119. uitatur a Christo ad illius salutem. Fatigat ingenium magistri, 106.
    Indulgentia. Tempore indulgentie penitendum, 46. Indulgentia legis antique erga sacerdotes, 92. Indulgentia magna ex magno reatu, 93. uid. uenia, Remissio, Penitentia. Indulgentia decubit, ut peccatores leuaret ad ueniam, 30. Ius indulgentie est penes hominem, qui proximo debita dimittit, 71. Que res petant iustorum indulgentiam, 43.
    Industria hominis ut honoretur, Deus occultat diuinum in humano sermone mysterium, 132, et alia, etc., 96, a principio.
    Infantia, infans. Filiorum ut fuerit olim tradita diabolo, 51. Infans demone repletur, quando a parentibus offertur diabolo, ut curetur. Gloria Christiane infantie, 68. Infantia Ecclesie tempore S. Apollinaris, 128. Infantia totum obtinet, plus lacrymis quam uirium ratione. Homo in infantia latet in homine, et hominis labore proficitur, 132. Habet uagitum ex uerbo Dei, 144. Infantes non condemnantur descriptiue, 152. Infans letus moriens describitur. Infans omnem hominem non hostem respicit, sed parentem. Passionis ignara rapuit martyrii palmas, 153. Infans lacrymis uberum nutrimenta disquirit, 158. uincit barbariem, potestatem, etc., et amorem expostulat. Infantia Christi turbat Ierosolymam.
    Infernus. Deuorando Christum, ieiunium incurrit, 37.  Christum Iudeis ablatum dat gentibus. Preparat mansionem Christo. Dirumpitur uita deglutita, 57. Eius tremenda seruitus, 65. In eo non est uenia, 66. Mala eius docemur a Christo. Resurgente Domino inferna sistuntur, 74. Amisit carceratos Domino ad illum descendente, 78. Carcer illius destruitur, 82. In eo peccatores uiuunt pene, pereunt uite, 96. Eius flamma non tam lingue quam mentis et conscientie, 122. Membra que hic magis peccarunt, magis in inferno torquentur. Ei non resistit purpura, et nudus in eo sudat. Ante Christi resurrectionem tenebat impios et iustos, 123. Eius porte ereis ianuis et ferreis uectibus claudebantur animabus. Christus illum aperuit. Parens inferni est mors, 118. In eo damnati mentiuntur, 123. Non crederemus ab inferis reuertenti. Eius mala uitare conemur, 123 et 124. Est fouea peccati, 170. Rapit peccatores nudos ad penam. In eo gemitus et stridor, 174. uid. Damnati, Gehenna, Ignis, Tartarus.
    Infidelis. Illis perniciosum fidei sacramentum sine fide, 60. Sacramentum fidei non diuulgandum scripto inter infideles, 61. Illis tenebrescit dies, 75. Est indignus, 102. Se ipsum demergit in obscurum incredulitatis, 131. Nec audit, nec uidet, quod fidelis audit, etc. Eorum pena redundat ad gloriam fidelium, 132. Baptizati et instructi a Chrysologo, 58, 57, per tot., et 56-62, 67-72. uid. Perfidus.
    Infidelitas cauenda, ne nos reducat sub potestate diaboli, 18. Incredulitate Hebreorum nec unus demon captiuo fugatur ex corpore, 51. Patris obest filio. Callida non habet excusationem, 102. uid. Perfidia.
    Infirma. Cum recitantur, animos deponunt, 150.
    Infirmitas non stat ibi, ubi Christus est, 18. Homine nil infirmius, et cur, 45. Infirmus recurrat ad medicum celestem. Infirmitati nullus locus est, ubi uirtus est sociata uirtuti, 57. Ubi infirmitas est ignota, Christus illuc primum curam uertit, 94. Infirmitas humana uult, et non potest, 100. Incuruabat mulierem, 105, per tot. Oculorum non sustinet magnitudinem lucis, 112. Infirmitas culpanda, ut fratri detur uenia, 139. Alia corporis, alia mentis, 164. Cur eadem uarie curata sit a Domino, 176. Nutu Christi pereunt infirmitates. Familiaris dum fit publica, dolorem affert et pudorem, 15. Eius lassitudo remanet, ubi ars curat, non uirtus, 18. uid. Aegritudo, Fragilitas, Febris.
    Infirmus turbatur malis, 47. Infirmum non curat, qui illius arbitrium querit et exspectat, 114. uersatur in strato, 14. Stulta sunt illius desideria, 50.
    Infula. Qui dignitatis infulam non habet, nomen dignitatis non inuadit, 109. Mors quando infulas sue potestatis amisit, 10. Infulas diuine potestatis in se perdit, qui proximo peccata non dimittit, 139. Aeternas infulas quis habeat, 144. Eunuchus infulas palatii mutauit, 56.
    Ingenium periti magistri ut fatigetur in docendo rudes discipulos, 106. Deprauatur dolis, 116.
    Ingratitudo hominis egroti erga Deum medicum quid causauerit, 131.
    Ingratus ad penam ducitur, non diuitiis, uel paupertate. sed animo, 124. Homo est omnium ingratissimus, 162. Ut merito puniatur, 66.
    Inimicus. Inimico parcendum, late, 38, etiam exemplo Christi. Ei dimittere proficuum, 67. Illi dimittenda peccata, alias, etc., 68. Inimico qui totum dimittit, nichil de suis delictis Domino debet, 70 et 71. uid. uenia, Diabolus. Inimico dimittenda peccata, late, 129. Inimicus extraneus et internus que mala faciat, 171.
    Iniquitas condita ab Herode euaginatur, 152. Illi semper est amica iniquitas, cui est equitas odiosa. Est in plateis, 95.
    Iniuria equo animo toleranda, per tot., 38. Est diuina philosophia tolerare iniuriam. Iniuria proximum afficientes phrenetici sunt, ideo pietate curandi, 38. Christus indignatur, dum pro honore sibi fertur iniuria, 48. Iniuria Creatoris fugitur a tota creatura, 78. Iniuria humani corporis sublata in Natiuitate Christi, 144. Sine humanis iniuriis humane iniurie non poterant amputari, 151.
    Innocens, sine Christo non habetur in terris, 30. Innocuorum resurrectio erit terror impiis, 77. Quis innocens inter gurgites uitiorum, et uite lubricum? 89. Innocens uocatus ad reatum, dum purgari estuat, stimulat cognitorem, 97. Dum innocens punitur, reatus redundat ad iudicem, 112. Innocente reum accusante, gratis iudex pro misericordia rogatur, 122. Innocens non facile condemnatur a reo, 173. Si accusetur, quid, 175. Innocens ab initio, qualis erit in fine? 91.
    Innocentes martyres ab Herode occisi, 146. Quare, 146 et 152. per tot. optime. Solum, quod nati sunt fuit illis crimen, 152. Sunt milites innocentie Christi, excubie cunabularum. Nati martyrio, non seculo. Merores in gaudium commutarunt. Ipsi in sanguine baptizati, matres eorum in lacrymis. Moriuntur letantes. Premo i regi suo, quam commori gestiunt, descriptiue, 153. Martyres gratie  quomodo. Eorum martyrium uirginitati comparatum. Christus fugit, ut illos habeat, non Synagoga teneat. Occisi ob Christi infantiam, 158.
    Innocentia nostra non ex nobis, sed ex patris celestis uenia, 4. Intromittit nos ad Dei conspectum, 6. Numquam nuda, 73. De innocentia male se glorians homo ducitur in debitum et penam parentis, 112 Pro ea moriatur, qui hactenus illam exstinguere molitus est, 113 Christi resurgentis amplectenda. Unde esset innocentia difficilis, diu ignorauit homo, 116. Aufertur a pecunia, 126. Eius inimicis fit odiosa libertas, 127. Innocentia prima felicitas, et quomodo, 167. Qui creditum innocentie seruat, penitentie non soluit usuram. uid. Iustus, Integritas.
    Insidiator latitat in noctibus, appetit dormientes, fugit uigilantes, 97.
    Insipientia interdum fallitur, sed affectus non decipitur, 25.
    Instrumentum quod fuit perditionis, potest esse occasio salutis, 126.
    Intelligentia est de occultis, non de uisis, 14. Eius uis in uidendo pauperis nuditatem. In paupere intelligitur adesse Christus. Minor intelligentia Scripturarum generat perniciem, 52. Hominis acuitur ab obscuris Domini uerbis, 96. Est magna arbor, 98. Altitudine sensus tota leuatur ad celum. Humanarum et diuinarum rerum non habetur perfecte in tota hominis uita, 112 Christianus sese intelligat, 113 Intelligentia potest benigne releuare quos onerat seuera discussio, 126. Humana non facile capit sensus euangelicos.
    Intentio. Ex ea iudicat Deus, non ex operibus, 9.
    Interna peccata ut emundentur et propellantur, 171.
    Interpres littere quid agat, 32. uerbi Dei. uid. uerbum Dei.
    Integritas est pena corruptis, 127. Integritas testis innocentie fugat timorem, 144. Integritas Marie u. uid. Maria uirgo.
    Intercessio Ecclesie. uid. Ecclesia.
    Intrare possumus ad Dei conspectum, si non loco, uel corde, 6.
    Inuenire. Qui quod amisit inuenit, donat culpas, iram uertit in gaudium, dolorem mutat in gratiam, 168. Iucundius nobis perdita inuenisse quam non perdidisse seruata. Magis delectant inuenta quam subiecta, 96.
    Inuidia Hebreorum in Christianos, 4, per tot. Non admittit pietatem nec caritatem. Dissipat rationem nature: malum antiquum, et alia Malum angeli, et hominis, ac Hebrei, armat contra Christum, quatit cor et animam. uitanda. Pellit gaudium. Non patitur socium. Simulat; mentitur. Dolet de bono alterius, non de suo proprio damno. Inuidus est auarus. Inuidia perdit omnia bona, 5. Inuidet sibi, qui eleuatus ad summa, se ad humilia deiicit, 25. Ut iungat, consueta disiungere, 31. Cecat et tenebrat mentem, 48. Mala illius ab exemplis, 48 Malum incurabile. Et alia multa de ea Fuga uitatur. Inuidia Hebreorum in Christum, 49. Diabolus inuidie spiritus quid agat, 97. Inuidia Iudeorum priuauit illos lege et gratia, 102. Inuidia epulonis in Lazarum, 122. Graue est malis, eos uidere felices, quos aliquando habuere contemptui. Inuidia claudit oculos, 131. Quo feratur, apparet ex immanitate Herodis, 152. Inuidus quid mali agat, 168. De celestibus cum diabolo fugata, 168. Inuidia Phariseorum, 172. Inuidia carnifex suorum quid mali agat. Qui hanc recipit, sua sustinet supplicia. Bonum alterius inuido est pena; est malum multiplex; statim fugienda. Est morbus. Quid suaserit peritis in lege. Mala que fecit inuidia, late ab exemplis. Spoliata a Christo suis commodis. In Phariseis quid egerit. Inuidia cum hypocrisi suis propinat. Fax inuidie. uid. Liuor, Zelus. Est oculus nequam, 139.
    Ira exstinguenda in ipsis scintillis, 38. Alias sanguine non sedatur. Ut uincatur. Quomodo sit in Deo, 45. Cur Dauid petat argui a Deo, sed non in ira. Ira uentura est eterna damnatio ad tartara, 137. Ira imperantis subdito ius est, 161. Nutritur a demone, quomodo, 16.
    Isaac gaudet cum fit hostia, 55.
    Isaias euangelista non minus quam propheta, 57. Tactus dolore, quia quod sensit de Deo non potest annuntiare. Purgatur a seraphim. Cur Deum habitu regio uiderit, 131. Predixit uirginem Deum parituram, 146.
    Iter ad Deum fit non pedum gressu, sed mentis incessu, 3. Iter ad Deum Patrem est compendium uie salutaris. Iter gentium a Deo ad diabolum fuit animo, non loco, 5. Iter Ieiunii ingrediens ceteras curas deponat, 8. Iter Christi ad mortem et gloriam, 19. Itineris terreni homo incassum diu sudores pertulit et labores, 175. Iter prebuisse pauperi plus est quam panis dedisse fragmentum, 176. 

I
    Iacere. Hominum serui iacent, et cur, 15. Iacemus in uitiis, et iacemus oppressi, 54.
    Iacob plus mysticus quam dolosus, nos figurabat sub pellibus hircorum. 73. Ei uianti occurrit Deus conuiator, et luctat cum eo, 131. Quid agat Deus cum eo, ut ametur, non timeatur, 147. Cur illi mutatum nomen, 154. Iacob ante triumphat quam uiuat, 70.
    Iacobo apostolo quare non commendata beata uirgo, 49.
    Ianua clausa non denegat ingressum egressumque suo creatori, 84. Ianua mortis fuit homo, per quem peccatum intrauit, 111. Ianna inferni. uid. Infernus. Ianue inferi confracte sunt ariete crucis Domini, 123
    Ieiunium quid possit facere, ostenditur ex fame prodigi, 2. Et ex aliis. Est prima uirtus nobis, 7. In ieiunio quid sit ungere caput, lauare faciem. Ieiunium sine misericordia esurit, alget, 8. Misericordia est uer terre ieiunii, et alia. uarie definitiones, seu epitheta ieiunii, 8. uincit duce misericordia. Eius ale sunt misericordia et pietas. Sine misericordia est simulacrum famis, et auaritie, et hypocrisis. Ieiunium subleuatur celesti symphonia, 10. Arma ieiunii sumenda contra diabolum, 11. Tempore ieiunii quid agendum, 12, per tot. Ieiunium nostrum est esuries diaboli. Essentia et uirtus. uincit diabolum, 12 et 13. Ieiunans creditur Deus, 13. Cunctis uirtutibus anteponitur. Timetur a diabolo. Diaboli tentationes tempore ieiunii que. Hostia ieiunii quomodo Deo offerenda. Sit uoluntarium, 31. Est aratrum sanctitatis. Cur discipuli Christi non ieiunant, etc., late per tot., 31. Ieiunium purgat corpora a squalore carnalium delictorum, 31. uerum ieiunium non admisceatur fraudulento. Ieiunandum Christi precepto, 41. Sit cum misericordia. Et ita multas habebit uirtutes. Fuse ieiunium sine pietate ieiunat, 42. Sine misericordia est fames auaritie, et alia, 1. Semina ieiunii iactanda in pauperum lacrymas, 42. uacillat sine misericordia. Sit cum misericordia et oratione, 43, per tot. Ieiunium habet lassitudinem. Deo offerendum, ut uoracitas cesset, 108. Quadragesimale cur institutum, et ut debeat fieri, late, 166. uid. Abstinentia, Quadragesima.
    Iephte filia moritur gaudens, 55.
    Iericho. Cur per eam ambulat Christus, 54.
    Ieroboam scandalum fecit in populo, 27.
    Ierosolyma quare turbatur Christo nato, 158.
    iehsu cur fabri et Marie filius appellatus, 48. Dicitur iehsu a salute, 57 et 59. Filius unicus per naturam. iehsu Hebraice, Saluator Latine, 60. De Maria natus Dei Filius est. Nomen Iesu celum et infernum submisse confitetur, 61. Dicitur Saluator, 142 et 144. In eo nomine tota maiestas Deitatis adoratur, et ab omnibus, 144. uirtus et potestas. Quis sit iehsu natus ex uirgine, 145. Iacet in stabulo, 152. Natalis iehsu quis, et ad quid, 156
    Ioannes Baptista, quid egerit uirtute ieiunii et orationis, 43. Eius Epitheta, 86. Erat lucerna sensim demonstrans Dominum, 87. Dicitur angelus, quando. Exsultat in utero. In utero propheta. Filius sacramenti, et alia eius epitheta, 88. Gaudium cunctorum, magnus coram Domino. Cur non sit potaturus uinum. Eius priuilegia. Precursor Christi. Habuit spiritum Elie. Eliam et Christum uirtutibus representat. Astrictus uinculis, exstinctus adulteriis, 89. Cur non moritur communi morte. Angelus in terra Deo obsequium prestitit. Laudatus ab originali gloria parentum. Est totus sanctitas, 89. Omnia prima debeantur ei, etiam primogenita. Ut Angelus nascatur, quid factum sit. Eius encomia ex angelo, 90. Quid fecerit Christo, et cur, 90. Nascitur ex sterili, cur, 90. Prius dedit patri ueniam, quam dilueret peccata populorum. Dicitur filius ex singularitate, 91. Maior homine, par angelis, et alia, 91. Lucifer, preco, tuba, angelus; et alia que antelucanus fecit, 91, optime. Miratur se peregrinus in utero, 92. uox, tuba, preco nascitur ex silentio, 92. Eius encomia, 127. Traditur adultere. Alligatur, ut uenie locus non sit. Herodem corrupit, ne periret. Offendit, quia arguit. Eius decollatio optime descripta. De morte sua natus est, 127. Gentibus preparat noualia Euangelii, 137. Quare uerbum Domini super Ioannem, non ad Ioannem. Quare uox, non uerbum. Cur uenit ad Iordanem. Eius baptisma quale. Corripit exemplo, ut mores naturamque possit immutare. Appellat Hebreos genimina uiperarum. Christum in Iordane tenet, ueniam accepturis, 160. Intrepidus inter celestia. Natus ad Dei amorem, 2. Doctor et magister penitentie, 167. Penitentiam suadet. Per que deserta predicaret. Accepit uestimentum de pilis camelorum. Cum uesceretur locustis et melle. Lucerna ardens Christum drachmam inuenit, 169. Quomodo ex dicto Herodis resurrexerit, 173. uenit ad omnium medicinam. Effusione sui sanguinis exstinxit germina tota serpentis antiqui. Eius caput in disco pretioso fertur, 174. Erat, ut lucerna super candelabrum, ut  iudex in tribunali. Occisus damnauit homicidium. Toto orbe clamat occisus. Nascitur, quando perit Herodes. Contrapositiones Ioannis et Herodis. In multis superstat Ioseph. Maior inter natos, quia arguit adulteras: et licita mulierum consortia calcauit. Pericula feminarum non euasit. Maior in natis mulierum ex ieiunio, 12. In utero Deum agnoscens matri refert, 70 uid. Herodes.
    Ioannes euangelista ne Christum abnegaret aufugit, 150. Quare ei fuerit commendata beata uirgo, non Iacobo eius fratri, 49. In passione fugit nudus, sed fuga coopertus est, 78. Fugit in passione, quare, 170.
    Ionas propheta fuit figura Domini, 37, per totum.
    Iordanis. Cur alueum Iordanis intrat Christus, 160. Et que facta sint in eo. Si fugit ad presentiam legalis Arce, cur non fugit ad presentiam Trinitatis.
    Ioseph. An amittat uirginitatem incarnatione uerbi, 140. Quomodo iustus, si conceptum sponse noluit discutere, 145. Fuit pius et iustus. Describitur eius animus estuans. In eo tota Dauidis prosapia nuncupatur, 145. uigesima octaua generatione a Dauid natus. In eo fides promissionis impletur. Sponse causas ne timeat admonetur. Erat securus de conscientia Marie. Angeli locutio cum Ioseph circa uirginis conceptum. Sponsus figura Christi sponsi Ecclesie quomodo impleat figuram passionis Christi in altero Ioseph adumbratam, 146. Ioseph maritus nomine, conscientia sponsus, anxius de sponsa pregnante, deseriptiue, 175. Mox ei angelus occurrit, et cur. Timebat, quia erat in causa maximus pauor, 175.
    Ioseph patriarcha comparatur Ioan. Baptiste, 174.
    Iubilatio dulcis oues ad pascua ducit, 6. Ut Deo iubilandum, 46 et seqq. Qualis iubilatio ad quam Dauid inuitat, 6. Pastoralis inclinat oues ad pascua, 23.
    Iubileus adducit ad totam plenitudinem uenie, et remissionis, et quomodo, 139.
    Iudas fecit scandalum scandalorum, 27. Lapidem Christum traxit ad scandalum pusillorum, ut non panem uite, sed doloris conficeret. Quid illi fecerit aurum, 29. Ut quatit nauem Christi, 37. In eius animo diabolus doli fructum concipiens crimen peperit proditoris, 19.
    Iudeus. uid. Hebreus.
    Iudex facit ex arbitrio proprio, carnifex ex alieno, 17. Iudex sustinebit iudicii sui supernum iudicem, 26. Cum uult ignoscere, hominem respicit, non culpam, 54. Cur Deus iudex noxiorum personam suscepit, 90. A reo supplicante tactus non maculatur, 94. Ad iudicem non intrat non uocatus, 102. Ad illum redundat reatus, si pena percellit innoxium, 112. Eum gratis ille rogat, quem innocens confessor accusat, 122. Iudex Deus uisus a Daniele, 131. Iudex quos arguat et iudicet, 152. Iudex in tribunali resplendens fuit caput Ioannis in disco, 174.
    Iudicium. In finali iudicio Deus cetera tacens de misericordia in pauperes clamabit, 14. Pauper erit aduocatus in die iudicii. Et Iudex debitor est illi qui feneratur pauperi. Per iudicium omnia deperierant, sed misericordia succurrit, 42. Seruatum in die mortis, ut penitentiam agamus. De crimine non iudicatur, qui facit misericordiam. uicinum iudicium quid sit operatum in homines, 47. Separatio in iudicio consolatur sanctos, 47. Quare Christus iudicatur ab Hebreis, 49. Fiet iudicium de uiuis et mortuis, quomodo, 57. Iudicium non credit, qui male uiuit, 59. Ex eo contremiscit terra, 77. Est terror impiorum. Iudicium manifestabit quis fuerit quisque, 97. Iudicium Dei tempus messis hominum. Profunda iudicia Dei quomodo possint cognosci, 101. Eius securis arbores steriles succidet et cremabit, 106. Miser, cui in iudicio non miseretur genitor, 122. Gestit Deus uenia preuenire iudicium. 125. Ad iudicium uocamur tempore mortis. In iudicio non est tempus penitentie, sed penarum. Iudicium Herodis peruersum, 127. Ira uentura erit iudicium impii, 137. Iudicium euadit, qui ante delictum ueniam sibi preuidit, 139. Iudicium ut custodiatur, causa temperanda est, 144. In dubiis iudicium fugiendum, et Deo remittendum. Iudicium preueniendum penitentia, 167. Christiani nollent uenire iudicium. Quia adhuc non uenit, est, quia Dominus nos ad se ire desiderat. Ne iudicemur, iudices nostri simus. Iudicium crapule, et uini quale, 173. Confusio impiorum in Iudicio ex quibus causis erit, 22.
    Iumenta Christum natum fatentur, 141. Et suis suscipiunt in presepibus, 141 et 156.
    Iussio superioris temeritatem tollit dicentis, 70. Iussio Dei appendit celum, 101. Sic terram, mare. Iussu solo omnia creata, et sola iussione soluenda. Iussio et sanctitas imperantis cogit loqui etiam sermone sterilem, 107. Ad iubentis arbitrium timor obedientis inuigilat, 109. Iussioni parere est uirtus, 138. uid. Preceptum.
    Iusti spernunt auram popularem, 21. Iusti nomine tantum, sed facto iniusti a Christo repelluntur, 28 et 29. Christus non uocat iustos, quia omnes reperit peccatores, 30.  Iusti Domino exsultant, 46. Dent inducias malis, 47. Iustus turbatur ex apparitione Angeli, 88. Esse iustum apud homines est uirtus humana, apud Deum est muneris diuini, 89 et 91. Ex quibus dicantur iusti Zacarias et uxor. Iustus roboratur in perfectum uirum tribulatione, patientia, probatione, spe, 110. Iustis dabit Christus uitam, regnum, gloriam. Quomodo dicat iustus: Ego moriar pro Christo. Iusti in morte illudunt mortem, et ad uitam transferuntur, 114. Iusti celo maiores, pares angelis, immo meritis superiores, 120. Iustum aliquem patiuntur paupertate et miseriis cruciari ad pietatem malorum, 122. Accusant se ipsos apud Deum, ut ipsos Deus excuset, 123. Iusti et impii ante Christi resurrectionem erant apud inferos, licet diuersis in locis. A Christo descendente ad inferos absoluti. Eorum mors pretiosa coram Domino, 174. Et est mors eorum uita. Cupiunt Christum ad palmam eorum uenire, 158. uid. Sancti, Confessor, Innocens.
    Iustificatio. Montes iustificationis sunt a nobis ascendendi, ut beatitudine perfruamur, 89. Pauci incedunt in omnibus iustificationibus. Manente condemnatione iustificari non potest condemnatus, 110. Iustificati sumus per Christi resurrectionem.
    Iustitia nostra ne fiat coram hominibus quomodo intelligatur, 9. Per se sibi abundat ad gloriam. A Deo genita celum exspectat. An occultari possit. Hypocrisis non est iustitia. Se locans humanis oculis non exspectet mercedem diuini patris. Iustitie tantum seruiatur, quantum hactenus iniquitati, 114. Laboriosa est, 116. Non ferenda ab iniustis, 127. A iustitia deuiat, qui in causis homines, non Deum pertimescit. Iniustis inimica, 131. Sine pietate est crudelitas apud Deum, 145. Iustitia est, quidquid fecerit Dominus erga seruum, 161. Iusto si desit humanum consilium, subuenit mox diuinum, 175. Salua iustitia miseretur Deus, 6.
    Iuuenis insipiens dicitur iuuenis, quamuis sit etate senex, 5. uid. Adolescens.

L
    Labia immunda habebat Isaias, 57. Talia nos habere deflendum. Labiis mundatis passionem et resurrectionem Christi referamus. Labia a dolo polluta, 62.
    Labor philosophorum uid. Philosophia. Cantilena leuatur, 10. Ubi non est labor, ibi nec fructus adest, 14. uincitur usu et exercitatione, 28. Humanus labor apostolorum profuit diuino labori. Ex labore fructus. Ad labores descendit Ioan. per gratie dignationem, 88. Gloria ex labore superatur a gloria ex origine, 89. Labor communis habeat commune lucrum, 91. Labor illius qui scripturas mystice interpretatur, 96. uid. Sudor. Labore acquisita magis delectant. Labor requiritur ad agnoscenda profunda iudiciorum, 101 Labor et pena in discendo litteras. Labor ex quiete, et e conuerso, 103. Labor susceptus a certantibus in agone pro corona, 119. Labor doctoris sumitur a Christo pro nobis, 163. Labor itineris uiatoris hominis diu incassus, 175. Deus in nostro labore socius cur, 147. Labori proprio nemo inuidet, 97.
    Lacryme pauperum ieiunium rigant, 42. Celum rigant. Qui Deum uerbis non orat, nec lacrymis orabit, 43. Beati, qui lugent mundo, 46. Lacryme a gaudio et dolore producuntur, 46 et 64. Cordis affectum testantur, 46. Iniquus lacrymabitur in alio seculo de bono pauperis, 47. Reparant perdita ex cibo, 66. Lacryme Magdalene, Iudeorum et Christi ex diuerso capite, 64. Pro peccatis Deo lacrymandum, 65. Lacryme impetrant filios, 73. Lacryme mulierum potentissime, 79. Eorum sunt arma. Filiorum lacryme ex natura, 89. Deus sitit lacrymas peccatorum. 93. Peccatorum lacryme rigant celum, terram diluunt, exstinguunt gehennam, et delent diuinam sententiam. Sunt baptismata peccatorum. Lacryme uidue impetrant resurrectionem eius filii, 103. Sunt iucunde, que emunt gaudium immortalitatis, 107. Lacryme paruulorum sunt arma potentissima, et cur, 128. Lacryme sunt potus penitentium, 137. Lacryme fuere baptismata matrum innocentium occisorum, 152. Martyrii gaudio non caret, lacrymas martyrii qui fudit. Infans lacrymis uberum nutrimenta disquirit, 158. Lacryme abluunt ulcera reatus, 167. Domi Petri non uina fundebantur, sed lacryme, 18.
    Ledens. Ledentem proprio mucrone truncare, est insigne diuine uirtutis, 57.
    Lesus. Lesis quod longum est, breue est ad ledentes, 16. Lesus dimittat fratri, 139.
    Lamentari non potest de morte, qui uoluntarie recipit illam, 23. Parturiens lamentatur ex dolore, natus ex natura, 89.
    Lancea doloris fixa in cordibus discipulorum Christi, 83.
    Lapis sepulcro Christi aduolutus mortem, reuolutus resurrectionem probauit, 74. Lapidis sepulcri encomia. Reuolutus ab angelo ad fidem resurrectionis, 84 et 75; et  ad alia, 75. A Iudeis constitutus ad ianuam mortis, fit cathedra uite. Reuoluitur ab angelo ad salutem, fidem, ad euolutionem mortis, 77. Ei angelus insidet, ut preses, et ob alia. Lapis claudebat ostium cordis mulierum, 82. Lapis magnus plus merito quam forma. Non potest obsistere Christo resurgenti, 84. Aedificantes turrim prouiderunt sibi lapides, ut altius caderent, 131. Iudei lapides attulelerunt, ut se occiderent, non Deum.
    Laqueus. Herodes cecidit in laqueum quem tetenderat, 152. Laqueus diaboli, 11.
    Lasciuus formam accusat in eius lapsu, 116. uid. Luxuria.
    Lassitudo. Generat fastidium et dicenti, et audienti, 122. Lassari nescit, cui panis Deus est, 166. Nec baiulus misericordie lassatur, 170.
    Latro euangelicus in ipso momento mortis paradisum inuasit, 60. Rapuit ueniam, 167. Quando soluebat penas latrocinii, 61. Latro in occulto tendit insidias, 158. Latro callidus dicitur, 173.
    Lauare. Ante mensam lauande sunt manus, 171. Multa lauacra legis lauant, et non lauant, sed lauacrum gratie lauat. Et quomodo. Lauanda sunt que diuinis mancipantur mysteriis. Corda lauanda a peccatis, quomodo.
    Laurentius, martyr passione insignis, 135, per tot.
    Laus Patrum redundat ad gloriam filiorum, 89. uiros illustres laudare quomodo debeat orator. uid. Sacrificium laudis.
    Lazarus a Bethania forma uincende mortis, exemplum resurrectionis, 63. Eius resurrectio est signum signorum, 63. Resuscitatur quatriduanus, ut seruus, et cur. Eius infirmitas tantum significatur Christo amanti. Christus in eo dat locum morti. Cur gaudeat Christus in morte Lazari. Si mulier non fuisset in paradiso, Lazarus non moreretur. Lacrymatus Lazarus a tribus diuerso modo, 64. Eius mors ad Dei gloriam. Gaudium ex resurrectione illius, 65. Cur Christus fremat. Spelunca quid, 65. Cur tolli lapidem iussit. Martha dixit, quod fetet. Quod quatriduanus. In Lazari resurrectione dialogus tartari cum angelo, et alia fuse, 65, ad fin. Cur ligatis manibus et pedibus surgit, pulchre. Lazarus propinauit nobis gustum resurrectionis. Est argumentum resurrectionis Christi, 81.
    Lazarus Pauper. Stupende uices illius cum diuite, 66. Pro malis recepit bona. uulnera Deo in hostiam offerebat. Ut iacuit ad diuitis ianuam. Eius mors et funus cum funere diuitis, 121. Ponitur pro conflatorio diuitis, et alia mire et descriptiue, 14, ad finem. Pectus iudicis et arcana possidebat, 122 et 124. Non fecit bona, sed recepit mala, 123. Cur beatus. Mortalium miseria cognoscitur ex Lazaro et diuite, 124. Contrapositio Lazari et epulonis. Non fractus malis. Curari ab epulone debeat. uid. Epulo, Diues.
    Lectio ecclesiastica peritis et simplicibus prodest, 20. Quod pandit uerbo, tempus commendauit exemplo, 20 et 21. Euangelica bonis est salutaris intelligentie, malis occasio erroris, 89. Sedula et iterata profundam scientiam prestat, 120. Frequentata fastidium generat audienti. Pars illius differtur, ne longitudo fastidium generet auditoribus, 122. Lectio prolixa trahit in longum, 173. Legere uel aurem legentibus prebere idem est, 159.
    Lectus doloris nostri est corpus nostrum, 14. Lectus paralytici iubetur portari in testimonium sanitatis, 50.
    Lex nature que, 5. Lex Dei que in principio mundi. Diuina docuit, quod humana sapientia ignorabat, 11. Prodidit diabolum mali auctorem. Legis antique suppellex studiis Iudaicis attrita, 31. Lex Euangelii pannus rudis dicitur, et est principium texture, quomodo. Precepta legis non suffecerunt commendare nobis diuinum amorem, 55. Lex adducit ad ianuam, quos gratia intromittit in templum, 86. Legalibus in tabulis Deus descripsit normam discipline, 88. Lex antiqua illicita prohibuit, licita non negauit, supra naturam nil potuit, 92. Lex fidei ianua, gratie nuntia, Euangelii preuia, etc. Legem satam ueracibus preceptis cur demon mendacibus fucauit inuentis, 96. Cur in lege celatur sensus diuinus, 99. Qui sine lege erat, in lege positis demonstrat legis auctorem, 102. Flosculis comparata, 106. Lex cum ipso homine cepit; sed Adam mox preuaricatus est, ut accepit: Moyses preuaricatoribus promulgauit acceptam, 111. Per legem mors regnauit, quia grauius preuaricatores, quam peccatores deuorauit. Fecit copiam, non diminutionem delictorum, 112. uulnus hominis prodit, et supernum medicum uenire denuntiat. Attrahit in cutem internum uulnus, et gladio preceptorum apostema aperit antiquum. Nec uulnus claudere, nec perfectam dare sanitatem per se ualebat. Ampliauit uulnus, et quomodo. Aegrotantem leuauit, fouit, et ad medicum perduxit. Lege exclusa cultores illius arguuntur, 114. Lex exspectans hominis uoluntatem cultorem suum non soluit a peccato; sed crimine preuaricationes obligat, quomodo. Qui sub lege sunt, peccato incuruantur. Lex non obtinuit cum Synagoga speciale consortium, 115. Lex despexit  Synagogam. Legem non deserit, qui ad eius auctorem recurrit. Non lex homini; sed homo moritur legi. Lex reum astringit, punit criminosum. Per legem passiones peccatorum notiores dominantur membris humanis, 115. Lex non proficit, sed ducit ad mortem. Homo sine Christo, lege armabatur ad crimina, non uicturus sed facturus, 116. Lex data a Deo ad salutem, per hominem facta est ad sui ipsius ruinam. Prodit, quod hostiliter latebat in humano corpore, quomodo. Ex ea cepit homo uelle uirtutes, sed sequi uitia. Sub lege homo seruus, et captiuus. Lex peruenit ad gentes, cur, 126. Summa legis fuit Ioannes, 127. Data non uni, sed omnibus, 132. Per legem legis scientia querenda, 148. Quid per eam Christus promiserit, 150. Christus fugit in Aegyptum, ut staret legis ueritas. Lex impugnabatur a Paulo per zelum legis, 157. Lex diuina docuit penetrare secretum sensus diuini, 168. In legis Decalogo latebat Christus, 169. Multa legis lauacra non mundant, quod unicum gratie lauacrum lauat, 171. Occultata a Phariseo ob inuidiam. 172. Sub legis uelamine nil uidebat Iudeus, 176. Eius umbra transit. uid. Synagoga, Hebreus.
    Liberalitas Dei ample ostenditur, 39.
    Libertas est serua penes extraneum, 2. Libertas hominis a seruitutibus inimicorum decantanda, 6. Probatur libertas a uirtute, 101. Liber nascitur ad gloriam. Libertas nature recepta per Christum, dum tollit peccatum mundi, 111. Presumpta et uaga postponitur deuote famulationi, 114. Libertas mentitur in peccato. Libertas peccati pro fructu dat penam et confusionem. Libertas quando et quomodo quesita ab homine, 116. Odiosa libertas captiuis criminum, inimicis innocentie, 127. Libertas misceatur caritati in corrigendo fratre, 139. Libertas sine fine in celo. Libertas incerta hominem perdidit, 161.
    Libido. uid. Luxuria.
    Licita qui requirit, multiplici coruscat in lumine, 22.
    Ligare. Qui ligat ueniam, locum uenie non relinquit, 127.
    Lignum. Ex ligno pendit uita credentium, ubi mors pependerat perfidorum, 57. Per lignum mors et uita, 59. Per lignum mors uenit et mortificatur, 60. Ligno redempti, ligno consummantur ad palmam Petrus et Andreas, 133.
    Lilium. Eius gloria et precellentia, 163. In crastinum petit. Ariditati et incendio clibani deputant. Epitheton uirginitatis et castitatis, 22 et 98.
    Limites. Limitibus affixi tituli indicant Dominum prediorum, 154.
    Lingua naturalis chara simplicibus, et doctis dulcis, 43. Susurronis et bilinguis est laqueus mortis, 53. Inter cor et linguam uersatur salutis sacramentum, 56. Si lingua interpres mentis non potest euaporare sermonem, dolore cruciamur, 57. Lingua maledicta contaminat, 62. Cur lingua diuitis magis crucietur in inferno, 66, 8 et 122. Lingua in capite caput mali, 124. Lingua flumen fidei, 79. uid. Epulo.
    Lites procul sint a nobis, ut seruemus caritatem, 53. Prescribuntur triginta annorum spatio, 145. Cupiditas credit Dominum arbitrum litium, 162. Ad litigatoris arbitrium Christus arbiter esse non poterat, 162. Lites non sunt, ubi auaritia non est.
    Littere epistolares dulces: sed usque dum ueniat ipse qui misit, 62. Ut labore et pena littere discantur a discipulis, 101. Littera uetus totam perdidit disciplinam, 115. Cur sensus lateat in littera, 132. Interpres tantum littere quid agat, 32.
    Liuor. uid. Inuidia, Zelus.
    Locus. Non de locis, sed de sensu Deus operum colligit qualitatem, 9. Locorum mutatio inutilis, ubi non est conuersio sensuum, 46. Deus loci capacitate non clauditur, 77.
    Locuste pastus figura penitentie, cur, 167. Ut locusta debemus a loco peccati in locum penitentie exsilire.
    Longinqua ne ambias conspicere, et cur, 164. Longinqua mundi et peregrina, que, 2.
    Loqui debemus secundum tempus, 57. Loqui in Ecclesia non datur mulieribus, 82. Cum Deo loqui expauescimus, 86. Loqui debemus, imperiti licet, quando adest iussio imperantis, 107. De eo quod nos eternat loqui longo sermone debemus, 117.
    Lorica impenetrabilis est amor, 40. Lorica Lazari pauperis, qualis, 124.
    Loth fugit ignem ex misericordia, 42. Per manus angelorum extractus a flammis, 10. Per ieiunium exstinxit incendium, qui per ebrietatem incesti est adustus incendio, 12.
    Lucerna ardens significat opera bona alios edificantia, 22. Habeatur in manibus, 24. Testimonium innocentie. Est bonum exemplum. Lucerna uerbi Christi ostendit mysteria celestia, 64. Furem prodit, 54. Lucerna erat Ioannes, 87, 127 et 169. Lucerna templi illis non est necessaria quibus sidus celi perlucet, 156. Lucerna cordis  accendenda, ut drachmam scientie salutaris queramus, 169. Non lucebat Ecclesie sine igne diuino. Lucerna est mater Ecclesia. Caput Ioannis in disco erat lucerna ardens super candelabrum, 174. Lumen lucerne succendit olei pinguedo. ut ad noctis solatium perluceat, 8.
    Luctari. Mundo presente difficilius; sed gloriosius, 107. Quomodo spiritualiter luctandum in Quadragesima, 13.
    Luctus profanus est adhibere extranea lamenta super cadauer, 19. Beati qui lugent mundo, 46.
    Ludus presentis uite dignoscitur ex mutatis uicibus Lazari et epulonis, 124. Non est de impietate ludus sumendus, nec de sacrilegio, 155. Cum serpente nemo securus ludit.
    Lumbi a seruis uigilantibus precingendi cum lucernis in manibus, 24. Et cur lumbi precingendi.
    Lumen. Lumine Dei opus est in opere Dei, 51. Lumen tenerum oculis teneris, 64. Lumina a Christo supplentur ceco nato, 176. uid. Oculi.
    Luna a diabolo infamata, 52. Non ledit, sed seruit homini. Cur lune incrementis obsessi torquentur. Quid luna gratius? 101. Luna lumine suppari soli, 103. Sanctus erit lucidior luna, et quomodo, descriptiue. 120.
    Lupus. Luporum feritas dicitur astuta, 173. Eorum contagio, 100.
    Lutum quo factus est homo supplet lumina Celidonio, 176. Limo intacto factus homo; Christus natus corpore intacto, 148.
    Lux multiplex perquiritur ab eo qui licita facit, fugitur ab eo qui illicita peragit, 22. Luce recedente, redeunt tenebre, 44. Lux in nocte resurrectionis, 77. Gratior post tenebras, 84. Luminibus obscuratis sensim refundenda: est oculis condita, 87 et 112. Lux misericordie, 104. Lucent in celis martyres, qui in terris putabantur exstincti, 108. Eius magnitudo oculos non hebetat, uerum infirmitas luminum claritatem fere non potest, 112. Lucis auctor Deus, densis in tenebris inuenitur a magis, 157.
    Luxuria. Que mala parturiat, queque protrahat, 21. Desperationi similis, 5. Dicitur contagio, 59. Totam profanat sanctitatem, 27. Luxuriosus contemnat etiam licentias corporales, 113. Qui luxuria ardet, mauult cum ea perire quam redire, 127. Luxuriosis aduersa frugalitas. Ex ea nascitur impietas. Homo luxuriosus, id est immodice profundens helluo partem principalem substantie perdidit, 162. Luxuria petit castitatis interitum, pudicitie necem, mortem sanctitatis, 174. Titillabat in Herode. Luxuriosi dicuntur porci diaboli, 2. Qui ad luxuriam alios inducit dicitur mercenarius diaboli. Luxuriosi non satiantur, et quare. Agresti cibo mundi frenatur luxuria, 13.

M
    Magister dicitur Christus, quia factor et rector elementorum est, 21. Magistro addicitur, et schole affigitur, qui scire cupit, 101. Paulus quomodo docuerit. uid. Paulus. Peritus, ut rudes discipulos doceat, 106. Magisto reseranti scripture questiones, qui conuertitur, debet absolutionem, 107. Magisterium stat de scientia; sed eius auctoritas constat ex uita, 167. uid Doctor, Concionator, Preceptor. Magister criminum. uid. Mercenarius, ut magistro faciat iniuriam discipulus, 94. uid. Discipulus.
    Magnus dicitur quis animo, licet corpore sit pusillus. 54. Magnus coram Deo, quantus erit penes homines? 88. Magna relinquere, amare minora, Dei potestatis est, non cupiditatis humane, 168.
    Magus. Cur oculos committat stelle, 64. Incola noctis ducitur a stella ad lumen, 87. Rigat auro cunabula Christi, 103. Munere et adoratione Deum nasci fatetur, 117. Claritatem Dominici ortus habuit a stella, 144. Deum adorauit in terris, 145. Ex Magorum nuntio Herodes molitur perdere Christum, 146. Magus signifer diaboli, fit dux Christi, 150. Errat per astra, 156. Ortum Christi stella duce non cognouit. uenit ab Oriente ad Orientem, iussus a Deo uenire. Plus celeste de magis quam de stella signum est, et quare. Cognouit stellam seruam, et conseruam. Insultat Iudeis. A mago non querunt Iudei de Christo. Expositio uerborum: Ubi est, qui natus est rex Iudeorum. Ex stella iussa nolens cognoscit magus Christum. Deum se inuenisse in humana carne miratur. Christum Deum muneribus confitetur, 157. Cultor siderum, noctis incola Christum lucis auctorem ex gratia, inuenit. Ducitur per stellam, ut materia erroris fiat per Christum occasio salutis. Apud eum ignorantia et error erant in culpa, non uoluntas. Erant magi de genere Ne, et per Deum Christum nasci didicerant. Iussus magus adorare, testari, et uidere, 158. Ei pie interroganti datur responsum impium. In sereno Christiane fidei ad Dominum peruenerunt. Dant munera Domino crediturisque scientie thesauros. Per  uiam innocentie ad sua redeunt. Magus gentilis a stella Dominum natum cognouit, 159. Inter duo animalia Christum inueniunt. Duces fidei nostre, et principes credulitatis. Ut querat, et Deum inueniat magus, 160. Carnem lucidiorem sole, luna, stellis in terris contemplatur. Non discutit, sed credit Deum regem, moriturum, et gaudet inuenisse. Iudeum preuenit confitendo Deum manibus. Ex fide magorum credulitas gentium dedicata.
    Mala propria cum dolore, externa festinanter audiuntur, 2. Permittuntur a Deo, ut inde bona sequantur, 5. Que mala a diabolo sint, 11. Malum est accidens, non creatum, et quomodo. Mala a Deo propter nostras culpas, 20. Mala temporalia si dolent, quid eterna? 22. Quibus mala uideantur gratiora bonis, 25. Mala ex morbis peccatorum, 38. Mala tempora faciat nobis Dei contemptus, 43. Mala temperantur, 86. Mala inducta in mundum a diabolo, 96. Malum est accidens, non naturale. Passiones peccatorum a lege ampliate, quomodo, 115. Mala recipere, bona accipere a Deo credit fidelis, et qualiter, 123. Et quam bonum mala recipere. Mala pauperis ei profuerunt, 124. Mala dinumerat Christus, et penam minatur, et ueniam permittit, quomodo, 125. Mala non bona promittit demon, 131. Malorum cognitione agnoscimus bona, quam sint bona. Mala a Deo non petenda, cur, 132. Mala declinanda, 158. A malo liberati omnes. uid, Oratio Dominica.
    Maledictio. Si maledictus est, qui in uno offendit, quoties maledictus est qui in omnibus? 114.
    Mali de bono querunt malum, et alia, etc., 32. Quam mansionem sibi eligant, 47. Eis tormenta parantur, 66. Semper stulti, 97. Inuident bono illorum, quos spreuerunt. 122. Torquentur uidere felicem, quem aliquando miserum putauerunt, 123. Malos qui monet, offendit. 127. Illis bonitas exosa, 131. Herodes malus omnibus, suis peior, pessimus sibi, 152. uid. Oratio Dominica.
    Malignus ut omnia in malum interpretetur, 168.
    Malitia origo uitiorum, 31. Non relinquitur uel in penis, 122. Conuertit homines in uiperas, 137. Mammona id est pecunia quomodo dominetur, optime, 126.
    Mandata Dei. Colles ipsorum intrepide ascendendi, ut gloria perfruamur, 89. Nemo, uel pauci incedunt in omnibus mandatis et iustificationibus. Mandatum non preterit, sed ille deficit mandato, qui a mandato labitur, 115. Ex illis peccator accipit occasionem, ut sit etiam contumax et preuaricator, 116. uid. Lex, Preceptum.
    Manna pauit Hebreos 40 annis, 166.
    Mansio. uid. Domus, Habitaculum.
    Manus arida hominis curati a Christo figurat genus humanum, late, 32. Tetigerat uetita. Ariditas nostre manus quando dissoluatur. Et alia multa. Quomodo et quando aruerit manus. Cur surgat in medium, qui manum aridam habet. Iussione soluitur ariditas manus, que fuerat iussione deuicta. Manus arida in Ecclesia que sit, et quomodo curanda. Manu Dei homo creatus, et recreatus, 33. Manus dextera Domini Christus est. Manus impositio curat in Ecclesia gentilem, 105. Expandere manus est habitu rogare, 108. Cur manus epulonis ligate, 122. Manum ad mensam det pauperi, qui nummum dare non potest, 122 et 176. Manus Dei assumpsit carnem in nostram reparationem, 148. In magis loquuntur manus, quomodo, 160. Lauande manus pro mensa, 171. Manus Domini in faciendo, reparando, componendo hominem, 176. Deus non de manibus, sed de cordibus, facta metitur, 9. Cur Christus tenuerit manum febrientis uarie, 18. Manus sanctificantur in operibus bonis, in malis polluuntur. Dominus manufecit hominem, et manu homini supplet lumina, 176.
    Marcellinus episcopus uicohauentie Ecclesie laudatus, 175.
    Mare ieiunii qui ingrediuntur quid agant, 8. Mare Christo fit uia, descriptiue, 20. Cur seuit usque ad periculum Christi. Ex sedata maris tempestate iehsu creditur Deus. Mare seculi turbatur, cum illud intrat Christus, et placatur. Mare sanguinis humani in terris, quando, 20. Mare quando mater, 146. Maris procella facta est ad fidem, 21. Iudeorum error prauior fluctibus maris, 32. Mare seculi quid sit mystice, 47. Maris descriptio cum Aegyptios submersit. Mare diluit sordes Petri, 78, Habet iter molle, 90. Frenatur ob Dei preceptum a tenuibus arenis, 101. Mare quid utilius? Mare euangelicum ut nauigetur, 168. uid. Mundus, Seculum.
    Margarite euangelice, que sint. Margarita etiam perquiritur inter stercora, 44.
    Maria Magdalena fuit baiula nominis matris Christi, 74 et 64. Eius lacryme pro morte Lazari, 64. Cur uenit ad monumentum, 74. uenit ipsa, sed altera; eadem mutata. Prohibetur tangere Christum, quia non credebat esse Deum, 76. Quod Maria tangat, et non tangat, distinguuntur, 76. uenit Maria, et altera Maria declaratur, 77. uenit mulier, redit Maria. Quid querit in domo Pharisei non  uocata? 93. Iussa a Domino uenit. uenit retro pro uenia. Mensam penitentie cum symphoniis parat, quomodo. In ea reatus magnus, et indulgentia magna. Erat peccatum ciuitatis ex mala fama. Cur ad decumbentem accedat. Credit sibi Christum propitium, quia cum Phariseo manducat. Oleum portat, quia medicinam requirit. Cur stetit secus pedes. Illos lacrymis rigat. Suis lacrymis baptizata, quomodo, et capilli sanctificati. Lacryme illius sunt documentum satisfactionis. Ungit ex sacramento humanitatis. Proprium uulnus agnoscens medicum perquirebat. Cur Christus ad Magdalenam conuersus Simoni loquatur, 94. Imitanda Magdalena a peccatore in penitentia. Magdalena est figura Ecclesie, 95
    Maria uirgo. Eius uirginitas a Iudeo obscurata; sed declaratur quos fratres habuerit Christus, 48 et 49. Si Maria filios habuisset, non fuisset a Christo commendata Ioanni; et cur ei, et non Iacobo. Maria stupuit, ut uir repararetur ex uirgine, 58. uirgo, et mater non potuit esse, nisi per Deum, 58. Deum uirgineo portabat in templo, 59. uirgo genuit, 60. Salus mulierum, quia prima recepit Christum, 64. Maria ante per gratiam a Christo suscepta, quam homo liberatus a peccato. Anhelat uiro referre uitam. Sine Maria mors non fugatur, nec uita reparatur, 64. Uterum uirginis habitauit Christus, ut mortui resurgant, quomodo. Concepit integra uirginitate, 84. Ut partus ex uirgine credatur, conceptus sterilis premittitur, 87. Ut ad uirginis conceptum et partum perueniamus, remoueatur carnis intelligentia, 92. Per Mariam rediit omnibus uita, 99. Fermenti euangelici implet typum. Marie uirginis conceptus et partus non exequandi mulierum partubus, cur, 117. uirgo ante, in, et post partum, quomodo. Eius uterum Spiritus sanctus arcana luminis sui admixtione fecundat. Cur saluatur ab angelo aligero, 140. In salutatione offertur ei plenitudo gratie. In ea Dominus est. Mater uiuentium per gratiam. Turbatur de sermone, non de aspectu angeli. Cogitat ex prudentia. Quam pensionem domus, et uteri mercedem exigat a Deo intra se suscepto. Animus Marie mirabilis. Que homini sunt necessaria ad Marie secretum pectus penetrandum, 141. In eius pectore tota Diuinitatis requiescit maiestas. Conceptus uirginis credendus, non discutiendus. Angelus Marie fugat metum duabus ex causis ortum, 142. Maria Hebraice, Latine Domina, et cur. Fuit gratia plena, ut largo imbre totam infundat creaturam. Angelus miratur, et timet, cur. Christum genuit preter fa stidia materni doloris. uirgo concipit et parturit. Eius uirginitas solidata in conceptu et partu. Genuit Saluatorem Cur interrogando non incurrat, uti Zacarias. Ex ea factus est uir. uirginitatem uouit, in not. cur Dei uirtus illam obumbret. Quem sanctum sit paritura. Mittitur ad Elisabeth. Se confitetur ancillam. Credit uerbo, et concipit uerbum. Quia mittitur ad illam angelus, homo aliud non querat, 143. uirginitas quanta. Gratia qualis. Plenitudo gratie. uerbum descendit, sicut pluuia in uellus. Ante precursorem Dominus erat cum ea. Benedicta, quia uirgo, et mater. Maior celo, fortior terra, orbe latior. Turbatur, quia sensit Deitatis ingressum. Deus iniuria non afficitur in incarnatione, et quomodo Concipiendo inuenit gratiam, et pariendo non amisit uirginitatem, 144. Cur timere non debeat. Reperit intra se uerbum. Magnum erat templum Deitatis. Concipit in utero, ut conceptus sit ueritas, non figura. Ei salua omnia, quia omnium genuit Saluatorem. uirgo concipit et parit celeste germen. Christus uocatur Mariani uteri fructus ob illius uirginitatem perpetuam, 145. Dicitur mater uirginitate manente, et coniux permanente pudore. Parit hominem, Christum Deum. Concipit de spiritu, parturit Emmanuel. Ex eius utero Christus non suscepit, 146. uirginitate sponsa, fecunditate mater. Mater ante conceptum, post partum uirgo mater. Quid fecerit, cum sit uirgo. Cur Christus nascitur ex desponsata. Maria figurat Ecclesiam sponsam. Cur nascitur Christus ex matre Maria. Maria semper mater, et preuia salutis humane quomodo. Marie nomen quid sit, fuse. Quid sit: uirgo concipit. parturit, etc., 148. Ut Christus nascatur ex uirgine. Quia ex uirgine est conceptus, cessat humanus pudor. Cur angelus ad Mariam mittitur. Mysterium uirginei partus aperire non est humani sensus, 153. Quod uirgo concipiat, pariatque diuinum est. In utero Mariano Christus ouem amissam inuenit, 168. Ut pareret primogenitum totius creature uiam totius patrie percurrit, 175. uid. Partus, Christi natiuitas, Christi incarnatio, uirginitas.
    Martha. Quid dixerit Christo in morte Lazari, et eius responsio, 63, 64. Quam utile fuerit Marthe occurrere Christo, culpas fateri, et ab eo exspectari, 64. Cur dixit: Lazarus fetet, 65.
    Martyres. uoluntarie mortem obeunt, 23. Sanant morbos peccatorum, 38. Quid patiantur pro Christo, 79. Martyres pauci in persecutione, 97. Eorum gloria conquiritur effusione sanguinis, 98. Sunt rose. Scripti in catalogo amicorum  Dei, 101. Morte nascuntur, fine inchoant, et in celis lucent, 108. In agone certaminis uitia mortemque uicerunt, 119. Eorum felicitas ex seuitia persecutoris, 127. De morte nascuntur. Non tam mors quam fides et deuotio facit martyrem, 128. In morte martyris astat turba, sicut et in annua festiuitate; sed modo diuerso, 129. Natales martyrum annua letitia celebrantur ad memoriam facti. Natalis illi est dies, cum pro rege fundit sanguinem, 135. Crudelitas persecutoris illusa multiplices martyrum cumulauit triumphos, 134. Eorum merita sunt Dei dona. 135. Festa illorum celebrentur oratione feruenti, et imitentur. Martyr comprehensus teneat constantiam, non comprehensus fugiat persequentem, et cur, 151. De patientia subeat palmam, non de temeritate discrimen. Martyres fugientes Paulum martyrem Paulum fecerunt. uere uiuunt, qui pro Christo merentur occidi, 152. Martyrium uenit per gratiam, non ex merito. Est munus diuinum. Non habet coronam per Christum, qui sua uirtute currit ad martyrium. Innocentes martyres gratie. 153. Ex fuga Christi. Martyr inchoat uiuere, cum pro Christo meretur occidi, 174. Martyres diaboli in Africa qui, 13.
    Mater laborat in uanum, cum non adest in germine auctoritas Conditoris, 6. Currit preceps post filium, 54. Data matris discutere non licet, 55. uera non est, que filios amare nescit, ut fecit supra Felicitas, 134. Maria semper mater, quomodo, 146. Castra ad sinus matrum; ferrum duratum in uberibus; lac fusus ante sanguinem, 152. Matres innocentium baptizate in lacrymis suis. Passe in martyrio filiorum debant esse consortes premii. uid. Innocentes, Pater, Filius.
    Matrimonium. Eius dignitas est procreatio filiorum, alias graue carere uirginitate et filiis: onera matrimonii sustinere, et ad fructum eius non uenire, 92.
    Mattheus. Quomodo uocatus a Domino in discipulum. Cur uocatus, cum esset diues, ad fin Quare sedebat, 29. Non relinquit, sed mutat telonium. Usurarius per ignorantiam. Mirabilius illius conuersio, 30. Comparatur paralytico. Figura gentilium.
    Medicina. uigor medicine pro magnitudine uulneris, 113. Medicina pauperis est diues, et e conuerso, 124. Sera non est sine dolore, 131. Sit pro modo uulneris, 167. Medicina penitentie succurrit egris.
    Medicus. Ex tactu uulnerum non computat iniuriam, sed honorem, 35. Eius cura circa phreneticum, 38. Corporali et spirituali medico parendum, 41. Cura medici in sanando egrum, 44. Medicus qui non affert sanitatem, et cum infirmo non infirmatur, nescit curare, 50. uadit ad egrum, 54. Sine medico poculum uite fit lethale, 60. Homo est sibi medicus per fidem, 83. Tangens uulnera non polluitur a putredine, 94. Rogat, non compellit egros austera recipere remedia, 108. Non uulneri, sed cure proficit et saluti, 113. Congaudet sanitati, non putredini. Medico ingratus, qui semper curari estuat, nec sanari. Non exspectat in cura arbitrium infirmi, 114. Anticipat. Gratior medicus, qui morbos quam qui morbis ingerit seram medicinam, 131. Non fit ingratus, qui per dolorem reuocat ad salutem, 167. uid. Aegrotus, Morbus, uulnus.
    Membra non separantur a capite, 57. Que seruierunt demoni, seruiant Deo, 93. Infirma uario passionum genere uexantur, 116. Inuicem consentiant, nec unum occupet alterius officium, 120. Omnia membra credant suum esse, quod fecerit unum. Membra uitiorum et uirtutum ab Apostolo declarantur. Homo sua membra debilibus impertiatur, 122. Singula membra habent proprium officium, 132. In eorum separatione pernicies, in unitate species. Illorum pena ad dolorem iniuriamque capitis redundat, 173 uid. Corpus.
    Mendaces. Quo casu repellantur a Christo, 28, 29. Ne queunt cognoscere ueritatem, 131.
    Mendicitas. Fit humana, ut prodatur inhumana cupiditas, quomodo, 121. Diues in tempore, mendicus sempiterne est miser, 125.
    Mens nostra quomodo fiat amens, 12. Imbecillis nescit dispensare mysteria corporis Domini, 49. Mentem tollit peccatum, 78. Mentis auditus letior sit post merorem, 79. Migrat a se nimio pauoris excessu, 88. Mens una in duobus, quando, 89. Acuitur ex uerbis obscuris, 96. Descriptio mentis intelligentie, 98. Ad Deum peruenimus mente, non corpore, 97. Mente eumdem cum Iesu, 102. Mentibus ini que dominatur pecunia, 126. Fatigatur a longa exspectatione magne promissionis, 130. Mens simulata palam nil audet, 158. Iaculo peccati configitur, 167. Hominum corripitur a malo fulgoris, 131. Mens ebria, ut male iudicet, 173. In mentis domo familia cogitationum incondita uersatur, 15. Nihil est presentia corporalis, ubi est mentis separatio, 32. uid. Animus, Sensus.
    Mensa. Ad mensam nostram sedeat Christus, 54. Mensa acquirit nobis debitorem. Si Lazarus fuisset ad Epulonis  mensam, ille non esset in tormentis, 66. Mensis sedere, mortuo Domino, non est filium seruorum, 83. Mensa regis. uid. Rex. Ad mensam diuitis non admissus Lazarus, nec ad stratum cruciatus eius admittitur, 122. Ad mensam ducendus est pauper debilis data manu. Mensa pauperis et diuitis per contrapositionem, 124. Nostra ut preparanda, 127. Ante mensam lauande manus, 171. uid. Conuiuium, Prandium, Cibus, uinum, Gloria, Beatitudo.
    Mercenarius. Dura seruitus mercenarii, 2. Qui sint, qui fiunt demonis mercenarii, et que agant. Cur demon suos mercenarios mittat ad porcos. Mercenario debita pro labore merces, 5. uid. Operarius.
    Merces que ab impio pro pietate recipiatur, 127. Operarius recepturus mercedem optat aduentum patris familias, 158. Seruiendo Deo merces tua sit tibi in pretium, 170.
    Meretrix. Facta est Synagoga, quomodo, 115. Quando spem salutis et uite amisit, fit mercenaria diaboli, et que mala agat, 2. uid. Maria Magdalena.
    Meritum nostrum non saluat nos, sed diuina misericordia, 45 Ioannes Baptista meritum conquisiuit, antequam illud sciret querere, 88. Meritum hospitis innotescit ex apparatu mansionis, 92. Nemo de meritis, nec de operibus glorietur, 110. Ex collectis manipulis meritorum ad centesimum fructum peruenitur, 119.
    Metator Domini fuit Ioannes Baptista, 127, 91. Fuit angelus ad Mariam, 140. Deus metitur cunis, 48.
    Metus suscitat sensus nostros, 115 uid. Timor.
    Mica. Accipit totum, qui micam dat pauperi, 8. uid. Gutta, Nummus.
    Miles a tuba ducitur ad bellum, 6. Commilitandum hic pauperi, 9. Preliantes cantu incitantur, 10. Miles in uere procedit ad campum, 13. Miles peritus recipit disciplinam a tuba, 14. Desidia militis quando sit, 17. Expeditus a curis diuitiarum Christo militare potest, ut regnet, 22. Quam rationem reddat, 26. Miles Christi. uid. Christianus, mittit acquisitum ad patriam, 54. Fidelis, qui regis sui presentiam sitit, 68. Sperat honores in senectute, 71. Iuuentutem in periculis agit. Milites sepulcri Christi cur exterriti, 75. Miles Christianus orat ne in tentationem inducatur, 68. Miles rudis ad aciem currit, ueteranus sensim incedit, 79 Christus hortatur suos milites non timere interfectores corporis, 101. Penes militem quando fuerit stipendium gratie, 102. Non audet se militem profiteri, qui est sine titulo militari, 109. Christus dignatus est nobis militare, 115. Miles ne uulnera timeat, predas personat et triumphos, 118. Quid agat ut saluetur, 137. Deuotus tacet fugam regis sui, et refert constantiam, 150. Innocentes fuere milites cetanei Christi, 152. Cur post uictoriam optet regis presentiam, 158. Militans stipendiis suis derogat regi, 163. Percipit stipendia, quando ciuis soluit censum, 166. Differentia inter ciuem et militem. Militum cohors suo regi gestit premori, non commori, 153. uid. Insidiator, Fortis, Centurio.
    Militia christiana quante uirtutis sit, 38. Tenere militie est de omnibus criminibus solo amore reportare uictoriam, 94. Qualis sit cum armis Christi, 144. Militie Christiane inuictus principatus est ieiunium, 8. Insigne uere est balteum castitatis, 22. Militia sine successore est in regno Christi, 144.
    Minister est homo quilibet bonorum suorum, non possessor, quomodo, 125. uid. Diuitie.
    Miraculum. Eius uirtutes sunt a Deo, 48. Miraculum singulare uisa non uidere, scita nescire, credita non credere, 81. Indicium credulitas ex miraculis discipulorum Christi, 83. Ostendunt Christum esse Deum, 100. Miracula lassant, nec proficiunt in Iudeis, 102. Quid fecerit miraculum Christi, 105. Cum miracula gerunt, consuetudo deficit, 153. Signa seu miracula quibus prestanda. 11. uid. Signum.
    Misericordia Dei et hominum. Per eam ablata est amarissima mundi sententia, 6. Dei misericordia non est sine iustitia. Et comes ieiunii, per tot. Alia ieiunii, 8. Per terrenam misericordiam peruenitur ad diuinam. Reuocat sententiam condemnatoriam. Liberat peccatores, et sanctos restituit. Diuina emittitur per misericordios pauperum. Eam uendunt, non donant hypocrite, 9. Facienda omni loco, et tempore quomodo. Testis, et remunerator misericordie Deus. Misericordia fidenter petitur a misericorde, 14. Misericordiam uolo, quomodo interpretetur, 28. Quomodo prosit iuncta ieiunio, 41. Est anima ieiunii. Eam uult Deus. Pro ea dabit regnum. Sit cum oratione ieiunioque, late. Qui non dat alteri, sibi tollit: qui pauperi seminat, sibi metit, 42. Ipsa arat celi campos. Est maxima operum Dei. Ni subuenisset misericordia, opus Dei periisset. Differt iudicium ad mortem, ut penitentiam agamus, 42. Per misericordiam reddit Deus, quod per iudicium deperierat. In iudicio ante Christus de misericordia disputat, quam de reatu iudicet. Nil nocet in terra, cum est in celis patrona  misericordia. Facienda cum oratione et ieiunio, late, 43. Quomodo sit sibi forma misericordie homo, 43. Misericors tot seruos quot nummos habet, 54. Dum perditur pax misericordie adest bellum intestinum, 104. Misericordie lucem fugiens, se mancipat tenebris auaritie, 104. Cur Paulus obsecrat nos per Dei misericordiam, 108. Per illam crimen euadens Paulus factus est apostolus. Per eam rogat Deus homines, ne uindicet per rigorem. Ipsa assumenda, ut auaritia deleatur. Ab epulone despecta, 121. Non est pro reo, qui accusatur ab innocente, 122. Misericordia est partiri membra propria debilibus. Maior dare manus pauperi ad mensam quam nummum. Fratri negata stulte petitur a patre, 124. Ad suffragium misericordie recurrendum in uite extremo, 125. Non serenda crudelibus, 127. Dulcis temperat amara penitentie, 167. Eius baiulus non lassescit, 170. uid. uenia, Indulgentia, Pietas, Eleemosyna, Charitas.
    Missa. uid. Eucaristia, Sacrificium.
    Mista. Plus est discernere mista quam prohibere misturam, 97.
    Moderator pius ascribit cause, non homini, quidquid accidit, 48.
    Meror. Somno meroris consternati discipuli, 81. Sed meror uertitur in gaudium, 84. Ex merore fit sero. Caligini meroris nulle tenebre noctis comparentur. In merore adest solatium, 86.
    Monere malos, offendere est, 127. uid. Corrigere.
    Monumenta maiorum soluuntur, ac dissipantur a noxiis arborum radicibus, quomodo, 162.
    Mora tristem facit exspectantem; at grandis promissio releuat onus exspectationis, 24. Mora soluentis compensatur usura, 77. De mora exspectationis, 130.
    Moralia magis explicanda populis quam doctrinalia, 2.
    Morbus peccatorum que mala fecerit hominibus, et quomodo sanetur, 38. Morbo sanato tamen in cura permanendum, 104. uid Infirmitas, Aegritudo, Medicus, Cura.
    Mores iuniorem uel seniorem faciunt, non etates, 5. Ex pristinis malis moribus si quem iudicamus, horremus, 5. Mali hominum mores tempore Chrysologi, 47. Diuersi sexus moribus redduntur in unum, 89. Morum imitatio facit amicos, et coniungit, 101. Quot mores homini, tot Paulo fuere passiones. Mores arguuntur per Euangelium, 125.
    Mores uituli uita filii est, et totius familie sagina, 3. Mors ex diabolo, 11. Auctor mortis incubat mortis mansiones, 17. Mors non accedit ubi est Christus, 18. Mors anime est discessus Dei ab ea, 19. Mors iusti libens, iniusti non, 22. uoluntarie moriens non conqueritur, 23. uoluntaria mors potestatis est, coacta necessitatis. Apud Deum mors somnus est, 34. Mors unius pro salute multorum, 37. Mors pastoris utrum commoda gregi, 40. Quomodo innocens moriatur, qui uixit in crimine, 42. Mors moritur morte, 57. Mortificata per lignum, 60. Mors ad gloriam resuscitantis non lamentanda, 63. Ad penam peccati data. Mors a muliere, a qua et uita, 64. Plus conturbat exemplo. De morte non potest non dolere mortalis. Est ex delicto hominis. Mors dura, sed durior ianua eius, etc., 65. Mortis rapacitas Dei plasma in speluncam includebat, 65. Mors quid perdiderit in resurrectione Christi, 74. Quo pacto non fuissent incrementa mortis. Que dedeceat seruus agere in morte Domini, 83. Secunda mors non est in eterna uita. Qui ex morte uiuit, Deus est, 84. Regnauit ex culpa hominis, 90. Mors nata a discordia humanam scindit caritatem, 96. Mors sanctorum somnus est, peccatorum mors est. Mors ad omnes per Euam, 99. Despiciens mortem, fit Dei amicus, 101. Mors sanctorum. uid. Sancti, Martyres, Iusti. Antiqui de bono mortis scribentes scopum non attigerunt, 101. Diabolus mortis auctor. Cur Deus mox mortem cum auctore non exstinxerit. Moritur homo, ut quid fuerit, sic uideat. Mors corporum facit uitam de temporali sempiternam Mors permissa a Deo, quia suscitare potest. Corpus nostrum ad mortem infirmatur, 102. In morte deponimus paleas uetustatis, 108. Ea instante non congregandum, 104. Mors expenditur et punitur in sacrificio Christi, 108. Morte nascuntur martyres. Non potest mori, qui uitali gladio meretur occidi, 108. Ex culpa Ade nos habet obnoxios, 110. Mors pena peccati, ut infulas amittat. Homo uix moritur pro iusto; quia ad mortem non tam uoluntas quam necessitas ducit. Est uolenti subiecta, dominatur nolenti. Mors inter homines reparatio pietatis fit per Christum commendatio diuine caritatis. Mortem nolens generat natura, 111. Quod moritur homo, id debet Ade, 20. Homine est acquisita posteris, non a Deo facta, 112. Mors penes homines est etiam criminum pena. Ex peccato est hominis. Moriatur homo peccato, non Deo, 113. Quo causa mors moriatur morte, 114. Mors peccatorum uitam finit, inchoat penam. Iustorum non interficit, sed perficit. Mors per Christum moritur, 116. Mori numquam libet, 118. Formido mortis  resurrectione calcatur. Mors desperationis Domina, mater incredulitatis, germana corruptionis, inferni parens, diaboli coniux, omnium malorum regina, impugnans omne genus hominum, et quo ordine, fuse. Eius bella, optime. Ipsa inuincibilis. Inflexibilis. Cur scribentes de bono mortis errauerint. Mors prouehit ad uitam, 124. Eius tempore apparitio suprema constringit, iudicium uocat, 125. In morte benefacere cupit homo. Quos preoccupet, 125. Immatura ex quo procedat. In periculo mortis ad penitentiam conuertamur. De morte sua nascitur martyr, 127. Semel mori pro rege, quid, 128. Mors ex demonis suasione, 131. Omnis, qui nascitur de conditione mortali, moritur. Per mortem uult Deus hominem transire ob suam ingratitudinem. Mors occisa a bellatore celestis militie, 133. Mortem non meretur illa que uitam parturit, 145. Mors abstulisset nobis bonum, si Christus occisus fuisset in utero, 146. Mors ipsa pauore leuior, 147. Mortem sentiunt innocentes ante uitam, 152. uid. Innocentes. Mortis causa facta est per Christum causa uite, 157. Morte non separatur caritas, sed crescit, 164. Cui Deus uita est, mori non potest, 166. In eius articulo etiam locus penitentie, 167. Iustorum est coram Domino pretiosa, 174. Eorum mors est uita. Mors nutu Dei finitur, 176. Mors philosophanda, 54.
    Mortalis. Cur uita nostra mortalis dicatur, 1.
    Mortui plangendi, non cantandi, 19. Mortui quomodo mortuos sepeliant. Mortuus citius resuscitatur a Deo quam dormiens ab homine, 34. Mortui iudicandi resurgent, 62. Mortui non plangendi cum gentibus, 65. Habent uitam a Deo. Mortui resurgendo peccatoribus non prodessent, 66. Resuscitati a Christo sunt argumentum resurrectionis eius, 81. Plangit mortuos qui nescit illos creatos ex puluere, 101. Cur a Christo in uita non omnes resuscitati, 102. Quomodo simus mortui peccato, non peccatum mortuum sit, 113. In mortuos seuit coruus crudelior ferro, 163. Cur Christus discipulo non permiserit sepelire mortuos, 19. Gentes cibos apponebant defunctis, 17.
    Moyses fit Deus suffragio orationis, elemosyne et ieiunii, et que mirabilia faciat, 43. Iterum eius mirabilia, 66.
    Moysi se communicat Deus, 69. Honor funeris illius, 83. Cur non faciem, sed posteriora Dei tantum uideat, 131. Occurrit in monte, ut promissum conspiciat Christum. Ut amet Deum, et alios doceat amare, quid a Deo recipiat, 147. Ieiunio quadraginta dierum totus mutatur in gloriam diuinitatis, 126. Meruit sancire legem, cur. Ieiunium Moysem diuini feruoris fecit lumine perlucere, 12.
    Mulier. Taceat in Ecclesia, domi discat a uiro, 26. Lasciue mulieres quod bellum egerint, 27. Mulier dedit formam delendi peccatum tacita confessione, 34. Consilium impietatis qualem penam dedit mulieri, 44. Si mulier non fuisset in paradiso, non moreretur Lazarus, 63. Lacrymas quesiuit, et pretio gule mortem comparauit. Currit pro morte que cucurrerat ad mortem, 64. Que prima peccauerat, prima curatur. Mater uiuentium per Deum, mater mortuorum per diabolum. Periisset mulier, si ante Christus ad uirum peruenisset, et quomodo, 64. Suscitat uirum de sepulcro uentris sui. Increpatur a Christo. Fraus mulieris collocauit uirum in speluncam, 65. Mulier ad sepulcrum fetorem sentit, cur. Sero currit ad ueniam, que mature cucurrerat ad culpam, 74. uespere querit Christum, que perdiderat Adam in matutinis. E paradiso perfidiam sumpserat, fidem uero de sepulcro sumit: raquit de morte uitam, que de uita rapuerat mortem. Ut fiat mater uiuentium, 74. Est resurrectionis nuntia, que fuerat ruine. Decepta ex uisione arboris, reparatur uidendo sepulcrum. Utinam impedimentum peccati habuisset in paradiso. uitale colloquium habet cum angelo. uenit ad sepulcrum; sed redit Maria, quare, 77. Adam duxit ad inferos, Christum recepit ab inferis. Sepulcrum est mulieris opprobrium, 77. Ex eo fidem recepit. Prima ad perfidiam, ad mortis auctorem, ad diabolum; et prima ad fidem, ad Saluatorem, ad angelum, 77. Sepulcrum Christi ingreditur, ut consurgat ad fidem. Mala, que ex muliere fuerunt, et cur ad lacrymas parate, optime, 79. Cur ad sepulcrum lacrymantes. Ferunt pro Christo lacrymas. Quomodo non derogat apostolis precurrens ad resurrectionem, 80. In sepulcro uident effectum peccati. Absoluitur a reatu. Non preponitur apostolis. Fit socia passionis, et fide resurgit. Timet, et gaudet. Mulieres salutantur a Christo, tenent pedes eius. Mulier est in pedibus Christi. Sequitur, non preit uirum. Deuota erga mortuos, 82. Dubiam lucem corporis et animi sustinent. Cur fugiant de monumento. Tacent, quia audire, non loqui, discere, non docere, datum est eis, et quando loquitur mulier Ecclesiam representat, 82. Tactus male mulieris urit male conscium, parem polluit, suspectum notat, hominem male uoluntatis infamat, 94. Mulier peccatrix fit bona, si Dominum tangat. Neque mulier sine uiro, neque uir sine muliere in Domino, 99. Mulierem domestica  cura domi constringit, 99. Accipit a Deo fermentum fidei, que a diabolo acceperat perfidie; et cur abscendit in farine satis tribus. Mulier que fermentum accepit, est Ecclesia. Describitur mulier, que spiritum habebat infir mitatis, 105. Figura est Ecclesie. Cur incurua in Synagoga. Eius malitia que, et mala que fecit Ade et posteris, 127. Abstulit uitam mundo ob unius arboris potnum; fugiende ab Elie exemplo. Mulier noua bellua, ut caput Ioannis truncat. Reddat ad se uirum, quem perdidit per se, 142. Mulier habens drachmas decem declaratur, 169, per tot. uid. Femina, Sepulcrum, Hemorrhoissa.
    Mundus. Eius latitudo tota ex liuore est duobus fratribus angusta, 4. Est belli campus cum diabolo et uitiis, 14. Eius naufragium, quando, 20. Conuersus ad obedientiam Christi, 20. Finis illius, 47. Peccatores nollent mundum transire, 66. Fabrica mundi elementis dissonis consonat, 68. In arca Ne fuit semen mundi, 69. uespere mundi. uid. uespere. Mundus contendit uitare necem sui Domini, 78. Tota mundi compago se deuolutam credebat ad primum chaos in morte Christi, 78. Sed Dominus suscitat ad gloriam, 78. Discipuli mittuntur in mundum ad Euangelium predicandum, 83. Credidit auditui tantum. Quem Deus faciens uocauit mundum, inimicus inficiens reddit immundum, 96. Sterilis fecundatus, 99. Iussione factus, iussione soluetur, 101. Mundo presente luctari difficilius est, sed gloriosius, 107. Eius figura et reformatio, late, 120. Mundus principum est ludus, 124. Mundus est ager hominis, 125. In mundo petit Deus rationem a nobis, ne petat in iudicio. Mundo dominatur pecunia, 126. Gloriosum est mundum cum suo principe contemnere, 128. Septem accipit dies, 134. Erit uere mundus, quando mors non erit, 139. In mundo parantur, que in celis habere debemus, 144. Christum nasci triste mundanis est, 146. Perire maluit quam timere, 147. uanis erroribus occupatus ex timore. Amore reducitur. Pro homine factus, 148. Quod de mundo non est, non potest subiacere mundano intellectui, 153. Columba in Iordane indicat mundi naufragium cessasse, 160. Sordescens squalore uitiorum lauatur diluuio, 166. Moritur diluuio, et tali renascitur baptismate. Totus aperitur fonte baptismatis gentibus innouandis numero quadragenario. Iam puer nunc senex, et interitui proximus, 167. Christiani sequuntur mundum fugientem. Eius superbia inclinatur a mansueto uictore, 170. In secundo aduentu Christi semper uisionem sui auctoris habebit, 83.
    Munera probant amorem, 10. Qui Patrem muneribus non honorat, ei est ingratus. Diuina hominem expauent, pro quibus cautior esse debet, 68. Zacarias munera suspiciens diuina, condemnatur, 88. Diuina qui reddit, non amittit, 59.
    Murmuratio Phariseorum et Scribarum superba a Domino compressa, ex quibus uitiis augeatur, 168.
    Musica ad funera non conducenda, 19.
    Mutatio in hac uita potest esse de heretico in fidelem, de peccatore in iustum, et e contra, 97. Lamentanda in diuite et paupere, 121. Epulonis et Lazari, 124. Mutatio officiorum Dei fit ad mutandum hominem in melius, 170.
    Myrrha morituro offertur, 157.
    Mysterium celeste non semper debet publicari cum scitur, 86. Pretiosum in uilitate iacet, 99. Euangelice lectiones sunt diuinis mysteriis obscurate, 126. Cur diuinum mysterium occultatur in humano, 132. Eius magnitudo et altitudo cogit comperendinare, 144. Que humanis oculis clara uidentur in celo, sunt profundis obscurata mysteriis, 160. Mysteria Christiane fidei scienter inuestigata, quid prosint, 166. Celestis mysterii declaratio a Deo oranda, et quomodo facienda, 64.
    Mystica dicta, et facta Christi quare sint talia, 96. Mystica expositio diuine Scripture facienda, 95.
    Natalis dies hominis lacrymis et querelis abundat, 89. Sanctorum dies natalis est, cum de terra transferuntur in celum, 129. Iste dies non celebratur epulis, sed imitatione. Celebratur quot annis ad nostram recordationem. Natalis sanctorum est ex martyrio uel morte, 133. Natalium solemnitas teneat in exsultatione mensuram, 127.
    Nationes fere a Christo pastore ad lenitatem reducte, 6.
    Natiuitas regis festiuitate et symphonia honoratur, 91. Ab ortu Ioannis ad ortum Saluatoris accedimus ex Euangelio, 92, 88. uid. Christi natiuitas, Maria uirgo. In natiuitate Christi cur auctor taceat, 146. Nascimur ad dolores, cum dolore, etc., 87. uid. Filius.
    Natus. Quomodo nondum natus uocat patrem, 67. uid. Catechumenus. Natus lacrymatur ex natura, 89. Nati ex terreno Adam, ut fiant celestes, 117. Nati de concupiscentia, ut per Christum renascamur. Natus de carne caro, de spiritu spiritus est, 142. Cur Ioannes maior in natis mulierum, 174. Nati in diuersis mensibus, 56.
    Natura. Portio naturalis, et lex nature data homini a Deo, que et qualis, 5. Miratur de partu uirginis, 57. Natura  infans ad uirtutes, crescit per Deum, 85. Longo usu natura aut producitur, aut obtunditur, 87. Felix Deum concipiens, et cur, uarie. Generat ad dolores, deuorat partus suos. Cur sterilitate pasceretur. Liberata a seruitute mortis per natiuitatem Domini. Natura hominis imbecilla supernam potestatem sentiens trepidabit, 88. Natura lege constringitur, non auctor, 90. Trepida ad Deum, imbecilla ad diuinas uirtutes. Alta de se presumit, priusquam se rebus probet. Ei imperat Deus. Miratur in conceptu Elisabeth, 92. Sibi sufficit ad obsequium creatoris, 93. Quid sit peccatum ipsi nature, 111. A Deo facta, ut homines crearet ad uitam: generat mortem obnoxia peccato. Nollet suos partus exstingui. Dum condolet, amissam suspirat libertatem. Sed illam recepit dum Christus peccatum mundi sustulit. Sibi per se subuenire non potuit, ideo auctor illam in se suscipit reparandam. Nature peccata tribuere, est uiuere peccato, 113. Natura humana ex peccato prona ad lapsum, 116. Portet ex gratia imaginem Christi, 117. Paucis contenta, 122. Non perfecit omnia, ut arti aliquid relinquat, 132. Decoratur ex arte. In rebus presentibus infirmata. Ioannes optat naturam uenenosi germinis immutare, 137. Humana natura roboratur ad portandum Deitatis gloriam, 142. Eius incrementum preter naturam quis non suscipit, 142. uulnerata lethaliter cepit esse origo mortis que erat initium uite, 143. Curatur natiuitate Christi, et fit uiuificatio filiorum, 143. Natura uirgo rerum mater, 146. Quod natura non habet, est auctoris, 153. Docet quid ualeat infantia, 158. Naturam fecit Deus, 160. Quomodo hebetudo nature nostre proficiat in uigorem Diuinitatis.
    Naufragium mundi cessare indicauit Spiritus sanctus in forma columbe, 160.
    Nauis. Ecclesie nauem dum Christus intrat, mare seculi quomodo perturbetur, 20. Sedatur tamen a Christo. Nauis Christi quando fluctuabat. Quoties Christus nostra dormit in naui, irruit procella, 21. Dominica nauis extra quatitur a gentili, intra ab heretico. Nauis Ecclesie indiget Christo, 50. Cur illam ascendat ipse. Nauis corporis nostri ut armanda in Quadragesima, 8. Fluctus nauem demergit.
    Nauta intrans mare ceteras curas deponit, 8. Peritus regit nauem in tempestate, in sereno quilibet, 20. Intrat mare lucra sperans, 71. Cantat portus et lucra, ne pertimescat ruinas, 118. Artem nauigandi inuenit, 168. Cantu superat marina discrimina, 10. uigilat, et cur, 24.
    Necessaria prouidet Deus suis operariis, 170.
    Necessitas facit furem, 7. In causis desperatis est sepe magistra, 35. In aduersis uoluntati non potest comparari, 110. Necessitatis est acquiscere, uelle uirtutis. Religiosa necessitas compellit oratorem discedere ab ordine proposito dicendi, 114. Necessitas nature quid fecerit homini, et quid gratia, 117. Prouehit ad uoluntatem, 124. Peccandi abolebitur in gloria, 139. Necessitas magis est quam reatus, querere Deum, et nescire querere, 157. Fragilitas ius necessitatis imponit, 41.
    Negare Deo quod uult, est sibi negare quod desiderat, 8, 38. Gratias petentibus non negat Deus, 39. Improbus petitor est, qui quod aliis negat sibi postulat, 43. Nequeunt negari promissa, quando negata soluuntur, quomodo, 89.
    Negligentia. Peccata negligentie uitari non possunt, 30.
    Negotiator. Ex margaritis est Dominus, et quomodo, 47.
    Nequitia spiritualis descripta, 52. Perditorum ligat manus Christo, 100. Cordis confundit iudicium, 131. Cui nequitia sodalis est, ille fas nefasque confundit, 152. Gentes nequitiarum Christo propugnante uincende, 171.
    Niniuite. Quare surrecturi sunt in iudicio contra Iudeos, 37. Saluati ex misericordia, 8.
    Ne parens noui seculi habet in arca totius seculi partum, et cur, 147. Eius columba quid indicauerit, 160. uector noui seculi, 163. Seruata a Ne apponuntur cene Petri. In arca custoditus a ieiunio, 12. Seruauit mundum, 14. Semen seculi, 69.
    Nomen imponitur regibus a triumphis, 57. Dei nomen quomodo sanctificandum in nobis. uid. Oratio Dominica. Nominum mutatio potest esse, ubi non est uarietas personarum, 125. Diuersa nomina possunt imponi eisdem personis. Nomina sanctorum sepe indicant merita et insignia, 154. Gloria et iniuria nominis ex bona et mala fama, 69.
    Nonagesimus nonus numerus in sinistra latet clausus, addito uno mox transit ad palmam dextere, quomodo, 168, cum notat.
    Nostra largienda, licet non sint nostra sed putentur, quomodo, 123.
    Noualia ut purgentur, 164.
    Nouitas uite qualis esse debeat, 113. In nouitate spiritus seruiamus Domino, 115.
    Nox. Quare de nocte uult Dominus e cubili inquietari a nobis, 39. Ut oratio facta in media nocte prosit. Quod malum sit tota nocte dormire. Nox mutatur in lucem, resurgente  Domino, et letatur a seruitute tenebrarum liberata, 77. Dicitur terra, 170. Tenebrat diem, 74.
    Noxia. Specie noxiorum sepe dantur filiis salutaria, 25. Arbor noxia quid faciat monumentis maiorum, 162.
    Nubes speciem rerum obscurant, 74.
    Nuditas filii non sustinetur a patre, 3. Nec in pede. Hominis tegitur uenia, calet uestita fide, 99. Epulo indutus erat artificiosa nuditate, 122. Nudus erit in tartaro, qui diues esse noluit in celo, 125. Alget nuditas Ade tecta a Christo, 106.
    Numerus centesimus, octogesimus, quinquagesimus, quadragesimus, septenarius, nonagesimus nonus, duodenarius. uid. suis locis. Numerare per dexteram et sinistram manum, 168, cum notat.
    Nuntius sponsalium Dei dat arrham, dotem suscipit, 140. Duobus Christi nuntiis duorum populorum monstratur uocatio, 170. Ioannes Baptista nuntius feruens, 91.
    Nuptie facibus sunt amice, 22. Castitas earum. Christi cum Ecclesia quomodo decorentur. Ad clamorem harum nuptiarum Christiani suscitentur. Cur nuptiis interfuerit Christus uarie, 157. Felices, quibus Christus est presens.
    Nutritor pueri optime describitur, 62. Totus redactus in paruulum habet mendacium proprietate, etc. S. Paulus factus nutritor, quomodo. Pater non irridet nutritorem paruuli imitatorem. Chrysologus spiritualis nutritor paruulorum, quomodo.

O
    Obediens, inuigilat timore ad arbitrium iubentis, 109. Obedienti dicenda dicantur, ne Doctor offendat, 137. Est mansuetus, discutiens uero immansuetus, 143.
    Obedientia prestita Deo facit ut nobis Dominus succurrat in necessitatibus, 39. Prestanda Deo circa ieiunia, 41. Creaturarum Deo prestita. uid. Creata omnia, Iussio. Obedientia cogit ad orandum, 138. Obedientia fidelium est gratia Dei, 58.
    Oblatio facta Deo de rebus alienis damnosa, 54. Publica oblatio regi nascenti paratur, 102. De diuitiis Deo facienda, 66.
    Obscurum fidei quid operetur, 102. Facta dictaque Christi obscura nostrum acuunt intellectum, 96. Obscura lucidanda, 112. Mortalitas obscuritatibus inuoluta, 160.
    Obsecratio facta a Paulo per misericordiam Dei cur, 108.
    Obsequium rationabile placat Deum, irrationabile exacerbat, 109. Ad obsequium regis militaris statio contremiscit. Rationabile est feruor, irrationabile furor. Deo prestandum cum uirtutibus et humilitate, quomodo.
    Obsessi a demone que ei mala faciant, 17. Torquentur, et torquent, 51. Ut inuadantur a demone, 52. Lunaribus incrementis uexantur. Cur ab hominibus liberantur, 170. uid. Demoniacus.
    Obstinatio dure amputat rationem, 131. Iudeorum querit dicere falsitatem.
    Occasio dicitur fumans, et ardore ac sanguinibus incenditur, 126. Ni tollatur, peccata non uincuntur. Delinquendi occasio data hominibus ex creatis rebus. Occasio accepta que. Occasio salutis fit interdum instrumentum perditionis, 126. Quod est occasio erroris heretico, Christiano argumentum fidei sit, 144. Occasio perditionis quando fiat materia uite, 156. Occasio inducit in peccatum, illatiue, 13. Ad occasionem peccatorum contumaciter uadens deseritur a Deo, 70. uid. Oratio Dominica. Occasiones peccatorum ut faciant caritatem deseri, 162.
    Occidere non uiuificare solet demon, 131. Tulerunt Iudei lapides ad se ipsos, non Deum occidendum. Non meretur occidi illa que uitam parturit, 145.
    Occisus pro Christo resurget in Christo, 173. Occiso nemo prouidere poterat, nisi Christus, qui uitam reparauit occisus, 116.
    Occurrere debemus Domino nostro uenienti, 22. Occursus patris ad filium misericordiam ostendit, 3. Dominus occurrit gentili, dum esset peccator, 5. Occurrit in Filio per incarnationem. Occursus Dei non retardatur a carne, 24.
    Occultum. Aliqua uidentur occulta ex profunditate sui mysterii, 85. Occultum in herba manifestatur in spica, 97. Per Euangelium Christus nudat occulta, 125.
    Octogesimus numerus totam fidem prefigurat et gratiam, 126.
    Oculus. Oculi parentum et propinquorum lucerne sunt filiis, 1. Oculi Dei uident peccatorem, licet peregre profectum, 2. Illustrant uisum peccatoris, 3. Leuant oculorum caliginem. Hypocrisis oculis capitur, 7. Oculi Dei clauduntur, ne puniant, aperiuntur ut adiuuent, 21. Oculi fuere scandalum Eue, 27. Dei liberant peccatorem, 28. A Deo uisus malis caret, bonis donatur, 34. Sine lumine Dei falluntur oculi humani in Dei opere, 51. Oculus impius Deum uidere non potest, 55. Teneri oculi lumine tenero committendi,  64. In supplicatione sursum eleuandi, 65. Maculati aspectu arboris mundantur uisione sepulcri, 77. Discipulorum cecati a tenebris passionis Domini, 78. Amoris intuentur acutius. Mulierum clausi incredulitatis obscuro, 82. Obscuratis oculis sensim lux refundenda, 87. Arbor oculos aperiendo clausit, 99. Sinapis granum claudendo aperit oculos. Oculis negata salus, ut tota esset in fide, 110. Oculus purus conturbatur fumo, 111. Oculi non hebetantur magnitudine lucis, sed propria infirmitate, 112. Oculus ministerium pedis non offendat, 120. Epulonis sursum leuati malum ei causant, 122. Oculorum uices mutate in Lazaro et epulone. Oculi hominum non intuentur quantus sit Deus, sed quia est, 131. Oculus est pretiosus, si perseuerat in corpore, 132. Cecus ad sua crimina, lucidus ad aliena, et alia, 139. Oculus auctor preuaricationis, et alia mala oculorum. Est Dei, quod oculus arctatur in pupillam, et cur. uix suffert iubar nascentis solis, 140. Effusus perdit lumen, 164. Angustus oculus non capit multa, excelsa, longinqua. Oculi sanati a Christo tribus cecis uarie, 176. Cur sputo Dominico sanantur, 176. Oculi peccatori baptizati gutta roris sancti. Oculis imperfectis grandescunt forme, turbantur species, res falluntur, cur. uenia oculos aperit, quos clauserat culpa, 176. uid. Aspectus, uisio.
    Odium ex diabolo, 53. Incurrit odium, criminosos qui arguit, 127. Sensus humanus peruersus audire non potest quod semel statuit odisse, 131.
    Officium. Terrena officia se miscuerunt celestibus, cum natus est Christus, et Ioannes, 89. Officia a Deo commutata, ut nos mutet in melius, 170. Membrorum non confundantur, 120.
    Oleum cur debebat Iudeus, 126. Quando sit figura Christiani chrismatis. Oliua a Iudeo siccata reuiuiscit Christiano. Oleum in caput Christi, quando, 160. Quod oleum est lucerne hoc ieiunio est pietas, 8. Ut fiat chrisma, 93.
    Omnia. Post Deum sunt omnia, 131. uid. Creatura. Omnia contulit nobis Deus, 23.
    Onus onere leuatur, 3. Onustus non potest per angustam uiam ad opus Dominice messis peruenire, 170. Onustus aut tardior incendit ad opera.
    Opera. De operibus nemo glorietur in iustificatione, 110. Opera genitoris, qui non facit, negat genus, 123. Operum qualitatem de sensu, non de locis colligit Deus, 9. uid. Facta.
    Operarius diligens mercedem recepturus aduentum patrisfamilias desiderat, 158. Habet ab homine inuitante necessaria uictus; immo epulas ad superandum laborem, 170. Quanto magis habebit a Deo? uid. Mercenarius.
    Opes. uid. Diuitie.
    Opifex habet honorem ex restauratione operis, 143.
    Ora gustu arboris uenenose infecta, 99. Gustu salutaris arboris sanata. Tot ora pauperis quot uulnera, quando, 121.
    Oratio fidelium adhibenda ut pastores idonei fiant ad explicandum Scripturam, 5. Orantes timet diabolus, 13. Orationis perseuerantia, 39, per tot. Affectus et desiderium Dei erga orantes, ut det gratias, late, 39. Bona oratio, etiam facta ex necessitate. Pulsat oratio sustinendo moras dantis. Optima cum ieiunio et eleemosyna, 42. Hec tria coniunctim esse debent, per tot. 43. Mane orandum, uel humano timore, si non amore diuino, 43. Deus orandus dum flagellat, 45. Reuocat nobis bona temporalia deperdita, 46. Oratio plurium unitorum quantum ualeat, 132. Communionis neglecta quid mali afferat. Ferueat oratio in festis sanctorum, 135. Orandum ut eterna bona credere, uidere, et tenere possimus, 139. Christus docuit nos breuiter orare, quia cito dare uult, 67. Oratione a Christo ante liberati, quam passione redempti, 24.
    Oratio Dominica explicatur, late, 67-72, inclusiue ut infra. Est stupor celi, pauor terre, 67, 70, 72. Non capitur ab homine, 68. Est forma orandi data a Deo, 69, 70. Cur Deus uocetur Pater, 68-71. Cur in celis esse dicatur, 67, 70. Ut nomen Dei sanctificetur, 67, 72. Regnum aduenire, quale et quomodo, ibid. uoluntas Dei ut facienda, ibid. Panis quem petimus, qualis, ibid. Quomodo peccata dimitti oremus, ibid. Ne nos inducat in tentationem, quomodo, ibid. Ut liberet nos a malo, et a quo, ibid.
    Oratores magni uiros laudantes auos, atauosque commemorant, 89. Eorum excusatio in principio orationis, 186, per tot. 138. Finis orationis. uid. Concionator, Doctor, Preceptor.
    Orbis. uid. Mundus.
    Ordo. Que per ordinem non aguntur, ordinem tenere non possunt, 64. Humana conualescunt ordine, 109. Ab ordine dicendi sepe compellit discedere religiosa, 114. Ordo doctrine sic moderandus est, ut aliud non impediatur ex alio.
    Originale peccatum. uid. Peccatum mundi.
    Origo. Gloria ab origine precedit gloriam ex labore, 89. Origines causarum interdum non necessarium perscrutari,  sed temerarium, 166.
    Oscula redimunt peccata filiorum, 3. Salus ex osculo confessionis, 60. Sunt reconciliationis indicium, 93. Oscula cruenta Iude, 137.
    Ossa conturbata a quibus, et quomodo, 45. Ossa Christi astruunt carnis ueritatem, 81.
    Otium corporis et anime tollendum in Quadragesima, 12, 13. Quid perdat otiosus.
    Oues sunt gentes a Christo pastore reducte ad caulam, et alia de ouibus suis, 6. Eas dulcedo iubilationis ducit ad caulam. Filii ouium quales Deo portandi, et quomodo, 10. Fetus ouium a pastore perducuntur ad caulas, 40. Ouibus Christi utrum fuerit commoda mors pastoris, fuse. 40. Ut iubilent pastori, 46. Ut ei pareant, 53. Oues Iudeorum rabide pastorem suum laniarunt, 100. Sunt uita, salus, gloria Pastoris, ideo docende, que pastor scit, 147. Oues Domini cum sunt in tuto, insaniunt lupi, 149. Christus pastor ouis amisse, 168. Una perdita totum dissipauerat centenarium numerum, et de dextera redegerat in sinistram, quomodo. In una omnes inueniuntur, et quomodo, 2. Ouis hec fuit Adam. Ad unam ouem tota feritas bestiarum, 171. Bona ut uocem audiat pastoris, 173. Oues suas alloquitur auctor. Si pro suo libito peruagetur, non peruenit ad caulas. Nostri domus est ouile Dei, si ibi balat pecus Dei, 10.
    Ouum est uerbum Dei, quomodo, 55.

P
    Palatium. uilis et indignus ad fores palatii non propinquat, 141. uid. Domus.
    Palme sunt uerbera paruulorum, non uirorum, 38. A Christiano tolerande, cur. Palmis faciem non negauit Christus. Palma reportatur de patientia, 151.
    Panis de celo est Christus Iudeis conuersus in petram, 55. Panis eucaristicus quomodo confectus, 71. Panis humana ratione datur canibus, 100. Gentilis lambere festinauit panem quem conculcauit Hebreus. Gentilis micas ex toto pane epulatur. Panis non esurit, 110. Panem querit Deus in paupere, 121, 42. Mica et gutta sufficiunt ad pauperis refrigerium, 124. Dandus pauperi, 137. Quinque panes ampliati, quomodo, 160. De celo delapsus quadraginta annis pauit Hebreos, 166. Panem dabit Deus seruientibus se, 170. Panis noster sit Christus. Terrestris preparatus a Ioseph, celestis a Ioanne ostensus quid causauerit, 174. De celo descendens est Christus, 13. Panis non indiget pane. uid. Eucaristia, Pauper, Eleemosyna.
    Pannus nouus et rudis, 31.
    Parabole uid. Figure.
    Paradisus. Si in paradiso impedimenta peccati fuissent, mors et iniuria Creatoris non fuissent, 74. Ante Christi ascensionem flammea rhomphea in paradisi ianua erat, ne illuc homini pateret accessus, 123. Ignea paradisi uia temperata ex aqua lateris Christi. Eius amena flammeo custode seclusa, 172.
    Paralyticus descriptiue Mattheo publicano comparatus, 30. Figura populi Iudaici. Corporis, non anime, tendebat ad curam, 50. iehsu cognoscitur Deus in sanatione paralytici. Cur lectum portare iubetur.
    Parcere sibi iubetur homo, 23. Tenemur parcere iniuriantibus, 38, per tot. Qui semper parcit, crimina non timet, 72. Peccantibus in nos parcendum, ut nobis dimittamus, 139. uid. Dimittere, Inimicus, Oratio Dominica, uenia.
    Parcus. uid. Abstinentia, Sobrietas.
    Pares redduntur a uirtute, quos natura fecit impares, 89.
    Partus sepe acerbi sunt, ueluti hominis in septimo mense, 56. Talis est partus celestis gratie. Ut partus uirginis irradiaret oculis perfidorum, premisit Deus conceptum annose sterilitatis, 87. uirginis partus est sine partu. uirginis nobis ignotus, 87. Partus sterilis dat documentum resurrectionis et salutis, 90. Cur partus Elisabeth dilatus, 91. Euangelium de partu sterilis ad uirginis partum nos conducit, 92. Partus uirgineus in uia quare, 175.
    Paschalis solemnitas nouis uetera non connectit: sed noue regenerationis ablactat infantiam, et alia, 73. Ablactat nos a lacte, ut solidiorem cibum sumamus. Non coniungitur cum uetustate Iudaica paschalis solemnitas. Paruuli Ecclesie filii, ut in Pascha nutriantur, et ablactentur. Pascha Domini ut celebrandum ex Apostolo, 172. Quomodo in eo immolatur Agnus Dei. In eo Christus natus, et immutatus ad totam letitiam et gloriam. Paschali tempore sacramenta symboli explicabantur, 56. Est portus, lucrum uite et gaudium resurrectionis, 8.
    Pascua terrena morsus luporum habent, 170. Porcorum pascua sunt lutulenta.
    Passiones. In arduis languoribus passio sibi medicinam  inuenit, 35. Passionum particeps, erit et glorie, 40. Passionis procella fidem mulierum turbauerat, 77. Tot passiones recepit Paulus docens, quot homini sunt mores, 101. Deiiciunt corpus, 109. Peccatorum dominantur membris humanis, quomodo, 115. Ut urgeant homines in quauis etate, et lex faciat illas notiores. Resecate per legem magis pullulant. Legem uite instrumentum, faciunt esse mortis instrumentum. Ut triumphemus de passionibus, que extrinsecus excluse tentant, 115. Eas amputare haud potest, qui non compatitur, 151. Nostras pertulit Christus, ut tolleret. In passione tacet Christus, 164. Passionibus probatus uerus amor, 14. Centurio non uidebat in Christo passiones, 15.
    Pastor. Pastoris personam induit Deus ad uariam ouium utilitatem, 6. Christus pastor animarum querit socios. Oues committit Petro. Pastor portet agnos tenues. Scit fecunditatem gregis sui, et oues, et fetus commendat. E celis pro salute ouium descendit, 6. In oues affectio, 23. Fetus ouium colligit, et ad caulas perducit, 40. Mors Christi pastoris utrum commoda ouibus suis, late, 40. Mauult mori quam de suis ouibus mala uidere. Pastor Christus moriendo uiam uincende mortis aperuit ouibus suis. Ut gregem pascat, 46. Officium in plebe, 53. Anhelus it ad ouem perditam, 54. Oues a Deo uocantur per ora pastorum, 62. Cogitur ex officio predicare, 77. Est mysticus canis, 100. Sancti pastores etiam post mortem suo gregi assistunt in spiritu, 128. Animarum pastor ut uocet suas oues, 147. Eas doceat que ipse scit. Pastor animarum beatus, qui se custodiens saluti aliene prouidet, 155. Pastores Isrel ab angelis cognoscunt Dominum natum, 159. Ad eos sepius missi sunt prophete. Pastor ouis perdite non est terrenus, sed celestis, 168. Cur ex centenario numero unam amiserit, et alia. Christus ut nos in montibus requirat, et suis humeris perducat ad caulas celestes, 170. Pastor bonus ut gregi peruigilet, 173. Pastor animarum duobus ex locis predicare potest. Pastoralis baculus arripitur contra furentem lupum. Pastor uigilat, cur, 24.
    Pater celestis et terrenus. Celesti tempore non clauditur, nec soluitur morte, 1. Tenet filiorum substantiam ex ui amoris et prouidentie. Filio conuiuens bona affert. Non eget intercessore ad dandam ueniam filio, 2. Cooperit filii reatum. Filium cupit redire, non perire. Pastor celestis est, cui in celo peccatur, 2. uidet longinqua. Filio occurrens ueniam largitur, 3. Diuinus pater fide quesitus statim adest. Illuminat filium peccatorem. Misericordia mouetur, qui loco non mouetur. Ex misericordia super nos cadit. Cadens iacentes erigit. Tollit onus peccatorum. Peccanti filio dat oscula. Curat uulnera filiorum, 3. Patris aspectus quid agat in filium. Filii nuditatem non sustinet, licet crimina sustineat. Plus de uenia quam de iustitia gaudet. Cito misericors. Restituit innocentiam et honorem. Charitas eius in filium redeuntem. Moribus filiorum turbatur, 4. Stultus, qui iudicat pietatem patris. Charitas tegit filii delicata. Patri non gratus filius qui inuidet fratri. Patris substantia est filius. Filium licet contumacem recognoscit. Solus pater querendus. Noua et futura querit, filio pauperi. Pater celestis duos habet filios, gentilem et Hebreum, 5. Occurrit nobis in incarnatione filii, et cecidit, etc., 5. Osculatur nos. Dedit stolam gloriam immortalitatis. Qualis annulus eo iubente datus est. Calciamenta dedit in predicatione Euangelii. uitulum id est filium occidit. Pater terrenus sine Deo in generatione nichil operatur, 6. Positi in domo patris celestis symphoniam assumant. Seruat nostra bona in celis, 7. Patri non credens nescit quid sit, nescit se filium. Sentit amorem ex donis celestis Pater, 10. Ei afferendi filii arietum, id est homines. Terreno celestis preponendus, 19. Regnum seruis suis promittit, 25. Ditare uult seruos, non nudare. Pater dat salutaria pueris sub specie noxiorum. Parentum passiones ex affectibus et amore filiorum, 33. Deus compensat opera parentum in filios. Beatus Patris aggrauat filium, 51. Pena filii redundat in patrem. Dum uult misereri filio, affectum cogitat, non delictum, 54. Amat filium, dat illi bona, 55. Mortem non refugit pro filiis. Deus uoluit hominem esse patrem, ut diuinum amorem agnosceret, 55. Quod a Deo Patre, licet durum ueniebat, libenter recipiebant antiqui. Pater dat filio breuiter petenti, 71. Sponte prestat. Culpas non uidet, cum filium recipit, 81. Eius laus redundat in gloriam filii, 89. Amore, non potestate trahit filium ad disciplinam, 108. Pater uult esse Dominus. Filium a peccatis abstrahat, 155. Ditat filios, dum plenissimam caritatem relinquit, 162. Dat filiis panem, 163. Est nobis Deus. Ut diuidatur in filium, et e contra, mystice, 164.
    Paterfamilias quid agere debeat, et quam rationem Deo reddat, 26. Caueamus ne ad patrem nos fama precedat uerse substantie, 125.
    Pati dignum duxit Dominus, ergo seruum pati non est indignum, 38. Patiendo Christus remisit quod ipse intulerat  imperando, 123. Patitur Christus in suis, 173. Patitur sepulcrum, 58.
    Patientia malis est breuis; ultio tarda bonis, 16. Christi erga peccatores, 19. Premia patientie, 38. Habeatur in petendo bona a Deo, 39. Dei erga nos, 51. Per patientiam exspectamus ea que spei sunt, 71. Dei subuenit peccatoribus, et que alia bona ueniant ex ea, 97. Probat iuuenem aptum uirtutibus, 110. Ipsa curat ledentem, 139. De patientia uenit palma, 151.
    Patria. Cur propheta est in ea, et in domo sua sine honore, 48. Redditur Ade quam perdiderat, 49. Eam Christus habebat ut homo. Nostra celum est, a quo per Adam eiecti, per Christum reducti ad illud, 159.
    Patronus. Misericordia patrona in iudicio quid operetur, 8. uid. Aduocatus.
    Paulus apostolus collega Petri in grege pascendo, 6. Notitiam Christi per orbem diffudit, 34. Quomodo fuit abortiuus et maturus, 56, 58. Subita conuersio eius, 61. Spiritualis nutritor paruulorum, 62. uidit inuisibiliter arcanum Dei, et prodidit non prodendo, 72. Paulum eradicare uolebat Ananias, 97. Cur uapulando docuit, 101. Medicus et pater quid egerit, 108. Crimen euadens effectus est Apostolus. Quomodo imperitis se participet, 113. Quid nobis prosit sua doctrina rigorosa, 115. Eius sermo communiter lectus quid operetur, 120. Cur tertium celum conscendit. Martyres fugiendo Saulum fecerunt illum esse Paulum, 151. De persecutore predicator factus ex pietate per zelum legis legem impugnabat, et in Deum Dei amore peccabat, 157. Cur se uerberaret, 161. Missus persecutor, rediit predicator, 168. Iudeus cecidit, ut resurgeret Christianus, cecatus in lege, ut uideret in gratia, 176.
    Pauor. uid. Timor.
    Pauper bona nostra portat ad celum, de hoc habet Deum fideiussorem, 7. Seruat nobis quod uenter disperdisset, 8. Est sinus Abrahe, est thesaurus celi, gazophilacium Christi, 16. Misericordia pauperis emit diuinam misericordiam. Pauperi datum nostrum est, non datum ei alterius est, 16, 9, 23, 32. uerecunda paupertas in pauore, 9. Auxilium in conflictu a paupere cibato, 12. Quod est eru bescentia pauperis, Dei gloria est, 14. Cibo pauperis sagi natur Deus. Peccata pauper excusat. Fert nostra in celum libens, quia non deprimitur pondere, sed leuatur, 25. Pro uno pauperi dato, Deus dat tibi centum, 25. Pauper quid agere debeat, 26. Pauperiori det; at si non habet, sit illi animus dandi. Pauper terre diues in celo, 28. Pauperi qui fenerari nescit, sanari nescit, 32. Prandium nostrum sit pauperis cena. Qui dat pauperi, segetem colligit in celo, 42. Manducat Deus panem datum pauperi. Quid prosit dare pauperi, 43. Stridebit in alio seculo, qui nunc gaudet de malis pauperum, 47. Non fraudandus, nec de fraude alicuius danda est eleemosyna, 54. In pauperis hospitio inuenitur similitudo regni Dei, 99. De eo quod habet faciat eleemosynam, 103. Eius sepultura, late, 121. Cum suscipitur et hospitatur, que bona. In paupere Deus querit panem. Eius caro composita in scenam pietatis, quando. Pauperum oppressores ut sibi obsint, 121. Eius uictus et uita in gutta et mica consistit, 122, 24. Debili danda manus ad mensam, 122. Pauperis et diuitis conflictus, 124. Diuitem uideat, ut uideatur, ac uicissim curetur. Gutta negata pauperi frustra petitur ad refrigerium. Perit, quod pauperi negatum spargitur ad pompam. Illis dandus thesaurus noster, ut celestia cogitemus, 129. Diues qui apud pauperem diuersatur, ante humanitatis debitor est quam largitor, 136. Pauperi danda uestis et esca, 137. Pauper communis est semper, patet omnibus solitarius, 164. Qui pauperum gemitus eleemosynis redimit, a Domino non requiritur illius gemitus, 166. Ei danda manus ab homine, 176. Pauper egenus describitur, 14. uid. Eleemosyna, Misericordia, Pietas.
    Paupertas cognata uirtutibus; exemplum est athleta, nauta, miles, philosophus, 28. Temporalis uix fertur, quanto magis eterna, 54. uacat ab excusatione in diuino obsequio, 93. Christi appetenda, que diuitias sempiternas possidet in celestibus, 117. Eius finis, 121, per tot. Prouehit pauperem ad philosophiam, 124. Ad regnum. Non paupertas, sed animus ducit gratos ad premium, aut ad penam deducit ingratos. Diuina sufficit, 170. Est amplum habitaculum Deo, 14.
    Pax Christiana facit nos appellari filios Dei, 53. Quid sit, et effectus pacis. Omnia a Deo obtinet. Conseruanda ex precepto nostri regis. Dei est illam plantare. Plebis est gloria pastoris. Custodienda, quare, 53. Amanda. Pax ubi plures sunt uoluntate concordes, 68. Terris ablata, quando, 81. Cur repetita discipulis, 84. Eius bona interna et externa. Diuina reddidit nobis uitam, 110. Quomodo pacem habeamus per Deum. Pax mundi queritur pro commodis, uel seruatur pro timore, 138. Pax Christi oranda, et que sit. Oratur a Deo. Fulgor pacis Ecclesiam illuminat, 149.  Nomen pacis desiderabile. Est nomen ipsius Christi. Pax Christi nos omnes amplectitur. Deo occurrendum cum muneribus pacis. Est exsultatio angelorum, demonum lamentatio. Laudatur a sanctis. Celestes et terrestres sibi inuicem mittunt munera pacis. Pro pace secuta laudandus est Deus.
    Peccata ieiunio uincuntur, 12. Pauper excusat peccata, 14. Ea arguit Christus, quando, 21. Quanto maius peccatum, tanto abundantior gratia, 30. Est peccatum, qui se peccatorem negat. In hac uita non possumus uitare peccata cogitationum, negligentie et ignorantie. Pudet peccata confiteri, 34. Prima felicitas non peccare, secunda ueniam inuenisse peccatis. Morbus peccatorum que mala fecit, 38. De peccato non iudicabitur misericors, 42. Ubi peccatum, non ibi Deus, 44. In remissione peccatorum Deus cognoscitur Deus, 50. Nemo sine peccato, 54. Peccata per Chritum remittuntur, 57, 59. Alienis peccatis ignoscere utile sibi, 68. Non timenda peccata ab eo qui semper parcit, 72. Ut peccato moriamur, 73. Non capitur peccatum in latissima regione celesti, 83. De peccatorum magnitudine non desperandum. Hominibus per homines remittuntur, 84. Peccatum ciuitatis a solo Christo aboletur, 93. Peccata amore uincuntur, 94. Non peccandum satis, ut maior caritas comparetur, 94. Quando erit peccatorum remissio, 95. In peccato non permanendum, ut gratia abundet, 113. Nos mortui peccato: sed peccatum non est omnino in nobis mortuum, 113. Est aculeus mortis. Quis sit, qui peccato uiuit. Corpus peccati, ut debeat destrui. Peccatum non regnet, immo conculcetur. Peccatum morietur in alio seculo. Tribuere peccata nature, est uiuere peccato. Est accidens peccatum, non creatum a Deo. Habet crudele imperium in peccatores, 114. Mentitur hominem esse liberum. Peccatum non cognoui, nisi per legem declaratur, 126. Peccatum intulit mortem, et pronam fecit naturam ad lapsus. Peccatum auctor delictorum sublatum a Christo. Erat mortuum, et sepultum in ignorantia nostra, 116. Per mandatum reuixit, dum peccatorem fecit preuaricatorem. Tyrannus crudelis quid egerit. Instrumentum sue pene secum portat, 109. Peccatorum connubio tota mundi figura dissoluta, 120. Publicum ut puniatur a Deo tolerante priuatum, 125. Commissum punitur a Christo per Euangelium. Peccata remittenda fratri, 139. Peccatum qui dimittit Deus est, 145. Peccata uendere, est conuertere ueniam in questum, 158. Peccatum sordescit, fetet et obscurat, 166. Qui nullum peccatum facit, Deum in suo corpore portat, 168. Peccati fouea est infernus, 170. Peccatis bellum indicendum in quadragesima, 13. Peccatum est paralysis, 15. Deus peccanti homini blanditur, 161. Triuie peccatorum, 89.
    Peccator a se recedit, antequam a Deo, 2. Impius dat, non accipit pretium sue seruitutis, 1. Surgit, dum se iacentem agnoscit, 2. Transit in bestiam. Peregre profectus non refugit accusatores et Dei oculos, 2. Peccator penitens quomodo cupiat esse mercenarius. Desperatus de salute, que mala agat. Cadit in ruinam mentis et corporis, et in infernum, 3. Est cecus. Illuminatur ab oculis Dei, 3. Est confusus caligine. Ad Deum recurrat. Est coram Deo, et sine Deo, in se, et non secum, 5. Multe seruitutes peccatoris, 6. Rediens ad Deum exsultandum est, 6. Eius malum sub predictis seruitutibus. Fugitur a Christo propter ipsius salutem, 19. Licet corpore uiuat, mortuus est in anima. Ad Deum conuersus flagella cessabunt, 20. Grauius punitur scienter peccans, quam ignoranter, 26. Illi salus ex facto Matthei, 29. Mortem meretur, cum se peccatorem negat. Et peccatorum magister fit, immo peccatum, 30. Peccatum cognoscat, ac facteatur. Peccator uirtutes accusat, 32. Est ex fragilitate innata, 34. Pudet, non mala facere, sed confiteri. Ubi sit prima et secunda felicitas. Cur penam recipiat, 35. Morbus peccatorum sanabatur patientia ac morte Christianorum, 38. Peccator saltem deserat reatum, quando illum iam relinquerit reatus, 42. Peccatori omnia sunt peruersa, 44. Deus peccatores contemnit. Deus querens peccatorem, hominem querit, non peccata, 54. Zacheus peccator ut conuertatur, late, 54. Peccator sibi dat ueniam confidens per Christum peccata remitti, 57. Preterita sibi remissa non credens, dubitat percipere futura bona, 59. Dicit se penitentiam acturum, si ex mortuis quis resurgeret, sed ficte, 66. Peccatores iudicium refugiunt, et mundum preterire dolent, 66. Magnus homo, qui carne non peccat, maximus, qui nec corde, 89. Currunt ad perditionem peccatores, et alia mala, 165. Dei amore Paulus peccabat in Deum, 157. Peccator cupidus non corrigitur, 158. Illecebris superatus Christum uenire non uult. Desinat peccare, et sufficit, quomodo, 125. Huiusmodi peccanti blanditur Deus, quomodo, 161. Que mala faciat peccator, de quibus penitendum sit, 167. Ioannes uolebat saluos esse peccatores. A Domino promota spes peccatorum, 168. Peccatores recipiens Deus sanctificat. De redditu peccatoris gaudet Deus. Peccatores dono uocantis, non proprio arbitrio sanantur, 176
     Peccatum mundi lauatum a Christo suo sanguine, 164. Ade peccatum intrauit in mundum per culpam, per hominem, 111. Non est natura, neque substantia, sed accidens; et nobis aduersatur. Peccatum est nature, quod est fumus oculis, febris corpori, dulcissimis fontibus amara salsedo, 5. Est ianua mortis. Fera crudelis trino ore deuorans. Hereditas parentis Ade. Per unum in omnes transiit. In Adam, seu eius peccato omnes peccauerunt, 111, 112. Peccatum non est uersum in naturam; sed per mortem exigit penam sibi debitam per naturam, 111. Mors pena peccati sublata a Christo. Omnes in Ade peccato eramus, sicut arbor tota in semine. Mors pena peccati mundi deuorabat noxios et innoxios. Peccatum uiuit, et deseuit in nostram mortem. Ortum ex diabolo, et femina peccatum mundi, quomodo, 148. Per hoc homo ante Dominus omnium, in omnium deiectus est seruitutem.
    Pectus illud sepulcrum est, in quo Christus adhuc habetur mortuus, et sepultus, 75.
    Pecunia. Possessi a pecunia liberantur in Mattheo, 28. Hebrei pecunia compensant delicta, 76. Fidem resurrectionis Christi negat. Datur pro emptione seruandorum, non perdendorum, 80. Mundo, mundanisque dominatur 126. Est crudele pondus. Quid mali agat in omnes homines. Inique humanis dominatur corporibus et mentibus. Claudit oculos recipientis illam, 37. Corda corrumpit, redimit mendacium, tollit ueritatem. uid. Diuitie.
    Pensio. Quam pensionem uteri sui exegerit a Deo uirgo, 140.
    Penuria fructuum uenit nobis, quia non subuenimus egeno, 103.
    Pera nostra sit conscientia nostra, 170.
    Perdere. Habita perdere grauius est quam non habuisse, 123. Perditionis instrumentum fit occasio salutis, 126 Perdita inuenisse iucundius est nobis quam non perdidisse seruata, 168.
    Peregrinus est homo in hoc seculo, 89. Gratum habet reditum ad propria, 114. Qui eum hospitatur meretur Deum cum angelis suscipere, 121. Peregrinatio dura, etiam inter ciues et fratres, 151. uid. uiator.
    Perfectio semper est quadrata, 11. Nostra uenit ex gra tia Dei, 91. Perfectus est, qui de toto facit eleemosynam, 54. Socius uero uirtutum, qui de dimidio facit. Perfecte beatitudinis est panis Eucaristicus, 72.
    Perfidia exstirpanda de cordibus, 61. Contractibus semper inimica, 62. Perdidit uitam, 63. Optat aliquem ex mortuis resurgere, qui narret, etc., 66. Nec mortuis, nec Christo credit. De paradiso sumpta, 74. Duxit Adam ad inferos, 77. uoluit lapidem quem fides reuoluit a Christi sepulcro. In resurrectione Christi emit mendacium, 80. Ubi est, Deus non uidetur. Longa paulatim tollenda fidei claritate, 87. Habet suum fermentum, 99. Nos reddit indignos gratia, 100. Redigit filios in penalem seruitutem, 102. Quando excepit omnes Hebreos, 131. Eius arma de fide sumpta, 152. Eius morbus quid causet, 94. Ciuitas perfidie descripta, 95. uid. Infidelitas, Incredulitas.
    Perfidus. Ante Christus perfidis ignotus, 131. Illis obscurata, que fidelibus patent, 132. Ex fuga Christi perfidis sublata est materia excusationis, 150. Non uult nasci cognitorem, 158. Perfida Bethsaida, 176. Cadauer perfidie quomodo perfidis agebatur obsequiis, 19. uid. Infidelis. Fides.
    Periculum despicit, qui tendit ad regnum, 22.
    Peritia gubernatoris nauis non in sereno, sed in tempestate probatur, 20. uid. Nauta.
    Persecutio. In ea melius est fugere quam negare; exemplum in Petro et Ioanne, 150.
    Persecutor ubi imminet, non deest consolator, 86. Occubuit in morte D. Apollinaris, 128. Persecutorem facit, qui prouocat; corrigit, qui declinat, 151. Pro illis orandum, ut sanentur.
    Perseuerantia in oratione. uide 39, per tot.
    Pestilentia dicitur anhelans, id est ardens nos deuorare, 18. Fuit tempore Chrysologi, 45. Saltatrices pestis sunt, 127. Cauenda que de remediis creat morbos, 7. Cathedra pestilentie que sit, 44, per tot. uid. Contagio.
    Petere quid debeamus a Deo, ut sit proficuum, 39, per tot. Cur media nocte. Utile est petere ex necessitate. Obediens Christo petat sibi necessaria. Supplex petitor moras exspectat patientissime. Deus iuxta uires hominis petit ab eo, 41. Cur petitioni panis opponitur lapis, etc., 55. Suum petere est amoris, non necessitatis, 65. Que sint a Deo petenda, 132. Petere plus debiti, est exigere fraudem, non tributum, 137.
    Petre sono accusarunt facinus mortis Christi, 78. uid. Lapis.
    Petrus apostolus a Christo habet omnes, etiam agnos commendatos, 6. Cinctus uirtute Dei, ut iret ad martyrium, 10. Cur Christum a se exire rogat, 15. In uerbo Dei retia  laxat. In domo Petri non uina, sed lacryme fundebantur, 18. Cur, et quando domum Petri intrat Christus, 18. Quid egerit Christam sequendo, 29. Negat ante uictoriam Domino, quam Dominum, ideo post ipsum uadit, 27. Una cum Paulo dat notitiam Christi, 34. Tardius uidit Dominum, quia facile audiuit ancille uocem, 78. Nudus ex negatione se demersit in mare indutus, cur, 78. Se precinxit precingendus. Ut ueteranus miles tarde credit, ne ut puer incurrat, 79. Ei non preiudicatur, quod resurrectio primo a mulieribus nuntietur, 80. Nisi pacem a Christo habuisset, putatus esset aliis inferior, 84. Per penitentiam rediit, et potestatem dimittendi aliena peccata recepit, 84. In mari ante supplicat de lapsu, quam de donato gaudeat, 90. Necessitate magis quam uoluntate moritur, 90. Frater eius Andreas illi similis, 133. uenia illos equauit. Conscendit crucem. Ex timore abscessum Domini petebat, 147. Quia noluit fugere, abnegauit, 150. Dicitur a petra, 154. Princeps apostolorum quid agat. Ei manducaturo apponuntur genera totius creature, 163. Eius decreto seruus adhuc obsistit, 175. Gestiuit habere collegam Marcellinum piscatorem. Crucem resupinus ascendit, 14. Negauit in passione Christum, 171.
    Petrus episcopus e celo habuit uocabulum apostolicum, et priuilegium summi sacerdotis, 107. Laudatur, per tot.
    Phariseus arguit Christum euntem ad prandium peccatorum, 30. Exhortatur ad salutem. Eorum inuidia, 31. Ut impie Christum accuset, 32. Et quia sanat in sabbato. Sedens in cathedra pestilentie humanas traditiones decretis celestibus anteponit, 44. Confitetur et negat Christum esse Deum, 50. Cur ad illius prandium iuerit Christus, 93. Conuiuium Pharisei. Christi pietas arguitur ex manducatione cum Phariseo. Phariseus arguitur, et docetur, 94. Dominum prophetam non credit. Se egrum non agnoscit. Instruitur. Cur dicitur catholicus Iudeorum, 95. Ructans iustitias suos est publicano deterior, 123. Murmur eorum a Domino comprimitur, 168. Ut semper redderentur peiores. In discipulos Domini lauacra superstitionis sue perquirebant, 171. Nesciebant unum esse Domini baptisma. Credit aqua exteriori mundari. Habuit claues scientie legis, sed ne alter intraret, ipse foris permanere maluit per liuorem, 172. Hypocrisis penes Phariseos tumescebat per scientiam.
    Philosophus ut Dei cognitionem, et substantiam sibi diuinitus datam amiserit, 5. Labor eius. Sedit in Cathedra pestilentie, 44. Ut detumescat ab opinionibus suis, 110. Pro corona glorie currit per inanem sapientiam, 119. Sed non accipit brauium. Eius labor uanus circa Christi natiuitatem, 148. Philosophia cur a demone ficta, 16.
    Phrenesis. Phrenesi laborans se insanum nescit, 94. Phrenesis uitiorum unde oriatur, 41. Phrenesis impietatis quid egerit, 38. Synagoge, 18.
    Pietas Domini ostenditur in figura filii prodigi, 1. Refuga pietatis que mala incurrat, 1. Patris celestis innocentiam restituit et honorem, 3. Est ala ieiunii, 8. Fraudem non habet, 55. Pietas cum quis exorat ut precetur, 108. Assumenda ad impietatis destructionem. Dei est ad delenda, non multiplicanda delicta, 113. Diuina pietate tantum sanctitati dare iubemur, quantum dedimus iniquitati, 114. Pauper est pietatis conflatorium, 121. Sub specie pietatis aliquando reuocamur ad mala, 123. Pietas Christi uelat hominum peccata, 125. Ad eius patrocinium confugimus in uite extremo. Cur dicatur quod falsitatis prestet exemplum, 126. Ad lacrymas paruulorum inclinata, 128. Pietas est non docere contemptorem, 137. Non est pietas sine iustitia apud Deum, 145. Pius animus dum compatitur, plus pauescit. Pietatis arcem inter ubera oppugnat Herodes, 152. Eam persequitur tota impietate. Qui pietati obsequitur, incipit non esse timori, 160. Piis filiis Deus non denegabit, quod impiis auibus subministrat. 163. Pietas Christi perquirit nos, 170. Pietatis euector non lassescit. Pietas iram uincit, 38. Occultatur a Deo, 39. Non uidetur ab impio, 55. Pietate sustinemur, 81. Patris maxima ex filii impietate, 73. Cui pius erit, qui sibi impius est? Ut uioletur, 16.
    Piscatores a Christo mittuntur ad mare huius seculi, 47. Eorum retia. Ecclesiasticus piscator quid faciat, 107. Marcellinus episcopus primum fuit piscator, 176.
    Pisces confusi capiuntur; sed discretione eliguntur, 47. Et cito. Christus erat piscis, 55. Capiuntur ad uitam hominis, 175.
    Planctus, ubi non est, adest mercenaria cantilena, 19. Diaboli, cur, 52. Deo pro peccatis, non pro defunctis faciendus, 65. uid. Fletus, Lacryme.
    Planta. Quis poma ante industriam non carpit ex planta, 142. uid. Arbor.
    Plebs. Eius officium ac pastoris, 53. uid. Oues, Populus, Concionator. 
    Pluuia. Quod est semini pluuia, hoc est resurrecturis Dominicus imber, 176.
    Poculum. Frigido poculo ardor propinatur ab hypocrisi, 7. Sanguinem Ioannis absorbuit Herodes poculo crudelitatis, 127. uid. Sitis, Aqua.
    Pena ibi seuit, ubi penalis reatus exarserat, 1. Ordo penarum conuertitur ad nutum Christi, 17. Sumitur a culpa, 27. Redimitur inde, unde comparata culpa, 28. In penis homo tenetur inuitus, 35. Penam paritur medicus, ut egrotum liberet ab ea, 38. Alienam penam suum computare solatium, est phrenetici. Pena eorum qui abierunt in consilium impietatis, 44. Diaboli pena apparet in cruciatu humani corporis, 51. Filii redundat in patrem. Pena pungit, quem penitudo non punxit, 66. Tota pena passionis Domini transiit ad discipulos, 83. Pena dicentis litteras, 101. Quam penam olim infans luerit, 111. In ea non deseritur malitia, 122. Datur in membro quod peccauit. Inferorum pena ut Christi gratia et Ecclesie intercessione soluatur, 123. Pene flende. Ad premium duxit pauperem, 124. Animus, non diuitie, ducit ad penam. Ei semper uiuit, qui semel moritur uite, 124. Penas inferni eternas euadere queramus. Penam minatur Christus persistenti in peccatis, 125. Penarum tempus satisfactionis tempus excludit. Penarum tempus in Iudicio. Ubi non est pena peccati, nullum est supplicium damnati, 135. Euaditur, si ante delictum sibi prouideatur de uenia, 139. Eam timens peccator, nollet Christum ad se uenire, 158. Ad penam trahitur, qui noluit in obsequium uenire.
    Penitens ante in se quam ad patrem redit, 2. Cognoscit Deo patere omnia. Agnoscit quam malum sit in Dei oculis peccare. Naturalibus amissis non iudicat mereri quod est gratie. Ut cupiat fieri mercenarius, 2. Surgit de mentis ac corporis ruina, et de inferno, 3. Plus de uenia surgit quam corruit de reatu. Est longe, cum tantum est attritus. Ei sufficit pater, 4. De innocente letatur. Penitenti noua perquiruntur. Petit non gloriam, sed ueniam, 5. Petit argui a Deo; sed non in ira, 45. Deum medicum adit, 45, 94. Penitens recipiuntur a Petro, et soluuntur a peccatis, 84. Cum penitens respicitur a Christo, arguitur oblatrans, 94. Penitens triumphat de suo Tyranno, 113. Saltem det tantum Deo, quantum carni, uitiisque concessit, 114. Impudenter aliis penitentiam impetrare presumit, qui sibi nil ad ueniam prouidit, 123. Penitentes aquam bibant, 137. Qui penitentiam facere debeant, 167. Christianus agat penitentiam pro modo uulneris. Penitens pennis uenie peruolat ad celum. Curuet genua ad pondera penitentie. Ut triumphent de diabolo penitentes, 170. Redeat calceatus ad cursum anterioris uite, 3. Penitenti uenia permittitur, 125. Ei sufficit ut desinat dissipare, cetera Christus soluit.
    Penitentia peccatoris uerbis letis describatur, 2. Pandit patrem. Potest fieri in tota uita, 42. Etiam in senecta, et quando amplius peccari non potest. Confitendum tempore penitentie, 46. Fiat statim. Ad eam hortatur Ecclesia, 73. Ac Petrus se mittens in mare, 78. Penitentia erat Ioannes Baptista, 88. Conuiuium penitentie a Magdalena Christo exhibitum, 93. Ad tempus penitentie refertur messis nostra, cur, 97. Sera inutilis in diuite, 122. Cito facienda, 125. Ut ex corde procuranda. In iudicio non est tempus penitentie, sed penarum. Moribundi conuertamur ad penitentiam. Cur penitentie usura soluenda sit a Iudeo, 126. Eius uia fuit Ioannes, 127. Cur temperanda, 166. Cur agenda cum propinquat regnum celorum, 167. Ea preueniendum iudicium. Penitendum cito, quia iudicium uenit. Si adhuc iudicium non uenit, est quia Dominus nos exspectat. Facienda etiam in arcto temporis. Aegrotis succurrit, non sanis. Quomodo facienda. Est usura non seruate innocentie. Ad eam per Ioannem reuocamur. Eius amara temperantur dulci misericordia. Penitentia populi Christiani claruit in uno peccatore penitente, 169. Fuit interempta in morte Ioan., 174. Ut satisfactione fieri debeat ab exemplo, 64.
    Pompa secularis obscurat sensus, 117. uid. Diues Epulo.
    Pontifex. Eius officium non coarctandum inter domesticas tantum curas, 88. Primus pontifex legis fuit Aaron, 89. Fuit Zacarias. uid. Zacarias, Abel, Cain, Homo. Sacerdos, Episcopus, Presules.
    Populus. Populis populariter est loquendum, 43. Auditurus Dei legem uestes lauabat et corpora, 59. Christus uitam salutemque iunxit duorum populorum, 78. Inuitatur ad auditum Euangelicum, 106. Quilibet de populo aptet sibi figuram uillici iniqui, 125. uocatio duorum populorum figurata in duobus nuntiis Christi, 170. Populos uastat inuidia, 172.
    Porcus est pecus cenosum, 1. Grex inquietus habet pascua lutulenta. Cur demonum grex rogat se mitti in porcos, 16. Grex porcorum non ualuit sufferre demones.  Cur porci perdantur a demonibus, 16. Qui porcorum tradatur seruituti, 1. Qui sint porci diaboli mystice, 2. Porcos pascit, qui alios inducit ad peccandum, ibid. Demon dicitur porcus, et quomodo pascatur a gentili, 5.
    Portare Deum tota sanctitate debemus in nostro corpore, 168.
    Potestas eadem recreat ad salutem, que crearat ad uitam, 80.
    Precedere. Dupliciter precedere possumus, 137.
    Preceptor. Cum docenda facit, auditu instruit, et informat exemplo, 167. uid. Doctor, Magister, Concionator.
    Preceptum Domini obseruandum, si uolumus promissa ab eo, 38. Seruanda Dei precepta, 53. Dicuntur fomenta et gladius, 112. Christus, quos docuit preceptis, firmauit exemplis, 151. Sua precepta Deus insinuat labore doctoris, 163. Preceptis instituta exemplo sunt roboranda, 166. uid. Iussio, Mandata Dei.
    Precingere. Ibi precingenda uirtus, ubi uoluntas est comprimenda, 22. Petrus precinxit se. uid. Petrus apostolus.
    Preda. Miles uerus non querit ciuium predam, sed stipendium regis, 137. Predones innumeri ad unam ouem, uel columbam, 171.
    Predestinati Christum sequuntur, 49. Cum sibi adhuc non sunt, sunt Deo, 70.
    Premium statuitur certare debentibus; et pro magnitudine certaminis, 22. Ad premium animus gratus ducit; 124. Quando sumitur ex corona, unde reatus iam sumptus fuerat, 133. Quis securus exigat premium a Christo, 170.
    Prescriptio legalis dirimi questiones litigiosas intra annos triginta, 145.
    Presens. Presentia non meretur uidere, qui preterita calumniatur, 96. Homo presentibus sic occupatur, ut nil in se relinquat, quod uite future deseruiat, 114.
    Presidere. Aliis, cum sit ipse ignauus, sibi et multis est noxius, 106. uid. Episcopus.
    Presules. Ecclesie sint dispensatores fideles diuini uerbi, 26. Angelus presul Synagoge, 106. uid. Episcopus.
    Presumptio dicentis non est, ubi est auctoritas iubentis, 70. Ad diuinas uirtutes ante probationem magna est, 90. Impudens presumptio aliis uelle impetrare penitentiam, et sibi nil ad ueniam prouidere, 123. Est semper pessima, 68, 152. Presumptio scribe dicentis se uelle Christum sequi repudiatur.
    Preuaricatio, Lex posita est preuaricationis causa, 111. Quomodo lex obliget crimine preuaricationis, 114. Peccator factus est ex mandato preuaricator; id est rebellis, et contumax in mandatum, 116. uid. Contumax.
    Preuenire quomodo debeamus Deum in confessione, 46.
    Prandium nostrum sit in facie auctoris, 127. Regium prandium habere, ac fetentia obsonia perquirere, est animi seruilis, 163. Nostri prandii semper Deus preparator assistat. Ad prandium Creatoris tota aduolat creatura. uid. Cena, Conuiuium.
    Preces. Si preces dictantur a supplicando, est impetrandi fiducia, 70. Quid prosint egrotis, et filio, 108. Solitarie preces non preponende congregationi, 132.
    Primordium. Cum primordia bonorum tentantur a diabolo, 11. Si sit malum, qualis erit finis? 44. Bonum si sit, qualis futurus est finis? 91. Sunt dura primordia rerum, sed duriora primordia generantis, 175.
    Primus qui est, post alterum non est; nouissimus post se alterum non relinquit, 57. Primus est ille, quem generat gratia celestis, non natura mortalis, 73.
    Princeps primus redeat ad Christum, 78. Inuictus militie Christiane principatus est ieiunium, 8. Ad principis thalamum non accedit extraneus, immundus, infidelis, 141. Et quomodo quis accedat. uid. Rex, Archisynagogus.
    Profanus nasci non uult Deum, 158. Luctus profani qui, 19.
    Prohibere aliquid, est de illo admonere, 115. Christi sequela prohibita scribe, cur, 19.
    Proiectus. Episcopus Corneliensis consecratus, 165. Laudatur, ibid. cum nota.
    Promissa. Diuinis promissis fidendum, 163. Et qui non credit, tota infelicitate dignissimus est. Promissa negari nequeunt ab eo qui negata soluuntur, 100. Indigno non redditur de iure. Promissa denegare, inuerecundi debitoris est; mox soluere, honesti, 123. Promissio dum exspectatur, accendit animum; dum datur, suscitat sensus, 130. Dat, non accipit, qui promittit, 88.
    Prophete. Eorum pauor in sacramento, quod Deus homo fiat, 72. Scit tantum quantum dederit Deus, 94. Deus auctor prophetie. In eis celatur diuinus sensus, 99. Lamentauere unius populi et hominis discrimen, 111. Silentium prophetarum fuit, Ioannes, 127. Mortui sunt; sed  non in eternum, 131. Quid per eos Christus promiserit 150. Fugit Christus, ut staret fides prophetie. Eorum ueritas implenda, 156. Sepius missi ad pastores Isrel, 159 Prophetizat Christus, quomodo, 14.
    Propinare. Lazarus nobis propinauit gustum resurrectionis, 65. Mera pocula de uase corporis sui Christus bibentibus propinauit, 160. Hypocrisi ministrante quid suis inuidia propinet, 172. Ardorem frigido poculo propinat hypocrisis, 7.
    Propinquus. Si honorem debeat propinquo, computat seruitutem, 48. Ut male honoret, 49.
    Proprietas. Ea detenta, cum quid conceditur, parua, uel nulla exigit concedens, 14. Proprium non custodit, sed alienum, qui relinquenda seruat, 22.
    Prospera neque ignauos erigunt, neque fortes aduersa prosternunt, 124. Non seruantur ab eo qui non sensit aduersa, 131. Quot hominum prosperitates, tot inuidorum tormenta, 172. Aduersis non miscenda, 175. In prosperis et aduersis consors hominis est Christus, 70. uid. Aduersa.
    Prouidentia celestis attendit quid auditor capere possit, 39. Beati qui diuine prouidentie credunt, 163, per tot. De ea erga seruos suos, 170. Dei prouidentia, 18. Diuina prouidentia occultauit Deitatis pauorem in habitum humanitatis, 6.
    Prouisor aliene salutis, et custos proprie uite est beatus, 155. Prouisorem fugiens indulgentem, incidit in seuerum iudicem, 1.
    Proximus adiuuandus in spiritualibus, 10, 20. Quomodo proximo dimittenda peccata, 139. Non iudicandus ex dubiis, uel apparentibus tantum, 145. Qui proximum liberat a peccatis premium, qui negligit, acquirit offensam, 155.
    Prudentiores filii seculi qui sint; et quomodo intelligatur, 126.
    Psalmus. Dauid primus est princeps psalmorum, 44. Clauis aliorum. Cur in eo dicat, Abire in consilio, et in uia stare. Psallendum ad prouectum salutis, 46.
    Publicanus uocatus scandalum fecit, 28. Zacheus princeps publicanorum. uid. Zacheus. Publicanus pressus a diabolo, ne oculos leuaret ad celum, 105. Reus est, cum plus debito petit, 137. Exactor crudelissimus, 54, per tot. uid. Exactor.
    Publicum. Quomodo secreto factum dicatur, quod publice factum est, 9. Peccatum publicum a Deo punitur, quare, 125.
    Puer paruulus ut a natura nutriatur, 39. Non nisi bona recipit a patre, 55. Cum paruulis, seu incipientibus in Dei seruitio ut agere debeamus, 25. Pueris dantur salutaria, sub specie noxiorum. Pro armis utitur lacrymis ad corda frangenda, 128. Describitur Christus paruulus, et mitis, 164. uid. Infantia.
    Pueritia Christianorum animatur leuibus mandatis, ut iuuentus ad grauia accedat, 38.
    Pulchritudo corporis non est concupiscentia sed ducit ad lapsum concupiscentie, 116. Corporis pulchritudinem concupiscens procerum se esse exoptat, 163. Ut homo sit pulcher, quid faciat Dominus.
    Pulsare. Dicimus celeste secretum preces iterando, et moras sustinendo, 39.
    Puluis. Ex ea factus homo in puluerem cur redigatur? fuse, 101, ad fin.
    Purificanda sunt mancipata diuinis ministeriis, 171.
    Purpura diuitem ad superbiam extulit, 124. Eam perdidit Herodes, 174. Martyrum sanguine tincta. uid. Epulo, Diues, Martyr.
    Pusillus corpore, magnus animo esse potest, 54. Solet petere ouum a patre, 55. Quis sit grex pusillus, 22.

Q
    Quadragesimarius numerus sacratus, mysticus, in maximis Dei negotiis adhibitus, 166.
    Quadragesima. Eius pelagus ingrediens quid debeat agere, 8. Annonam portet. Et hec sit eleemosyna et misericordia. Quid sit misericordia ieiunio quadragesimali. Quadragesimali ieiunio cantica diuina iungenda, 10. Diuinum institutum continet quadratam fidei disciplinam, 11. Est tempus spiritualium bellorum, 12. Quid agendum in ea. Est in procinctu mundi hoc ieiunium. Diaboli insidias ostendit, 20. In ea uirtutes pugnant cum uitiis, 113. Est tempus deponende ignauie, 18. Quid in ea perdat otiosus. In ea a Christo promissa uictoria. In ea angeli dantur ad nostram defensionem. Ieiunium quadragesimale inimicos uincit. In ea quales sint demonum tentationes. In ea a Pastoribus recipiuntur partus Ecclesie ad baptismum, 40. Ieiunium quadragesimale curat nauigia corporum nostrorum, 60. Quare traditum, 166. Per eam currimus ad fontem baptismatis et salutis. Et euocamur ad celum. Et alis multa de ea, 166. uid. Ieiunium, Abstinentia 
    Quadriga est Euangelium, 92. Cur eius sessionem conscendimus. Tripartita que sit, et ad quid, 170.
    Querere. Ad quid Christus quereretur a Iudeo, 37. Quid querere debeamus a Deo, 39. Anima diu ante Deum querebat per lapides et ligna, 62. Non habet semper, qui querit semper, 104. Deum querere, et nescire, necessitas magis est quam reatus, 157. Arte querere non debemus, que arte inueniri non possunt, 160.
    Questio de Mattheo publicano cur electus sit a Domino, 28. De Christo a Iudeis facta malitiose, 49.
    Questus publicani non perditur, sed mutatur, 54, 29. Qualis questus sit de peccatis, 158.
    Qualitas. Operum a Deo colligitur, non de locis, sed de sensu, 9.
    Querela. Sunt beati, quos querela non tetigit, 91. Pueritia, adolescentia, iuuentusque est tota querela. Quis incedat sine querela, 89.
    Quies non est, ubi seruatur aurum, 22. Quies ex labore, et e contra, 103.
    Quinquagesimus numerus ad misericordiam pertinet, exemplum ex Dauid, et ex iubileo, 126.
    Quomodo est sermo dubitantis, non credentis, 62.

R
    Rabidus panem non uescitur, 174. Fera rabies in conuiuio Herodis.
    Radix alte fixa in excelsum germen se protendit, 61. uid. Arbor.
    Ratio dat quietem fessis sensibus, 101. Cum ratione diuina et humana facienda, 109. Rationem reddere cito petit Deus, ut debita relaxet, 125. Componenda de nostris, ne aliena reddamus. Amara dicitur uocatio ad reddendas rationes. Ratio humana rerum non capit conditorem, 131. Alia est ratio Dei, alia hominis, 141. Terrena ratione Christi mysterium non iudicandum, 148. Qui teneantur rationem reddere Deo, 26
    Rauennas Ecclesia ut primum pareret, sensit dolores, et cur, 175. uid. Apollinaris.
    Reatus semper refugit ad uelamen, 78. Reatus, non reus perit in morte, et resurrectione Christi, 110. Unde sumitur reatus, inde sumi potest premium, 133. Sensu carentia per naturam nesciunt reatum, 171. Eiecit homines e Dei conspectu, 6. Reatus relinquatur a nobis saltem, quando nos ipse relinquit, 42. uid. Peccatum, Crimen.
    Rebellis. Rebellis cum a Deo declinatur, ei bonum est, 131. Non uult principem nasci, 158.
    Recidiua Aegritudo sepius lethalis est, 113.
    Rector populi qualis et eius mala, 152. Quam rationem reddat Deo, 26. Ignauus ut sibi, et populis obsit, 106.
    Reddere diuinum munus, non est amittere, sed habere, 59. Reddendum, si quid sustulimus alienum cito, et cur, 123. Ut debeamus reddere rationem uillicationis, 125. Ad eam reddendam dicitur amara uocatio. Qui teneantur Deo reddere rationem, 26.
    Redemptio per Christi corpus facta, 115. Hominis a Deo facta est, 161. uid. Reparatio.
    Reditus filii prodigi ad patrem, 3.
    Regia aula describitur, 42. Regios ortus festiuitas honorat et symphonia, 91. Ad regiam seruitutem quis non proripit non uocatus, 119. Regia uestimenta nos deserunt in inferno, 122. Quando adest princeps, que reuerentia et quod obsequium regie, 141. Regium apparatum habens, et squalores coquine perquirens, degenerem animum habet, 163. uid. Rex.
    Regina austri contra Hebreos in iudicio, 37. Regina omnium malorum est mors, et cur, 118.
    Regnum celeste promittitur fidelibus certantibus, 22. Regnaturus propria dimittat. Seruum uelle regnum adire, non timere, quid sit, 23. Regnaturus uilia abiiciat. Ad regnum ascitus proprium, et priuatum distribuit indigentibus. Regno promisso excluditur timor, 25. Certus de regno mundana despiciat. Quale sit, quod pater celestis promittit. Regnaturi sua premittant per manus pauperum. Deus uendit regnum fragmento panis, 41. Celorum margaritis comparatur, 47. Inuadendum, 56. Qui olim regnarint in nobis, 67. Quando sit regnum Dei, 67. Regnum Dei est semper, 69. Est intra nos in spe, 7O. Mors et peccatum regnauit in nos. Diabolus ut regnum Dei a nobis elonget, 71. Regnum est Deus Pater, et totam regni in se continet potestatem, 72. Ad promissum regnum qui non anhelat, ignauus. Celorum grano sinapis comparatum, late, 98. Quale sit regnum celorum. Quomodo ueniat in nos. Eius similitudines uarie, et usitate, ut ad omnes perueniat, 99. Etiam ad diuersum sexum. Regnum peccati in nobis non permittendum, 113. Ut Deus sibi dederit regnum in Christo, 144. Regnum non ambiunt homines 144. Pro temporali querit Herodes eternum exstinguere, 152. Regnum  celorum premium iustorum, iudicium peccatorum, impiorum pena, 167. Celorum uicinum esse dixit Ioannes, quando mundus adhuc puer erat, quid nunc? Quomodo Christiani regnum Domino differant.
    Relatio. ueritas relationis comprobatur indiciis loci, temporis et persone, 140.
    Religio. De religione diabolus tentauit componere ridiculum, 155. Religionis societas, et sacramenti cura inter Ioannem et Mariam uirginem, 49.
    Relinquere propria ad seruiendum Deo, est premium exigere securum a Christo, 170. Relinquenda seruare, non suorum, sed alienorum custos est, 22.
    Remissio peccatorum credenda, 58. Facultas remissionis peccatorum tradita Petro et sacerdotibus, 84. Peccatorum remissio tunc erit, quando tolletur materia tota peccandi, 95. Eius magnitudo ex magnitudine reatus agnoscitur, 54.
    Renouatio creature fiet de uetustate in nouitatem, 101.
    Reparatio salutis humane fit iisdem lineis quibus perierat, 77. Maius est reparare perdita quam illesa seruare, 97. Per mulierem fit hominum reparatio, 99. Ex reparatio ne creatarum rerum demonstrabitur illas non esse deos, 101. Quomodo nostra reparatio facta fuerit a tota Trini tate, 157.
    Reprobi. Eorum nequitia ligat manus Christo, 100. Non arguant Christum, quod gratiam non obtulerit eis. In iudicio confusi ex quibus, 22.
    Requies ipsa non lassescit, 110. Laboris hominum ex Sabbato, 139. Quies ex Iesu, 54. uid. Quies.
    Res familiaris dimittenda ab eo qui uocatur ad regnum, 22, 23. Dicitur res angusta, 88.
    Respondere cito, est facilitatis humane, 140. At cogitare, est iudici permaturi.
    Resurrectio mortuorum fuit Christus, quomodo, 13. Citius resuscitatur defunctus a Deo, quam dormiens ab homine, 34. Eius uelocitas exemplis declaratur. Sancti resurgent ex resurrectione Christi, 40. Et hoc certo. Hominis resurrectio fit per Deum, 57. Carnis cur credenda, 58. Corporum ex sepultura Christi. 59. Credenda ob multa exempla. Resurgens uiuet in eternum. Caro resurget, ut sumus, et cur, 60. Post eam nec finis bonorum, nec malorum. Christi resurrectio et nostri corporis resurrectio est, 62. Caro putrefacta per Deum resurget. Resurgit uir de sepulcro uteri mulieris, cur, 64. Duplex resurrectio, ex morte corporis, et ex perfidia animi, 65. Gustum resurrectionis Lazaro propinante suscipimus, 65. In Christo resurget occisus pro eo, 173. Qui resurgant in Christo. Caro resurget per Christum, 62. A gloria angeli refertur species nostre resurrectionis, 74. Etiam a uestitu, et forma, 77. Dementia illam non credere, 74. Homo in sua carne resurget, 76. Innocuis resurgentibus, terror et mors impios possidebunt, 77. Homo restituetur ipsa sui corporis claritate. Habet nostra resurrectio formam ex gestis resurrectionis Christi, 89. Dies eius eterna, 79. Aetas in ea iuuenis, et a dextris, 82. Orandum, ut eternitati resurgamus. uestes resurrectionis perpetue. In ea tolletur tota materia peccandi, et alia, 95. Habet suum fermentum, 99. Resurrectio filii uidue non miranda iis qui uniuersalem credunt, 103. Ex puluere suscitabitur homo. Arguitur resurrectio ex temporibus et seminibus. In baptismo resurgimus cum Christo, uite nouitate, 113. Homo per Christum illam factam agnoscat. In resurrectione caro possidebitur a Spiritu; ubi deperit corruptio, culpa, crimen, 117. De ea transcursim non est loquendum. Est tota spes fidei Christiane, 118. Probat eam Apostolus. Semper de illa loquendum, ut mortis terror effugetur. Persuadetur ex uicissitudinario ortu, et occasu diei, solis, temporum: ex semine tritici descriptiue. Credenda, quia sine pretio promittitur. Promittitur ex uerbis Christi, 131. Mortuorum resurrectio est pensio debita utero Mariano, 140. Resurrectio Ioannis Baptiste dicta ab Herode, quomodo, 173. Mors morte succumbit in ea. Per legem promissa. Credibilis monstratur ex illuminatione ceci, 176. Quod est pluuia semini, hoc resurrecturis Dominicus imber. Sepultum in morte surget in uita. Resurgens uidebit eterna, et goloriosa. uid. Gloria.
    Reus animus post tergum stat ad ueniam, 93. Reus conuinctus penes Christum, uelut accusatus conuenitur, 125. Christus factus reus sui rei. Iudicem nasci non uult, 158. Facile non potest dictare sententiam contra innocentem, 173. Reus ut ruat, 75.
    Rex non admittit cultum plebeium, 75. Quare iussit ligari non indutum ueste digna. Quam rationem reddet Deo de sua dispensatione, 26. Rex celi ubi non subuenit, uacant aliena presidia, 46. Hostibus se immiscet, cum uult liberare capitiuum. 54. Reges triumphorum suorum titulis nominantur, 57. In mensa regis manducatur quidquid dominatio possidet, et potestas, 95. Ad eum non uocatus non  intrat, 102. Regi nascenti publica paratur oblatio, 103. Ad eius obsequium militaris stato contremiscit, 109. Nobilis et fortis hostibus longius occurrit, 116. Reges Persarum ut formas sumant ridiculas, 120. Pro rege succumbere in acie uirtus; perfecta tamen est consummare certamina, 128. Non possunt regere, nisi a Deo regantur, 131. Miles currit ad regis stipendia, 137. Eis terribile Christum nasci, 146. Auiditate regnandi quid faciat rex ab Herodis exemplo. Quod regi, hoc imagini debet perfecta deuotio, 147. Rege procedente omnia mundantur et ornantur, 149. Deuotis militibus procurat annonam, 163. Rex nobis est Deus. Cunctos excellit specie, gloria. Reges urget inuidia, 172. Eorum pictura cum concordia quid significet, 149. Rex preuigil in castris, 24. uid. Regia.
    Risus. ue qui rident mundo, 46.
    Roma. Eius exercitus ultor fuit sanguinis Christi, 42. Penes Romanum est fidei doctrina, 102. Romani olim persecutores, nunc exsecutores uerbi Christiane fidei, 20.
    Ros de celo. uid. Manna. Roris sancti gutta oculi peccatoris baptizantur, 176.
    Rosa est in spinis, 49. uid. Flores.
    Rubigo. A rebus seruatis nutrita, 7. Epitheton uerecundie, 22. Martyrii, 98.
    Rubus portauit, non cepit diuinum incendium, 164. Figure populi Iudaici. Igneus Deus resplendet, cur, 170. In rubo igneus Deus glomeratur ad Moysen, 69.
    Rudis est tardus ingenio, ut magistrum fatiget, 106.
    Rusticus audit parabolam a Domino uulgarem de arbore fici, 106. uid. Agricola, uillicus.

S
    Sabbatum. Cur sacerdotes Christum obseruarent, si curaret in sabbato, 32. Pro salute prouisum, ideo debet egrotus in eo curari. Christus quietem mortalibus fessis dedit in sabbato. Illuminatur per Christum, non deletur; ut in die Dominico luceat in Ecclesia, 75. Sabbatum primarium est dies Dominicus, secundarium est Iudaicus, et ad quid deputatum, 77. Ut male seruetur a Iudeo, 150. Benedictum ad requiem laboris humani et diuini operis deputatum, 139. uid. Festiuitas.
    Sacculus. Cur paratur in celo, 25. Auarus uel sacculos sequatur. Sacculi Matthei non requiruntur a Christo, 28. Sacculo ieiunare est ultio, non deuotio, 42. Ipsum se redigit in sacculum auarus.
    Sacerdos ut peccet in celestibus, 26. Ex homine in angelum substitutus. Cur penam de sacrificio sumant Nabad et Abiud sacerdotes, 26. Ebrietas sacerdotum damnatur. Quomodo sacerdotes Hebreorum obseruarunt Christum, 32. Sumit quotidie corpus Domini, nec sanatur ex defectu fidei, 33. Sacerdotis gloria est pax plebis, et officium amborum, 53. Prolaturus gratiam, quid dicere debeat, 60. Deus uocat populum per ora sacerdotum, 62. Sacerdotibus tradita a Christo facultas remittendi peccata hominibus, 84. Eius sermo datur cum Deus uult, non sacerdos, 86. Primus fuit Aaron, 89. Cur legis antique sacerdos ius coniugii haberet, 92. Quomodo fiat persecutor legis, 96. Omnis homo ex Paulo est sacerdos et hostia, 108. Ad hoc hortatur. Saul audens sacerdotium, amittit regnum, 109. Sacerdotes profanauerunt sancta, et in questum ueniam conuerterunt, 158. Cur nolent nasci Christum. Iudeorum sanctus usque ad Herodis tempora, 86. Sunt pedes Christi, 95, 93. uid. Ecclesiastici, Concionator
    Sacramentum pietatis nobis aperitur a Christo, ne fiat erroris occasio, 160. Sacramentis imperat Christus. Sacramenti cura fuit inter Ioannem et Mariam uirginem, 49.
    Sacrificium Deo immolandum, precipue tempore paschali, et cur, 73. Hominis mirabile, et cur, 108. Istud descendit a forma sacrificii Christi. Optima Deo sacrificanda, 109. Sine ratione quando mutetur in supplicium, 109. De diuitiis Deo offerendum, 66. Laudis non persoluit Adam creatus, 101.
    Seculum eius consummatio. uid. Consummatio, Mundus. Figuram seculi corripit Apostolus, uidelicet, uitam, mores, institutum uanitates, luxuriam, pompam, 120. Mare seculi deseuiens, 20. Contagium seculi qui uitauerint, 23.
    Sal terre sunt Apostoli, 120. Grana salis incorrupta saliunt si in medullas descendant. Sal ciborum salubre condimentum, si mensura non desit, 125. Nimietas salis amarat cibum.
    Salomon probat unde sit sapientia, 48. Inter omnes reges singulari gloria et ornatu speciosus effulsit, 163. Fit rex adhuc paruulus, et populum uirtute, non fastu regit, 48.
    Saltatrices sunt pestes, 127. De illis toto serm. Saltatrix  puella describitur, 174. In ea latebat serpens, et ad quid. Erat bellua, 127.
    Salutaria cum respuit eger, infirmitatis est, non uoluntatis, 108. Fiunt causa periculi, si male sumantur, 156. uelut noxia declinare salutifera, afflictio est, 132.
    Salus. Salutem animarum querere proficuum, 10. Salutem hominum esurit Christus, 11. Quid, cum multorum salus petit unius mortem, 37. Deus est desperatis salus, 65. Humana salus iisdem lineis reparatur quibus perierats, 77, 79. Quomodo speratur, cum sterilis parit, 90. Salus antecedentium et sequentium oculis negata, ut esset tota in fide, 110. Salus non est sine Christo, 111. Eius occasio fit instrumentum perditionis, 126. Perditorum salus a Deo, est merces uteri Marie, 140. Nostra salus elusa, si Christus occisus fuisset paruulus, 151. Salutis aliene prouisor beatus, 155. Ex materia erroris facta est occasio salutis per Christum, 157. Salus perire non potest, 158. Arguuntur a Christo, qui tempus salutis agnoscere nolunt, 164. Salus proximi infirmi ante omnia querenda, 18. Nemo per se saluari presumit, 68.
    Sancti. Eorum gesta sunt mysteriosa, 37. Separabuntur a malis in iudicio, 47. Pauor sanctorum, quod Deus homo factus est, 72. In eis etas uixit et processit, 89. Eorum lapsibus erigimur, trepidatione fundamur, 90. Tantum scinnt, quantum Deus indulsit, 97. Eis fit mors pretiosa, quare, 101. Eorum animas repetit Deus, 104. Gauisi sunt de aduentu Christi, 106. Inter peccatores esse sanctum difficile; sed gloriosum, 107. Ut tres inimicos uincant, 120. Maiores celo, angelis equati. Clariores sole, luna lucidiores, et stellis, quomodo, 120. Tot uirtutibus eiucescant quot celum stellis. Permanebunt in claritate Dei, non transibunt cum celo, etc. In gloria ut officia exerceant, que hic sancta exercuere, 121. uirtutes sanctorum in festis eorum sobrie referende, 122. Eis sufficit sua prerogatiua ad gloriam. Post Christi triumphum a custodia inferni dissoluti, 123. Post labores quiescunt. Hic perdunt animam, ut illam inueniant in uitam sempiternam, 128. Morientes precedunt uiuentes ad tempus, 128. Mortui ut assistant suo gregi. Eorum natalis est cum de terra nascuntur in celum, 129. In natali sanctorum imitanda uita eorum proponitur, non epulis indulgere. Eorum uirtutes a Deo petende. Sanctorum congregatio hic omnia impetrat, 132. Eorum festiuitates rite celebrantur oratione et imitatione, 135. Omnia que meruerunt, parua duxerunt, si Dominum non uiderent, 147. Sanctorum nomina sepe indicant merita insigniaque illorum, 154. Humana cum desunt, diuina succurrunt sanctis, 156. In eorum morte perit infirmitas, non persona, 173. In celesti mensa uescuntur cum angelorum choris, 174. Audiunt semper celestem symphoniam. Quidquid non assequuntur, expauescunt, 175. Eis semper diabolus inimicus, 11. Stant et subeunt mala ad coronas, 15. uid. Confessor, Martyres. Beatitudo.
    Sanctitas. Tota profanatur a luxuria, 27. Immolanda, ut consummetur stultitia, 108. Sancititati tantum impendatur quantum immunditie, 114. Anxia, 116. Anime et corporis custodienda, 117. Membra sanctitatis donis largitoris sint contenta, 120. Eius forma fuit Ioannes. 127. Sacrilegis exosa. A diabolo uersa in sacrilegium, 155. Semper contraria luxurie, 174.
    Sanguis humanus quando fecit mare in terra, 20. Quando offeratur sine sanguine, 108. Stephani primus fusus in martyrio, 154. Primus effusus in terram fuit Abel iusti, 172. uid. Martyres.
    Sanitas. Nescit sanari, qui pauperi nescit fenerari, 32. Super effusa ubi dilatum est uulnus, 112. Ingratus medico, qui illam non desiderat, 113. Redit iussu Dei, 176.
    Sapiens ex creatis rebus sumit doctrine materiam; stultus erroris causam, 89. Unde ex contemplatione creature cognouit Creatorem. Sapientes seculi a demone stulti facit, 96. Mundi sapientes unde se magnos estiment, 118.
    Sapientia facit uirum e contra insipientia, 5. Mundana nesciuit quod lex diuina docuit, 11. Christi ignoratur ab eo qui Deum ignorat, 48. Est a Deo. Sapientia humana cecitas est nobis, 76. Domini infinita, 90. uera Dei sapientia Christus est, que fide cordis agnoscitur, 119.
    Sara sterilis et anus preparat tres subcinericios panes Dominice hospitalitati, mystice, 99. Cur illi mutatum nomen, 154. Cur filium uocat Isaac.
    Satisfactio. Tempus illius durat usque ad mortem, 125. uide Penitentia.
    Saul sibi sacerdotium arrogans, regnum amittit, 109.
    Scandalum. Triplex, 27. Scandalum et hostis, idem actiuum et passiuum, et eius effectus. Scandalum scandalorum fuit Iudas proditor. Cur lapis molaris alligetur collo scandalizantis, pulchre. Scandalum Balaam obiectum populo, 27. Publicatum ut puniatur a Deo, 125.
    Scena pietatis erat caro pauperis ulcerati, IX. Tragedia, et comedia habentur, 173.
     Scientia humana quid egerit, 5. Eius fames quid egerit. Capit res latas in angusto sermone, 5. Dat alimentum salutis, 18. Humana scientia cecamur ex nobis, 76. Christi merito a Iudeo miratur, 85. Habet ramos, 98. Sanctorum quanta, 119. Diuina hic ex parte est, in celo erit plena. Scientia fecit passiones esse notiores, 115. Est a Deo, 126. Scire meretur ille, qui scire timet, 143. Scientia legis per legem queratur, 148. Per Deum quesita, ab hominibus non querenda, 156. Scientia Dei credituris data a magis, 158. Fidei habet palmam magis quam simplicitas illius, 166. uera est, que est mixta uirtuti, 167. Ad quid Phariseus accipiat claues scientie, 172. Ex Phariseorum scientia que mala. Eam non acquirit discipulus, qui uult pro sua uoluntate doceri, 173. Scire interrogata ut possumus, 101.
    Scribe Ierusalem quid fecerint de celesti doctrina, 158. Scriba presumens quid audierit a Christo, 19. uid. Phariseus.
    Scriptura sacra doctis confert, et indoctis, 20. Eius mysteria innumera si singula uerba singulis libris essent mandata, nec ad plenum paterent, 64. Sacra sepe non exponitur in longum ob fastidium auditorum, 101. Aemulis caute declaranda, filiis secure, credentibus confidenter, incredulis constanter, 112. Dum est clara, illi innitendum tota simplicitate. Sacra Euangelii tota mysteriis plena, 146. Sacra, cauendum ne per audientis imperitiam ueniat ad animarum detrimentum, 156. Melius per Deum explicatur, orantibus ad hoc fidelibus, 5, ut manifestetur, 96. uid. Euangelium, Doctor, Concionator.
    Secretum. Quomodo dicatur secretum, quod coram hominibus sit, 9. Secretum potest esse publicum, et e contra. Sciri non potest, 61. Aperiretur, si homo diligentius attenderet, 101. Christo declaratum, cur, 160.
    Segetes aride igne consumuntur, cum eis adiungitur, 116.
    Semina describuntur; de corruptione suscitantur in propria forma, 103. In semine tota arbor, et uitium seminis est uitium totius arboris, 111. Semini fructus deseruit, 112. Docent nostram resurrectionem, 118. Boni certaminis, que, 119. Eis dat incrementum Deus
    Sempiterna deseruntur ab iis qui temporalibus inhiant, 22. Pro illis laborandum, 124.
    Senex dicitur extraneus esse coniugi, 88. Sibi mortuus et soboli negatus. Cur senis filius nescit uinum. Senectus defecata uitiis, et incendiis iuuenilibus exempta. Longa senectus spem posteritatis amittit, 90. Senectutis sacramentum est procedere in uirtutibus, 91. Habet membra arida et rugis exarata, 92. Senectus pregnans est omnibus risui, 92. Senex dicitur moribus et sapientia, non tempore uel etate, 5. Dicitur senectus etas occidua, 87. uid. Anus.
    Sensus nostri quomodo faciant nobis scandalum, 27. Dati ad uitam. Sensus spirituales in auibus celi, 98. Diuinus celatur in lege, prophetis et Euangelio, 99. Sensus nostri suscitantur ex metuenda intonatione Euangelii, 115. Attinentur apostolico uigore. Fucis decipiuntur, 116. Cur modum tenere debeant sensus sacre Scripture, 125. Ille melleus, qui ore profert nil amarum. Humani perturbantur ex uirtute Ioannis et feritate Herodis, 127. Sensus peruersus audire non potest quod semel statuit odisse, 131. Cur lateat in littera, 132. Diuinus uerbis celatur humanis, 139. Humani ab innumeris uitiis rapiuntur, 171. Sensus licet maleuolus, potest esse uerax, 173.
    Sententia condemnationis humane cessauit ab Aduentu Christi in mundum, 90. Eam accelerare in reum non uult Christus, 125. Eam fugit, qui accusatorem refugit, 145. Ad eam rapitur qui noluit peruenire ad gratiam, 158. Cognitoris decepta, que interemptum non perdidit, sed promouit, 173. Mundi amarissima per misericordiam sublata, 6.
    Separatio bonorum et malorum in iudicio sanctos consolatur, 47. uitia separatione uincuntur, 116. In separatione membrorum feda pernicies, 132. Separatio dat mala, congregatio uitam. Separatio terrena est coniunctio celestis, 164. uid, Discretio.
    Septimus numerus amplissimus sacramentis, et quomodo, 139. Natus septimo mense, 56.
    Sepulcrum habet ianuam dure mortis duriorem, et clauditur durissimo lapide, 65. Eius uisus eleuat mulierem uisu arboris prostratam, 74. Domus mortis fit mansio uitalis. Ex sepulcro fidei nascitur Christus, 75. Lapis eius quomodo titulus uite et mortis. Sepulcrum est pectus in quo Christus adhuc habetur mortuus. Est opprobrium preuaricationis mulieris, 77. Titulus reatus illius, et alia. Mulieres sepulcrum ingrediuntur, ut consepulte Domino totam fidei resurgerent in salutem. Et Christo consurgerent, 82. Qui mori non potest, sepulcrum timere nescit. Sepulcrum erat domus, ubi recumbebant discipuli propter metum Iudeorum,  83. Sepulcrum carcer cadauerum describitur, 118. Homo est sepulcrum hominis, 120. In naturali limo cadauer uermium morsus nescit, preuenit putredines et fetores, 121. Sese sepulcris demones mandant, ut homines adhuc uiuos redigant in sepulcra, 16. Ad Christi presentiam de sepulcro exeunt homines, 16. Epulo erat pompe sepulcrum, 121. uid. Demon, Angelus.
    Serenitas gratior post tempestatis obscura, 84.
    Sero. Declaratur hoc aduerbium quando Dominus discipulis apparuit, 84. uid. uespere.
    Sermo. Angusto sermone late res non bene aperiuntur, 5. Sermo ornatus est auribus, sicut naribus odor, 18. Accommodetur tempori, 20, 21. Conceptus sermo, dum euaporari non potest, quid faciat, 57. Breuis et subitus, antequam illustret oculos, iam refugit: nec dat lucem, sed pauorem, 64. Diuinus sermo sine Deo populis non redditur, 77. Festinus et fugit, et transuolat questiones, 82. Mundanus seruit humanis ingeniis; diuinus est in potestate dantis, non dicentis, 86. Diuinus dominatur, non seruit. Cum uenit audiendus; cum non uenit sustinendum. Sacerdotis si differtur, non auferatur. Exuberat, cum dat Deus, 86. Breuis non potest concludere omnia, 86. Totus occupandus in utilioribus, 91. Humanus uocat, ubi est angelicus. Auditor longum fastidit sermonem, 101. Iussus imperantis profertur secure, 107. Officiosus non negatur, licet eloquium sit imperitum. Festinus non reuelat diuine scientie secretum, 112. Tripartitus ordo sermonis quid faciat, 115. Sermo Apostoli communiter lectus quid agat, 120. Frequentatus generat fastidium. Differendus, cum tempus dicendi transactum est, 121. Melius auditur, cum uires animi sunt reparate, 122. Cur angeli sermo Mariam turbauerit, 140. De die in diem differtur ex magnitudine mysterii, 145. Ser mone breui interdum res ample concluduntur, 160. Dominicus sermo imperitis contrarius, et quomodo, 164. Differendus potius, quam festinandus, 173. Sermo angelicus diuina loquitur, 156. uid. Euangelium, Concionator, Doctor.
    Serpens habet caput addictum homini, 173. Fuit puella saltatrix. Germina serpentis antiqui exstincta ab effusione sanguinis Ioannis. Serpens latebat in saltatrice, 174. Tunc tendebat ad mortem Christi. uid. Diabolus, Herodes.
    Seruare. Seruans relinquenda, alienorum custos est, non suorum, 22. Ex auaritia homo multa seruat, non sibi, sed aliis; et ad suum cruciatum, 122.
    Seruire Deo non possunt qui seruiunt pecunie, 28. Uni Deo seruire libertas; pluribus captiuitas, 61. Quam utile seruire pauperi debili, 122. Domino debemus seruire, et quomodo, 161. Ei soli, non aliis, et cur. Attamen totam homini, Deo nullam impendimus seruitutem. Ut seruiendum Domino ex debito.
    Seruitus est libera penes patrem, 3. Hominis ante incarnationem Christi, 6. Nostra sit Deo; ne potestatibus iniquis sit, 20. In habitu seruitutis manent hic filii Dei designati, 71. Metus indicat seruitutem, 101. In tota seruitute seculi fuit notitia Domini, quando, 102. Presumptrix punitur, cauta remuneratur, 119. Turpissima peccati, 114. In Euangelio non est amissa, sed mutata. Melior deuota seruitus quam uaga et presumpta libertas. Euangelica maculam abstergit seruitutis. Seruitus seruitute pellitur. Euangelica tantum Deo dare iubet quantum olim mundo, 114. Seruitus peccati tollitur, et succedit seruitus Dei. Diaboli habet pro premio finem uite, et inchoationem pene. Seruitus Dei est uera dominatio, 115. Tota seruitutis conditio abolebitur in celo, 139. Seculi tota tolletur post Antichristum, 156. Prestita hero cenanti describitur, 161. Facit magnificum Dominum, 170. Diuina preponenda humanis affectibus, 19.
    Seruus Dei stat, hominis iacet, 19. Seruus Dei mala patitur ad coronam, hominis ad penam. Seruus uentris dicitur iumentum, 22. uult regnum cum timore, 23. Quid agat erga Dominum, 26. Seruus Dei iniuriantibus parcit, 38. Erit cum Deo in gloria, 40. Tot seruos habet misericors, quot nummos, 54. Domi occiso domino seruorum scelere, ad totam domum uindicta pertendit, 78. Nulla caritas seruorum, quando epulantur recenti adhuc funere Domini, 83. Serui Domini ipsum preueniunt, ne de silentio reatum sustineant, 97. Serui Domini ut ad Deum accedant, et illi loquantur, et quid, 97. Non patiuntur uidere feditatem Dominice messis. Dei quantam habeant scientiam. Seruus rapit gratiam a Domino spretam, 100. Seruus est, qui pretio taxatur, 102. Anima dominante, corpus est seruus pretiosus. Deuotus iussa facit, contumax non facit. Nemo seruus fit ex se, sed uocatus, 109. Seruus et captiuus fuit homo sub lege, quomodo, 116. Sed gratia Dei liberatur. Non uult nasci Dominum, 158. Illi mortem preparat, ut careat seruitute, 158. Seruus Dei est homo, qui creatus, redemptus et emptus est, 161. Seruus cene Domini assistens descriptus 161. Ni uigilet in crastinum manicabit ad uerbera.  Ei lex est, quidquid circa illum fecerit Dominus. Ut cognoscat homo quomodo Deo seruiat. Suis sumptibus uiuens accusat Dominum, 163. Inquirat, non quare uelit, sed quid fieri uelit Dominus, 166. Seruus Deo famulans uacet a terrenis, 170. Quam peram, panem et es portare debeant. Serui peculium pertinet ad dominum, 15. Manumissus a Domino induto seruitutis habitu, 96.
    Sibi attendere quis dicatur, et quomodo. uid. Attendere.
    Signa indicant rem inueniendam, 159. Signa, seu miracula cui prestanda, et ad quid, 11. uid. Miraculum. Signa diabolo obsunt, 11.
    Silentium per quod peccator peruenit ad ueniam quale, 34. Cur sileat Chrysologus tempore passionis Christi, 77. Dominus auget et repensat pii silentii usuram. Chrysologi silentium, 86. Silentium et uerbum a Deo. Ne simus de eo ingrati Deo. Culpa tacentis non est, si iubetur silentium, 36. Ex silentio nascitur uox, quomodo, 92. Arguit reatum, 97. Ex sterilitate fundi inducitur silentium, 107. Silere uirtutes est opus dextere; propalare, sinistre, 9.
    Simeon sanctus Dominum uidet antequam moriatur, 106.
    Similitudines. Cur uernacule tradantur, 39. Cur date a Christo, 47. Ad docendum ignaros, 106. uid. Exemplum, Figure, uulgaria.
    Simplicitas habet gratiam innocentie, fructum fidei, non scientie, et uirtutum premium, 166. Ciuem bonum facit, non facit militem fortem. Hypocrisim prorsus ignorat, 172. Cum ea et cum ueritate Agnum Dei immolamus, et cur.
    Simulacra idolorum semetipsos facientes Dei imaginem amittunt, 155. Nec sunt hec ludicra, sed crimina.
    Sinapis granum simile regno celorum, late, 98, et cur. Seminandum in nostris mentibus. In integritate eius grani uirtus occulta apparet, si teratur. Sinapis arbor, dum claudit oculos, aperit, 99.
    Singulare. Non refertur exemplo. 61. Singularitas Deo non est accepta, sed unitas, 132. Illa non admittit exemplum, 153. Est mala singularitas, 170. A demone, cur, 16.
    Sinistra. In ea est nobis pars uitiorum, et que, 9. Mala sinistre. Sinistrum non recipit diuinitas. In angelis nil sinistrum, 87. Ut ouis Dominica ceciderit de dextera in sinistram, 168. uid. Dextera.
    Sitis. Ut curetur frigido fonte, 46, 79. Poculum aque frigide uiatori penitus sitim non exstinguit, 112. Ad tolerantiam prouehit, 124. Unda ardenti non exstinguitur, sed augetur, 172. Draconis erga Dominum, 174. uid. Poculum.
    Sobrietas cautissima seruanda in sensibus euangelicis, et cur, 125. Sobrietas in cibo utilis, 41.
    Societas bona, et cur, 170. A diuina societate subducti possidentur a demone, 16. Societatis amor timorem seruitutis aufert, quomodo, 166. uid. Unio.
    Socrus diuiditur a sponso et sponsa, quomodo, 164. Socrus Synagoga occidit filium, ne uideret consortium nurus. Socrus Petri infirma.
    Sol. Iubar solis clariorem perficit diem, 8. Eius radii occultari non possunt, 9. Tangit stercora, nec inquinatur, 94, 35. Hemorrhoissa non minor sole, 36. Fraudatores accusat, 54. Oculis lippientibus dat tenebras, 60. Importunum tenebrat aspectum, 61. Eo fugiente, ad noctis solatium, quid de splendore lune et stellarum potest remanere? 78. In resurrectione Domini ante tempus occurrit, 82. Totius anni metas temporum percurrit, 87. Reuocat festa natalitia. Quid splendidius sole? 101. Habet lucem geminatam, 103. Non indiget luce, 110. Quotidie nascitur et moritur, 118. Sole sancti clariores, 120. Solis radiis erumpentibus uisus hebetatur humanus, 146. Eius splendor illuminat celum, 149.
    Solatium est in penis, cum sunt generales, 101.
    Solemnitas. uid. Festiuitas.
    Solitarius patet omnibus semper, 164. Solus ut possit esse in multitudine, 36.
    Soluere. Iussione soluitur manus, que iussione fuerat ligata, 32. Quomodo tarditas solutionis a Deo compensetur, 77. Soluere indebita coactus, maxime deprimitur, 137. Solutio cautionem rupit, 62. Soluetur mundus, quomodo, 101.
    Somnia reuelata a Ioseph illi uitam seruarunt, 174.
    Somnus Christi in naui periclitante, cur, 21. Somnus seculi est insomnis, 22. Cur somno indulgendum, 24. Mors apud Deum somnus est, 34. Dominus adhibet somnum in muneribus dandis, ut pietatem uelet, 39. Est etiam somnus meroris, 81.
    Spectaculum est in celo, ubi in terra est conflictus diuitis et pauperis, 124. Mala spectacula bonos polluunt, 155. uid. Scena.
    Specula celestis ostendit mammonam dominari mundo, 126. De specula confessionis Zacheus uidit uenie largitorum, 54.
     Spelunca. Cur memorata in sepultura Lazari, 65.
    Spes. Speramus quod non uidemus, 62. Exspectemus quod speramus: cum aduenit spes cessat, 10. Spe, non re homo designatus, non promotus ad celum, 62, 71. Spes non uidetur, et per patientiam exspectatur. Omne genus hominum spe subsistit. In spe gloriamur, 110. Spes ad mensuram plenitudinis Christi perducit. Perfecte uirtutis est, quod in re non teneas spei robore possidere. Spes tota fidei Christiane est in resurrectione mortuorum, 118. Est donum Dei, 135. Spes peccatorum promota ad ueniam a Domino, 168.
    Spine per falcem dum succiduntur, magis accrescunt, 115. Spine camporum uruntur, 164.
    Spiritus sanctus. Quomodo faciat interdum partus acerbos, 56. Ubi generat, uirgo parturit, 57. Unius substantie cum Patre, et Filio, 58. Deus est cooperator Patris, et Filii, 60. Negatus ab homine, negatur Pater, et Filius, 62. Non est in ebrio, 88 uitiorum uictor intrinsecus receptus passiones forinsecus concidens, 115. Mariam fecundat, 117. Unitis illabitur apostolis, 132. In Pentecoste significatus per numerum septenarium, quomodo, 139. De spiritu natus spiritus est, 142. Cur adfuerit cum Patre in baptismo Christi, 157. Cur aquis supernatat in specie columbe, 160. Cur in igne super apostolos, 164. Eius ignis mortalium frigida corda succendit, 169. Una cum Patre et Filio cuncta secula disponit per omnia eui spatia, 174. uid. Anima, Trinitas, Deus. uid. Serm. 56-62.
    Splendor ad cecitatem ducit, 124. Splendor supernus est uelamentum, 142.
    Sponsa Christi est Ecclesia, quomodo, 22. Non separatur a sponso, 57. Sponsam suam M. uirginem recipit Christus, non preripit alienam, 140. Coniux sponsa uocatur ex diuina lege, 145. Mater et sponsa pastoris est eius Ecclesia, 175.
    Sponsalia. A quo bene tractentur, et quomodo, 140.
    Sponsus querens sponsam, ieiunia deponit, et totus datur gaudiis, 31. Facit quod uult sponsa. Christus Ecclesiam sponsam salutat, cur, 76. Ad sponsi thalamum quis admittatur, 141. Sponsus Ioseph, cur, 146.
    Sputum. Sputo Domini sanatur cecus, 176.
    Stare. Stant omnia Dei nutu, 176. Stamus cum bonis operibus erigimur ad profectum, 54. uid. Seruus.
    Stella. Quid stellis ornatius? 101. Ille signant tempora noctibus, et uiantibus dant ducatum, 103. Quot celum stellis, tot uirtutibus sancti elucescunt, 120. Unam cepit habere Christus, 156. Seruit magis. Magis apparuit non arte, sed a Deo, descriptiue, 156. Stella ducens magos erat Christi, non Christus stelle, et quomodo, uarie, 156, 157. Et cur per stellam ducatur magus. Cui militant sidera terreno imperio non tenetur, 158. Est lingua celorum, 159.
    Stephanus. Sic dictus a corona, et cur, 154. Martyrum primus. Et alia de eo.
    Sterilitas nature, cur, 87. Partus mulieris sterilis dicitur intempestiuus, 88. Abrahe, Sare, Rebecce, et Anne fecundata, 90. Cum parit, dat documentum uite mortuorum, et salutis desperatorum. Est opprobrium, 92. Misera apud homines; non apud Deum, 92. Sare, 99. Mundi fecundata. Sterilitas fandi silentium indicit, 107. uid. Elisabeth.
    Stillicidia rigant, non necant germina, 143.
    Stimulus. Stimulis peccati inseruire, est uiuere peccato, 113.
    Stipula. Cain in sacrificio fuit eius incendii fomentum, 109.
    Stultus. Ex creatis rebus causam inuenit erroris, 89. Creaturas existimat deos. Diues congregans, 104. Qui turpitudini uitiisque seruit, 114.
    Sublimitas ducit ad ruinam, 124.
    Subsidia uite non desunt commorantibus coram Deo et cum Deo, 166.
    Substantia data filio facit eum egere, negata diuitem seruat, 1. Patris est tota in Filio, 4. Hominis sunt beneficia naturalia, 5. Ac libri legis. Seruata generat tineam, 7. Direptioni exponitur. Ecclesie substantia que fuerit, 36. Celestis nescit includi terrenis ergastulis, 81. Substantie uerse caueamus ne fama ad patremfamilias nos precedat, 125. Quam substantiam acceperit homo, et perdiderit, 162. Substantia esce et potus quando portanda, 8.
    Succurrere. Succurrunt genti sancte diuina, quando desunt humana, 156.
    Sudare. Qui sudat in interpretatione uerborum Christi, habet fructum, 96. uid. Labor.
    Superbia perdit quod labor acquisierat, 161. Ut de bono querat facere malum, 168. Mundi a mansueto uictore inclinatur, 170. Murmurantium a Domino compressa, 168. Quod superbia amisit, acquisiuit humilitas, 23. Flamma superbie quid causet, 94. Ex pompa, quare, 16.
     Supplicare. Forma supplicandi est oculos sursum leuare, 65. Inter Deum Patrem et Filium non est necessitas supplicandi. Pura supplicatio est incensum Deo gratum, 87.
    Supplicium. De eo Dominus perficit argumentum fidei, 90. Damnati nullum est, ubi non est pena peccati, 135.
    Superstitio gentilium irridenda que mala fecerit, 5. Ab omni superstitione cauendum, 18. Gentilium in kal. Ianuarii, 155. Phariseorum in lauandis manibus, 171.
    Surgere. Peccator per penitentiam surgit de ruina, de inferno, et plus surgit quam corruit, 3. Item, 2. Surgit Martha prius in fide quam Lazarus in carne, 63. Mulier prostrata uisu arboris, surgit uisu sepulcri, 74.
    Sursum. Quod sursum est, super omnes est, 137. uid. Supplicare.
    Symbolum est pactum uite, salutis placitum, 58. In corde ponendum. Debet audiri et reddi, 59. Corpore et animo eius auditores mundentur. Menti, non chartis mandandum, 59, 60, 61. Breuitas illius dat meatus latissimos credulitati, 61. Humano more quid sit, 62. Illud querit Deus a nobis non per se, sed propter nos. Quisque illud memorie mandet. Explicatio illius in parte a morte Christi, 83. Explicatur a Chrysologo, 56-62.
    Symphonia ex uariis instrumentis, quam auribus Christi Magdalena exhibet, 93. Cithare Dauidice ad permulgendos animos ex intelligentia, 115. Fit ex diuerso genere, sed uoce consona, 116. Celestis iugiter auditur a sanctis, 174. Celestis cantata in reditu peccatoris, 6. Quando assumenda symphonia spiritualis, 6. Celestis quid agat, 10. Pietatis fugat inuidum, 4.
    Synagoga figurata in socru Petri febrientis, 18. Habet manum aridam, ser. 32. Proruit ante Christum, 33. Figurata in filia archisynagogi, 36. Dum ad eam Christus tendit, Ecclesia gentium sanguinem fundebat. Moritur, dum Christus Ecclesie subuenit. Cur sit Hebreorum, non Christi, 48. In ea accubuit Christus, quando occubuit, 95. Ut perdiderit Christum ab Ecclesia inuentum, 95. In iudicio arguetur a Christo. Semper diruta, nec surgit in fabricam celestem, nisi Christianus eam in culmen Ecclesie apparauerit, 102. Eius pondera grauiora sarcinis idolorum, 105. Optime comparata arbori fici, 106. In ea Christus nullum fidei fructum reperit. Stercoratur miseratione gentium. Accepta lege ad multa fuit fornicaria, et adultera, descriptiue, 115. Despicitur a lege. Adulterii accusata. Eam ad Christum nititur Apostolus reuocare. Ipsa mortua, non lex. Eius filii progenies uiperarum, 137. Haberet innocentes filios, si Christus non fugisset, 153. Suo marito diuisa, mystice, 164. Heres diuisa de consortio Ecclesie et Christi. Mater Ecclesie et socrus occidit filium, ut illius in nurum exstinguat amorem. Christum habebat, et non uidebat, 169. uerbum unum, id est Christum ex decem uerbis legis perdiderat, et quomodo. Repulit Christum iuncta diis gentium. Furata est Dominicam resurrectionem; testes falsos conquisiuit. uid. Lex, Hebreus.

T
    Talentum. Moritur ante tempus homo qui Dei talentum sibi creditum dissipat, 125.
    Tartarus. Tartareus odor nec sustinetur a porcis, 17. Causa eius cum Christo in resurrectione Lazari, discursiue, 65. Iussus capere reos tenebat et innocuos. Deo dicit seruare precepta sua. Restituit Lazarum subito, ne eo moram agente omnes resurgerent mortui. Ante Domini aduentum iustos iniustosque tenebat, 66. Domino resurgente corripitur, 74. Eius lex soluitur, 82. Eius ministri impiorum animas repetunt, 104. Ianue illius confracte ariete crucis, 123. Cum sit carcer tartari, quare non curamus a malis euadere? 124. Diuites recipit nudos, 125. In eo Herodes mercedem habuit, 174.
    Tectum centurionis quare negat Christus intrare, 15. Corpus est tectum repellens diuinum accessum, quomodo, 102. Illud Dominus intrat.
    Temeritas. De ea subimus crimen, 151. Est, tacita loqui; diu reposita proferre; origines causarum aliquando perscrutari, 166.
    Tempestas grauis, et que tempore Chrysologi, 20, 21. Dum adest, dicitur Christus dormire in nostra naui. Magna commutatur in maximam tranquillitatem, quando, 21.
    Templum Dei est Christianus, 85. In quod Dominus ascendit, ut diem festum e celo prestet perfectum. Et ni ascendat, homo cum Christo in celum non ascendet. Dei mundandum, 91. Ut seruirent sacerdotes templo Salomonico, 92. Factum massa sanctitatis, 99. Templum Deo factum de limo carnis nostre, 142. Est corpus humanum, 143. Maria est magnum Deitatis templum, 144. Eius sanctitas Deum inuitat ad habitandum, 171. Dei est corpus nostrum. 12. Humana pectora per que consurgant in templum Dei, 43. Dei uirginis uterus, 59.
     Temporalia. Iliis inhians deserit sempiterna, 22. Si temporalia mala dolent, quanto magis eterna? Bona deperdita reuocantur oratione ad Deum, 46.
    Tempus. Demon non obseruans tempus, de tempore queritur, 16. Exclusum ab eternitate, 34. Tempus attulit temporalitatem. Tempora mala facit nobis Dei contemptus, 43. Tempore indulgentie confitendum, 46. De preteritis penitendum, de presentibus gaudendum, de futuris metuendum, quare, 46. Tempus aliquando impedit explicationem mysteriorum Dei, 56. Ad tempus loquendum, 57. Temporis in articulo non negatur gratia, 60, 61. Breuitas temporis expers predicationis longe, 61. Deus auctor temporum, 65. Non sinit morari in aliqua re, 72. Zacarias offendit, 88. Prescribit homini, non Creatori leges, 90. Quomodo reuocatur, 92. Ad tempus nostre penitentie refertur messis, 97. In miraculis Christus tempori seruiuit, 102. Tempora eundo ueniunt, 103. Legem exclusit, 114. Elapso tempore dicendi sermo differtur, 121. Penarum excludit tempus satisfactionis, 125. Cito penitendum, ne perdamus tempus satisfactionis. Quod exclusit tempus uillicationis, includat perpetuitas donationis Christi. Adempto tempore benefaciendi, homo cupit benefacere. Tempora deficiunt ad laborem. uillicationis qui amittit, cito moritur. Tempora nescit auctor temporis; ac Christus propter hominem diem suscepit et tempus, 131. Cum non patitur omnia dici, dicantur aliqua, 134. Ex tempore loquendum, 140. Resipiscendi dandum peccatori, 151. Salus non agnoscentes arguuntur a Christo, 164. Numquam est breue ad penitentiam, 167. Tempus non erit in gloria, 82.
    Tenebre uitiis amice, 24. Lucem fugant, redeunt luce discedente, 44. Fugate in nocte resurrectionis Christi, 77. Occupauerunt discipulos in passione Domini, 78. Meroris et formidinis quales, 84. Auaritie, 104.
    Tentatio. In eam uadit, qui ad orationem non uadit, 43. Est uita hominis, 67. Quid sit, 71. Est preuia ministra diaboli, 72. Eius pondus incuruat, 77. Utilis dum superatur, 113. Quando dicatur Deus inducere in tentationem, 70, 71. uid. Oratio Dominica.
    Terra cur uocatur a Dauide ad iubilum, 6. Tremuit, quando Dominator ab inferis ascendit, 74. Supernatat liquido elemento iussu Dei, non natura, 101. Quid ea salubrius? Prius facta quam fructus; sed ille pretiosior, cur, 117. Prouehit ad celum, 124. Cum peccatorem accusat, tunc Deus inquirit, 125. uernat floribus suis, 130. Ab ipsa producta siluescunt, deficiente Agricole solertia, 132. Non fructum ante laborem, 142. In terris a nobis parantur, que habeamus in celis, 144. Diluuio ablata, 147. Iussa a Deo proferre fructus spontanea seruitute, 148. Terra seuiente quomodo trepidet celum, 150. Suo cinere saginatur, 164. Purgatur igne, ut reddat fructum. In terra calore germinant omnia, humore nutriuntur. Nostri corporis origo, 166. Prelibauit nostri baptismatis formam. Natos homines ante producebat ad mortem, hos ad uitam producit iam renatos. Terram urit inuidia, 172. In terra fit sepe uoluntas nostrorum hostium, 70. Preseruat cadauer nostrum a uermibus et putredine, 121.
    Terremotus in Christi resurrectione, 74. Utinam leuis turbo fuisset in Paradiso. Maximus erit in iudicio, 77. Si conserui presentiam terra non sustinet, quomodo iudicem sustinebit?
    Terreni uelantur terrenis indumentis, 82. Renati celestes imaginem Dei portent, 117. In terrenis rebus uicarius Domini est homo, 148. Herodes terrenis inhians, irruit in Diuina, 152. Ubi nil est terreni usus, ibi totum est celestis ordinis, 153. Terrena despicienda, 163. Terrena ha bere dubitans, cum sentiat iam sibi dari celestia, punitur incendio, 163.
    Terror noxios prosternens, mox ad conscios recurrit, 77.
    Thalamus. Ad sponsi thalamum quis admittatur, 141. Intra thalamum Deus solam uirginem capit.
    Thesaurus noster in celo repositus conseruatur, 7. uectores thesauri nostri in celum sunt pauperes. Thesaurus est celis munus pauperis, 8. Regalibus thesauris nummulum anteponens animum plebeium habet, 22. Ad securitatem pone thesaurum, ubi Christus est. Eleuat et demergit cor hominis; et quomodo premittendus in celum, 11 et 25. Thesaurus bonorum omnium Christus est, 129. Noster pauperibus dandus. Thesaurus scientie Dei a magis datus credituris, 158. Exhauriri non potest ille, de quo sufficit nummus, 14. Temporalis thesaurizatio arguitur a Domino, eterna uero iubetur, 25.
    Thomas. Cur uulnera tangere auet, late, 84. Eius curiositas quid potuisset parere. Omnium hominum incertum curauit. Spiritu prophetico cognouit Dominum retinuisse uulnera. Ceteris prestat sponte, quod ille tardius implorat. Necessaria illi uulnerum Christi ostensio, quia putabatur spiritus. Ex uulneribus effudit fidem.
     Timor. Cum timore et humilitate communicandum ex centurione, 15. Cessat, ubi est cupiditas uictorie, 22. Ad eum uenit qui uult uitam, 62. Eius caligo superat tenebras noctis, 84. Timor est cum Deo loqui, 86. Nimius a se mentem expellit, 88. Indicat seruitutem, 101. Timor pristini lapsus non debet nostram tardare conuersionem, 115. In causis homines, non Deum timere, facile a iustitia deuiatur, 127. Nemo uolens timet, 135. Timet dicens interdum, ne obsit audientibus, 137. Timorem non habet qui inuenit gratiam, 142. Non est timor, ubi diuinum est negotium, 144. Timor ex maiestate Dei inuisibilis quid fecerit toti creature, 147. Amare non potest, qui satis timet. Pauore mors ipsa leuior. Timor non temperatus amore deuotam seruitutem efficit contumacem. Timeri non est, qui pietati obsequitur, 160. Timere non potest natus ad Dei amorem. Salutari timore quomodo concipiamur a Domino, 171. Timet, qui perdit, non qui inuenit, 144. Quis est, qui non timeat? Timere nescit infans, 150. Timor magister noster, 15. Timor conscientie, 36. Timens scire que mereatur scire, 143. uid. Pauor.
    Tinea claustris clauditur, non excluditur, 7.
    Tituli affixi limitibus dominum prediorum proloquuntur, 154. Tituli seruitutis D. Pauli, qui, 161. Inhumanitatis epulonis, 66.
    Torques Ioseph fuit ex auro, 174. Ioannis ex cruore.
    Tortor. Domesticum tortorem in se habere semper diligit inuidus, 172. Tortor gule, uentris et luxurie est fames, 1. uid. Carnifex.
    Traditiones Patrum temporibus roborate a Christiano non disputantur, sed uenerantur, 85.
    Trahere proximum ad Deum, licet inuitum, debemus, et quomodo, 10. Demones trahuntur ab hominibus ad Christi presentiam pro sententia recipienda, 16. Quomodo trahamur a Christo inuiti, 50.
    Tranquillitas maris Christiani est a Christo, 20. Quando sit ex tempestate, 21.
    Transfretare. Quid sit mystica maris transfretatio Christi, 17. Cur, quando turba est circa Christum, ipse transfretat, 19.
    Trepidatio aliorum cautela et munimen nostrum est, 175.
    Tria exempla protulit Dominus in commendationem sue pietatis, 55. Tribus testibus pii animantur, impii confutantur. Christus cur tribus diebus mortuus, 59. Tres mensure ut Trinitati applicentur, 99. Tria tempora per que Christus a Synagoga fructum quesiuit, 106.
    Tribulatio. Permissa a Deo, ut ad ipsum redeamus, 5. Tribulatio est prima que iusti uiri conturbat infantiam: sed patientem maiora erudit, 110. uid. Aduersa, Mala.
    Tributa non citra iustum exigenda, 137.
    Trinitas. Ei placet, quod Filio placet, 23. Tres uigilie, et que in exspectatione eius, 24. Quis ad eius beatitudinem mereatur peruenire, 44. Diuina Filii generatio ut sit, 57. Gratia Trinitatis in triduo sepulture Christi declarata. Aequa in omnibus. Una Deitas, uirtus, gloria in Trinitate, 59. Aperta in Credo in Deum, etc., quomodo, 60. Trinitas in personis, unitas in Diuinitate, distincta personis, non diuisa substantiis. Diuinitas nec Trinitate diuiditur, nec confunditur unitate. Persone sunt unius maiestatis, et glorie. Quid ualeat Trinitatis confessio, ostenditur, 71. Deus Pater homines dignatur heredes, Deus Filius non dedignatur seruulos coheredes; Deus Spiritus sanctus carnem consortem Diuinitatis assumit, 71. Deus unus est, in omnibus equalis maiestas, 83. Et alia de Trinitate. Pater est alius persona, sed ipse substantia, et alia de Trinitate, 88. Figurata in tribus farine satis, 99. Medius, ex quo Trinitas tota cognoscitur, fuit Ioannes, 127. Remunerat feruentes in sui amore, 130. Cur tota in Christi baptismate, 157. Cur ad eius presentiam non refugit Iordanis, ut ad arce presentiam, 160. Ut curru, seu quadriga toto orbe feratur, et ad quid, 170. Ascendit bigam, duos populos uocatura.
    Tripartitus ordo sermonis prebet salutiferam ecclesiastice doctrine disciplinam, 115.
    Tripudiare dicuntur penetralia domus in exsultatione, 175.
    Tristia non miscenda gaudiis, 175.
    Triticum. Ex Apostolo docet nostram resurrectionem, descriptiue, 118. Docet non tam manducare quam sapere; cogit non tam laborare quam credere. Granum tritici est Christus, 126. Iudeus pro tritico lolium dedit, 164.
    Triumphare de suo tyranno, id est peccato, ut homo possit, 113. De passionibus gratia Christi possumus, 115. Seculis qui uult mandare triumphum, occultum conflictum non patitur inire, 150. Triumphi singularis tropheum quale, 170.
    Tuba ducit militem ad bellum, 6. Militaris quid agat, 14. Spiritualis quid. Celestis mentes ouium inclinatas tollit ad  diuina, 23. Que mortuos reuocabit ad uitam, erit uox diuina, 103. Tube materialis descriptio. Que in principio mundum uocauit ex nichilo, in nouissimo mundum reuocabit ex perdito. Tuba diuine uocis creauit omnia. uid. Descriptionem.
    Turba dimittitur, cum a iustis aure populari renuntiatur, et uirtutibus studetur, 21. Indocilis ad excelsa contendens mergitur in profundum, 19.
    Turbatio. Anima stans inter Dei precepta et cordis passiones turbatur, 45. Marie uirginis salutate turbatio, 140. uid. Maria u.
    Tyrannus. Illo exstincto acies eius sunt solute, 11. Crudelis est peccatum, ingemiscit, cum subiicitur pedibus iam suorum captiuorum, 113, 116. Tyrannus est, qui tyranni habitum presumit, 155.

U
    Ultio bonis est tarda, 16. Ultio et culpa auferebant quid quid in mundum uenerat; sed misericordia succurrit, 42. Romanus exercitus ultor sanguinis Christi. Christus de ultione confirmat nutantem, 90. uid. uindicta.
    Umbra. Nescit estus corporis, quem protegit umbra diuine uirtutis, 142.
    Unguentum. Cum offertur, est oblatio; chrisma, cum redundat de Dominicis uestigiis, 93. Exsulit diuitem ad marcorem, 124.
    Unio fraterna subuenit fratribus in periculo corporis et anime, 20. Omnes unum, et unus omnes sunt, quando Dei spiritus in omnibus uiuit unus, 72. Unio coniugum que, 89. Plurium in oratione quantum ualeat, 132. In Ecclesia unio dat uitam, separatio dat mala, et que.
    Unitas Patris et Filii ostensa, 23. Et Diuinitatis. Deo accepta unitas, non singularitas, 132. Christus uenerat ad restituendam unitatem generis humani, 162. Unitas mundi, ac discretio rerum, 103.
    Urbs habet delicias, 13. uid. Ciuitas.
    Usura mundi centum ad unum; Deus unum accipit ad centum, 25. In Mattheo uidebatur tolli ad celum, et Deo grata, 28. In ipso curata. Quomodo usura temporis repensetur a Deo, 77. uid. Fenus. Usura honoris que sit, 88. Peccati, que, 94. Temporum ad sobolis noxam ex peccato Ade, 123. Usurarii duri ut silices, 95. Innocens non soluit usuram penitentie, 167.
    Usus adimit laborem, 28. Longus uite dat doctrinam, 90. De usu res agende, 99.
    Utile docere legem obedientem; alias doctor offendit, 137. Utilitas nostra Christus, 161. Ab eo tota est.
    Utres ueteres Iudei, noui Christiani, ut purgentur, et alia, 31.
    Uxor felix, quando ei est cum uiro mens una, 89. uid. Unio, Coniuges.

u
    uana gloria. In iustitia facienda est uitanda, et cur, 9.
    uellus. Cum sit de corpore, nescit corporis passiones, 113. Ex uellere Agni Christi quid factum sit, 31, 22. uellus ouium Christi, 40.
    uelle et non posse, est humane infirmitatis, 100. uelle uirtutis, acquiescere necessitatis est, 110. Mors subiecta uolenti, dominatur nolenti.
    uendere. Deus regnum uendit fragmento panis, 41. Peccator non accepto, sed dato pretio misere se uendit seruituti, uid. Emptio.
    uenia. Fidenter petitur a peccatore, qui peccanti libenter ignoscit, 68, 72. Alias minime, 71. ueniam habens in pectore, crimina non timet, 72. Tanta uenia quanta iniuria Domini, 80. Arguitur ex dignatione Christi exhibita aliis peccatoribus, 93. Peccatorum datur solo amore in Deum, 94. Tegit hominem, 99. Repromittitur conuerso per Euangelium, 125. Christus uenia gestit preire iudicium. uenia uincta locus uenie non relinquitur, 127. Fratri data nostrum redundat ad premium, 139. Bona semper, sed dulcissima cum debetur. Utile ueniam sibi prouidere ante delictum. Quare lege constringatur. uenia relinquitur arbitrio sacerdotis, penitenti danda, 139. Septimus numerus uenie deputatus. Illam non sperat, qui de correctione nil cogitat, 158. Aperuit oculos, quos clauserat culpa, 176. uid. Misericordia, Pietas, Indulgentia, Remissio, Penitentia.
    uenire. Cur uenerit ad nos Deus, late, 30. uenit ad timorem, qui uult uitam, 62.
    uenter oneratus ad uitia cor deponit, premit mentem, ne supernam ualeat sentire pietatem, 2. uacuandus ieiunio. uid. Crapula. uenter accipitur pro internis cordis, 68. Ex utero materno effundimur ad presentem uitam, 133.
    uentus. uid. Elementa.
    uer. Flatus ueris tota facit germina florere camporum,  8. Est tempus quo miles procedit ad campum. Christianus recurrit ad Dei ieiunia, 13.
    uerbum Dei in Quadragesima audiendum, 12. Omnia Dei uerbo facta sunt, 15. Aliud loquendi, aliud faciendi, 15. In eo sunt omnes uirtutes. Dimissum a Chrysologo ob nimium calorem, 51. Dicitur ouum, 55. uid. Sermo. Est in potestate dantis, non dicentis, 86. Dominatur, non seruit, 86. Obscure prolatum ingenti acuit nostram intelligentiam, 96. In uerbo Dei diuinus sensus celatur, cur, 99. Quam uarie uariis explicandum, 112. uerbo Dei sanatur homo egrotus, 112. Qui illud sua interpretatione corrumpunt, increpantur a Paulo, 113. Ex eo male interpretato concipiuntur suffragia criminum. Debito auditu capitur, dum uires animorum sunt reparate, 122. Quare super, non ad Ioannem, 137. Cur attendendum, 139. Dat infantie uagitum, 144. Diuina uerba modis non pensanda humanis, 146. Si preter dogma fidei auditur, fit perditionis occasio, 156. Contrarium imperitis, et quomodo, 164. Ut audiendum. 173. Dei uerbum uiuit in uerbo Dei, 13. uid. Scriptura, Euangelium, Lex, Trinitas, Diuina. Doctor, Concionator.
    uerbum obscurum collatione uerbi ac sensus resplendet, 96. uerbum super uocem, 137. uerbum iudicat, uox pretonat. Corda, non uerba iudicat Deus, 142.
    ueritas interdum dicitur a pessimo inuito ob Dei impulsum, 49. uiolatur a pecunia, 126. Amara auget odium, 135. A sola falsitate impugnatur, 169. Nescit tumorem, 172. Cum ueritate Christum manducamus, cur. ueraci sensu licet maleuolo dici potest aliquid, 173. ueritas relationis. uid. Relatio. uerum non inuenitur ab animo iudice inter falsitatum nuntia, 131.
    uermes carnifices corporis humani, 118. Cadauer in limo nescit uermes, 121.
    uespere est cum finitur dies seculi, 18. Sero quando fit, 21. Seculi finis non inchoat diem; sed mutat ordinem, dum agnoscit auctorem, 74, 75. Lucescit fidelibus; infidelibus tenebrescit resurgente Christo, 75. Lucescit, quod solet esse noctis principium, 77. uesper Iudaice doctrine, 86.
    uestimentum corporis mortificati induendum, 73. Angeli uestimentum nostram formam prefigurat in resurrectione, 77. Terrena indumenta splendent nouitate, uetustate sordescunt, 82. Celestia uetustate non fedantur. Numquid per se damnanda? 121. uestitur quis artificiosa nuditate, 122. Lazari et epulonis. 124. Tunicas carcerans in damnum pauperis frigore consumitur, 137. uestimenti Lilii gloria, 163. Quid uestimento minus? Nobis prestatur a Deo. Dabit uestimentum Deus seruientibus se, 170. Asperum mollitiem carnis calcat, 13. Indumentum carnis sumitur a uerbo, 117. uid. Pannus.
    uetustas non est in creatis rebus que perseuerant sicut nate uel facte sunt, 101. uetustas perit tempori, non creatura suo Creatori.
    uexillum fidei erectum ad salutem quid faciat, 110. Crucis. uid. Crux.
    uia peccatorum, non uite carpitur ab homine, uel ex utero, 44. Est lata et spatiosa, que ducit ad mortem. uia est uita presens, in quam uenit et uadit homo. Omnes in uiam peccatorum uenimus: in ea stat, qui permanet in peccatis. uiam pertransit, qui mala patiens uicit. Cur uiis peccatorum premissum impietatis consilium, 44. Quomodo grauius in uia peccatorum labitur homo. uia paradisi inflammata temperatur aqua lateris Christi, 123. Per se molesta semper fit, molestior per timorem, 150. Quomodo, et cur Christus generatur in uia, 175. Triuie peccatorum, 89.
    uiator fatigatur, quia credit ad destinata peruenire, 71. Sitim penitus non exstinguit poculo aque frigide, 112. uiator Christo inuento petit celum, 175. uiaticum uite ecclesiastice est ieiunium, 8. uiator cantilena calles arduos transcendit, 10. Cur uigilat, 24. uid Peregrinus.
    uicarius Domini in terrenis est homo, 148.
    uictima. uid. Hostia.
    uictoria. Melius est sepe de hostibus suo regi referre uictoriam, quam semel pro illo mori, 128. Gloriosa, si in aperto hostis uincatur, 150. Secreta exemplum posteris non relinquit. Cupidus uictorie timere nescit, 22. uictoria multorum de gentibus reportata, qui uicti sunt a uitiis, 41.
    uidere Christum qui querit, celum intueatur, 54. Quantum alteri uidet homo, uidebit alter ipsi, 139. Multa ne studeas uidere, ut te ipsum uideas. uidet nichil, qui totum existimat uidere, 164.
    uidue filius quando resuscitatus, 63. Omnibus stupor fuit, 103. Ad lacrymas uidue suscitatus filius, descriptiue.
    uigilare debet homo pro salute propria, 21. In nocte ut gallus. In die ter. Et Dominum excitare, ut procella fugiat. Pro beatitudine uigilandum, 22. Plus uigilare, plus uiuere est, 24 uigilie ad omnia salutares. Optimum media nocte uigilare ad orandum Dominum, 39. Diluculo  uigilandum. Qui uigilat factum uidet, 97. uigilat bonus Pastor pro ouibus suis, 173.
    uigilie. Tres tantum uigilias nouit exspectatio Trinitatis, et quas, 24. Militum, 27. Christianorum que. Semper salutares, 24. In oratione utiles. uigilie Chrysologi, 74. uigilare in nocte iubemur ad orandum Dominum, 31.
    uilia cur non sint a Deo petenda, 132.
    uilla diaboli que sit, 2.
    uillicus Christi est homo positus ad colendum mundum, 125. Idem uillicus et filius appellatur ex diuersitate causarum. Dissipauit substantiam et bona. Ut rationem reddat uillicationis. Erubescit mendicare. uillicum se quisque agnoscat, non dominum: ministrum temporalem, non perpetuum possessorem. Qui uillicationis amittit tempus, non peruenit ad statutum uite terminum. uocatus ad rationes quid agere debeat, mystice. Cur laudatur de iniquitate, late, 126. Non fraudem, sed penitentiam suadet Iudeo. Quando optet Dominum ad suum lucrum uenire, 158.
    uincula peccatorum soluerat Ioannes, et uinculis peccatoris alligatur, cur, 127.
    uindicta antiquorum Iudeorum, 38. Ad totam domum pertendit, in qua fuerit Dominator scelere seruorum occisus, 78. Non sumenda de fratre ledente, sed parcendum, 139. uindictam differre, est euadere crimen, 145. uid. Ultio.
    uinum nouum Euangelii mittitur in utres nouos, qui sunt Christiani, 31. Quid mali fecerit, 41. Febrientium uires eneruat, non reparat, 60. Parit ebrietatem et uitia, 88. uinum non est ebrietas, sed per illud cognoscitur ipsa, 116. Ex aqua factum a Christo fuit ostensio Deitatis, 157. Cur ex aqua factum uinum, 160. uina mutantur in cenis diuitum, 161. uinum quod cum mensura emitur, et sine mensura bibitur, quid pariat, 174. uid. Ebrietas. uinum appositum mortuis. uid. Cibus.
    uipera. Quomodo homines peccatores sint germina uiperarum, 137. Soboles ingrata nature oritur morte genitorum. uipere conceptus et parentum mors describitur. uipera fuit Synagoga cum filiis erga Christum.
    uir resurgit in Christo, 80. Quantum precellit Dominus angelum, tantum uir mulierem precedit in honore. Est in capite Christi; mulier in pedibus, 80. Eum sequitur mulier. Per uirum et feminam mundi causa finitur, 99. uirum foris exspectat labor. Quomodo mulier reddat uirum, mystice, 142.
    uires animi cum sunt reparate, debito modo sermo auditur, 122. uires febrientium eneruantur a uino, 60.
    uirga portatura fructum humani generis Maria est, cui metus fugatur ab angelo, ne frangatur, 142.
    uirginitas. Nescit recusare partum suo Creatori, 84. Premittitur a Deo conceptus sterilis, ut partus uirginis credatur, 87. uirginis conceptus, et partus ignotus. Graue est uirginitate carere, et filiis, 92. Laboribus continentie comparatur, 98. Liliis comparata. Parit Filium Dei, 142. Quod uirgo pariat, secretum est non discutiendum, sed credendum, 143. uirginitas semper cognata angelis, et maior illis, cur. Cum sit in carne, uitia carnis ignorat. Sicuti uellus est. Corruptionis nescia contulit honorem Marie, 153. Eius amore quid fecerit Ioannes, 174. uid. Maria uirgo.
    uirtus pena facientis de uirtute uitium, 7. Est in dextera parte, 9. De demone triumphat, 16. Cingulum eius deponens, nescit uincere uitia corporis, 22. Ut coruscat multiplici in lumine. 22. Illustratur libertate, 31. Eam horret peccator, 38. De necessitate fit uirtus, 42. Omnes uirtutes sine misericordia uacillant. Christiane uirtutes uirescunt in pacifico, 53. Austera et fortia sunt amica uirtutibus, 74. Creata nobis a Deo stant media inter uitia et uirtutes, 89. Bonorum uirtutibus mali opprimuntur. uirtus reddit pares, impares quos dedit natura. Eius mansiones aspere. Probat libertatem, 101. uirtutum uiscera immolanda Deo, ut artes uitiorum moriantur, 108. Et quomodo id fiat. Perfecte uirtutis est, quod in re non teneas spei robore possidere, 110. Iter arduum uirtutum ab homine sit amplectendum, 113. uirtutes expellant uitia, et que. uirtuti det tantum homo quantum dedit uitiis, 114. Cepit homo uelle uirtutes; sed non attigit, 116. Est ardua. Deficiunt uirtutes, dum coluntur. Per Deum in humana mente, ac sensibus dominantur. Eius premium accipimus in celestibus, 119. uirtutes sanctorum. uid. Sancti. uirtutum magnitudinem perdit criminum magnitudo, 127. uirtus contraria uitiosis. uirtus pro rege mori in acie; sed perfectior consummare certamina, 138. Afflictio est, uirtutes, quasi uitia, cauere, 132. uirtutes cum leguntur, animos erigunt ad profectum, 150. uirtus latens posteris exemplum non relinquit. Singularis est, hostem proprio turbare mucrone. 157. uera est scientia, que est mixta uirtuti, 167. De necessitate acquirenda. uirtutes prodite non manebunt, 7. Bellum uirtutum et uitiorum est ieiunium quadragesimale, 13.  uirtus ubi sanat, ibi languor uestigium non relinquit, 18. In uirtutibus currendum, 91. Ubi uirtus sociatur uirtuti, nullus restat infirmitati locus, 57.
    uirtutes superne. Ceteros regunt, sed ille a Christo reguntur, 46. uirtutes sanctorum imitande, 129.
    uis facta Christo a fide gentium, 100.
    uisa non cernere, cruciatus est, 132. Chrysologo concussa ex impietate Herodis in Ioannem, 127. Humana testantur quid ualeat infantia, 158.
    uisibile facit cognoscere inuisibile, 47.
    uisio. uisus arboris decepit mulierem, uisio sepulcri reparauit, 74. Eius sinceritas in cognoscenda natiuitate Christi, 140. uisio Dei in celo. uid. Gloria, Aspectus, Oculi.
    uita nostra mortalis dicitur, et cur, 1. Miser, uiuens porcis, cum non possit conuiuere illis. Cum parentibus et propinquis uiuendum. uita hominis incerta, 10. uera est impassibilis, et eterna, 11. uiam uite non carpit homo, sed peccatorum, 44. uita presens est uia. uid. uia. Presens uita gratior paralytico, quam futura, 50. Morte moriente succedit eterna uita, 58. Fide querenda, 63. Aeterna secundam mortem non habet, 83. Est lubrica uita, et in ea lapsus, 89. Rediit omnibus per Mariam, 99. Temporalis uita fit sempiterna per mortem. 101. Non potest mori, qui uitali occiditur gladio, 108. uita ab alio, quam a se uiuificari non potest, 110. uita mori non potest. Restituta nobis per Deum. Qui uita uiuit, Christo, non sibi debet, 111. uita hominis breuis ad intelligentiam humanarum diuinarumque rerum, 112. Reddita per Christum. In nouitate uite quomodo ambulandum, 113. Christi resurgentis imitanda uita. Futura derelinquitur ab homine, 114. Hominis passionibus conturbata, 115. Conuersa in lethale gladium a peccato, 116. A Christo occiso reparata. Que ad uitam perpetuam nos transmittunt, longo sermone tractentur, 117. Parum est, quod sufficit uite, 122. Quomodo sit ludus presens uita, 124. Ad uite statutum terminum non peruenit, qui uillicationis amittit tempus, 125. In periculo uite conuertendum ad penitentiam. Presentem uitam pro Domino contemnere summum lucrum, 128. uitam redonat Christus et eternam, 131. uita redeunte mors non erit, 139. Ad uitam redit homo iisdem cursibus, quibus dilapsus fuerat ad mortem, 142. uita celestis est, in carne preter carnem uiuere, 143. Beatus, qui uite custos est, et prouisor salutis aliene, 155. uite materia quando fiat perditionis occasio, 156. Causa mortis per Christum facta est causa uite, 157. uita interire non potest, 158. Presens somno similis, 159. uite subsidia non desunt cum Deo commorantibus, 166. Cum uita chara, nulla cura est dura, 167. uita oritur nutu Dei, 176. uita corporis est anima; anime uero est Deus, 19 In hac uita sumus peregrini, et dolet esse miserum, quid fiet in alia? 22.
    uitis arbori infecunde subiecta recipit mortiferam umbram, 106.
    uitium. Moritur uirtutibus, qui uiuit uitiis, 1. Esurientes uitia plus delinquunt, 2. uitiorum pars in sinistra, 9. Non obsequendum uitiis, quasi concreatis nature, 11. Contra uitia sumenda sunt arma. Diabolo uicto uitia nil ualent. Ieiunio uincuntur, 12. Bellum illis in Quadragesima indi cendum, et quomodo, 13. uitiorum strepitus in aula cordis nostri, 15. uitia dant potestatem demonibus nocendi, 16. uitiis cibatur demon, 17. uincuntur uirtutibus, 22. uitium secandum, non membrum, 27. Tegitur dolis, 31. Superanda uitia uirtutibus, 38. uitia captiuarunt uictores gentium, 41. uitia etatum hominis, 42. uitia preterire graue est peccatoribus, 66. Illis blandimenta seruiunt, 74. Orandum ut uitiis moriamur, 82. Creata a Deo stant media inter uitia et uirtutes, 89. Per uitiorum gurgites quis impollutus incedit? 89. Artes uitiorum toties moriuntur, quoties Deo immolantur uiscera uirtutum, 108. Corrumpunt uitia corpus, 109. In uirtutes commutanda, 113. Obsecundare uitiis, est uiuere peccato. uitia non nosse felicitatis est, nosse periculi: uicisse uirtutis, 116. Sunt corpori humano, ut ignis aride segeti. Securius separatione uincuntur. Gignunt incendium ardens robur humanum. Data lege cepit homo non detestari, sed sequi uitia, etc., 116. Dum uitia succiduntur, increscunt. Cessent uitia, ut imago Creatoris portetur a nobis, 117. Habent pestiferum pruritum. uitiorum membra, 120. Sanie uitiorum humana corrumpitur fragilitas, 167. Quot uitia rapiant humanos sensus, 171. Illuc uitia redire nequeunt, ubi Christus commoratur, 171. uitia omnia ad suorum intendunt lesionem, 172. uitis nos obsidet demon, 71. uid. Crimen, Error, Peccatum, Delictum.
    uitulus moritur pro filio, et totam saginat familiam, 3. Est Christus pro nobis occisus, et quotidie immolatus, 5.
    uiuere in uerbo Dei, ut uiuamus, 13. Peccatis mortui uiuunt in Christo, 36. Post mortem credit uiuere eleemosynarius, 54. uiuunt Deo per Christum, qui per Adam  mortui erant inferno, 65. uiuere peccato qui dicantur, 113. uiuere semper delectat, 118. uixit sine causa, qui credidit se natum solum, ut periret. 118. uiuit Deo semper, qui nescit sibi uiuere in mundo, 124. Semper uiuit pene, qui semel moritur uite. uiuit eterne omnis, qui renascitur de generatione uitali, 131. uiuit homo unus in multis, et ex multis quomodo, 132. Aliud est uiuere otio et securitati sue; aliud pro omnibus ferre labores, 166. Inter feminas uiuere, non securum est, 174. Homo uiuit semper celesti uerbo, pane non semper, 11.
    uocatio. uocari pertinet ad gratiam, esse ad naturam, 2. uocatio Christiana bonos malosque congregat; sed electio diuina discernit, 47. uocat Deus populum per ora sacerdotum, 62. Diuina uocatio est ad omnes absque discretione personarum. 99. Christiana uirum non separat a muliere. Ad Deum non imus, nisi uocati, 102. Deus uocat Iudeos et gentes, 105. Dei uocatio est, quod suo obediamus Euangelio, 114. uocatio nostra facta a Christo per Euangelium, 125. Ad reddendas rationes uocatio dicitur amara. Quid agendum, cum ad id uocamur. uocatio duorum populorum figurata in duobus nuntiis Christi, 170. uocantis dono curantur peccatores, 176.
    uoluntas prima in nobis bona, malaue reportat a Deo, 5. uoluntas, non necessitas facit peccatum, 92. Que non est libera et absoluta succumbit necessitati, 100. uoluntate, non nece placatur Deus, 108. In aduersis necessitas non potest uoluntati comparari, 110. Peccandi uoluntas non tollitur timore hominum, 127. uoluntas ardens uocatur caritas, 135. Qui de uoluntate meritum non quesiuit, acquirat uel de necessitate uirtutem, 167. Nostra ut constringatur a Deo, orandum, 67. Quomodo in familia fit una. Est fida pax, 68. uoluntas nostrorum inimicorum fit sepe in terra, 70. Dei in celo. Cum Dei fit uoluntas, quid sit, 72. uid. Oratio Dominica, uelle, Arbitrium.
    uoluptas nescit expleri, 2. uoluptas et desperatio socie sunt, 5. Exigua uoluptas diuitiarum ignem succendit, 47. Ex ea nascitur crudelitas, 127. Cum uoluptatibus suis uiueret homo, Deus non negauit uictus necessaria, 170. uid. Diuitie, Luxuria.
    uox baiula fidei, 62. Oranda concionatori a populo ut possint audire sermonem, 86. Eam Zacarias amittit, cum uocem percipit, 88. Nascitur ex silentio, mystice, 92. uox unius tantum interdum nil ualet, 121. Quomodo uox precedit, non precellit uerbum, 137. uerbum iudicat, uox pretonat. Quomodo uox Domini super aquas, 160. Occidi non potest; sed magis clamat angustiis corporis absoluta, 174. uox ad tempus amittitur, 90.
    uulgaria non ignorantur ab eo qui docet profunda, 15. Cur uulgares Christi parabole, 99.
    uulgus indocilis intrans naufragia scientiarum mergitur, et Christus illum deserit, 19. Aura uulgi deseritur a iustis, qui uirtutibus student, 21.
    uulnus. Dominus de uulnere curat infirmantem, 90. uulnus hominis internum aperitur a lege, sanatur a Christo, 112. Hominis ampliatum a lege. Ubi dilatatum est, supereffusa est sanitas. Medicina adhibita pro magnitudine uulneris, 113. In eo non permanendum. Tot ora pauperis quot uulnera, 121. uulnus totius corporis Lazari erat lorica, 124.
    uulpis describitur, 19. Est similis Herodi.

Z
    Zacheus. Ex humanitate illius ac fide prouehimur ad gaudium, 54. Princeps publicanorum, et alia de eo.
    Zacarias. Dum exorat obmutuit, licet fuerit genitor clamoris, 86. Nutu imperat, ne quis eius silentii causas inquirat. Propheta populis, tacet sibi. Recepit uerbum a filio. Tacens consolatur Chrysologum. Sanctus inter impios. Eius meritum, et uita superauit iniquitatem temporis. Exorat ut populus intromittatur in templum. Turbatur et tacet. Silentium eius uis iubentis. Erat templum Dei, 87. Offerebat incensum supplicationis. uidet angelum a dextris. Turbatur, 88. Tempore placationis offendit, et quomodo. Antistes pro communi salute orat, 88. Laudatur, 89. Ab Herode non fuit lesus in sacerdotio. Erat in sancto coniugio. Incedebat in omnibus mandatis et iustificationibus, 89. In eo amputata causatio lamentandi. Castigatus perfidia, et cur, 90. Orat Deum pro humana salute. Cur Deus permittat filium ex sterili senectute, 90. Ex quibus dubitauerit. Expositio uerborum: Unde hoc sciam, etc. Peccauit uenialiter non credendo. Ex se et in se habuit credendi regulam. Egrediens de templo gestabat in ore sterilitatis indicium, et in pectore conceptionis figuram. In eo celestis thesaurus latet, 91. Explicantur uerba: Erant ambo iusti. Tacet pena, 92. Ex silentio eius uox nascitur. Cur dum interrogat incurrit, et Maria uirgo non, 14. uid. Elisabeth.
    Zelus. Consuetus disiungere iunxit Phariseos ac discipulos Ioannis, 31. uid. Inuidia.
    Zizania. De zizaniis per tot, 96. 97.







INDEX RERUM ET MATERIARUM IN HOMILIAS SANCTI uALERIANI ET THEOPHILI RAYNAUDI APOLOGIAM. Numeri in hoc indice paginationem indicantes respondent numeris in textu crassiori charactere. [1Kb]



A
    Abraham filium suum offert, 25.
    Africa uidetur esse patria Massiliensium erroris, 50, n. 18.
    S. Ambrosii sententia de martyribus, 40. Sentit in materia de gratia et libero arbitrio cum ualeriano, 70, n. 8; 76, n. 19.
    Amicitiam colere quid sit? 15.
    Ananias et Saphira fraudulenter agentes grauiter puniuntur, 6.
    Animalia docent nos seruare ordinem discipline, 2. B.
    Annianum fuisse illum, qui ualerianus noster, criminatur Parcus caritatis, 36.
    S. Anselmi de gratia et libero arbitrio sententia, 154.
    Arausicanum concilium habitum anno 529, 41, n. 1. Damnat errorem Cassiani, 49, n. 15.
    Arbitrium liberum molestias leuat, quas coactio grauat, 5. Qui uoluntarie seruit, non est famulus Dei, sed filius, 5. uoluntarius famulatus non ad seruitium, sed ad officium pertinet, 5. uoluntarie et coacte seruitutis discrimen, ibid. Arbitrium liberum quomodo defendat S. Chrysostomus, 61. Et S. Bernardus, ibid.
    Auaritia multa agit, ne audiat uoces pauperum, 13, 14. Omnium malorum fons est, 27. uid. Cupiditas.
    S. Augustini sententia de auxilio gratie et uiribus nature, 39, n. 6. Consentit nostro ualeriano in eadem materia, 73, n. 14.

B
    Baptismus. Per baptismum acquisiuimus libertatem, 5
    Baronii coniectura de ualeriano nostro, 36.
    S. Basilius sentit in materia de gratia et libero arbitrio cum ualeriano nostro, 70, n. 6.
    S. Bassus M. Niceensis, 35.
    Beda eadem docet in materia de gratia, etc., que ualerianus noster, 75, n. 16.
    S. Bernardi sententia de auxilio gratie et uiribus nature, 39, n. 6. Non est contrarius nostro ualeriano, 76, n. 20.
    Bona temporalia, mala nostra sunt, 3. Non sunt in manu nostra, 16.

C
    Carnis desideria qui uincit, faciliter uincit, tormenta carnificis, 23.
    Cassianus ut ut cum Semi-Pelagianistis senserit, semper tamen magno in honore habitus est, 41, n. 2; 42, n. 7. Cur Semi-Pelagianis accenseatur? 49, n. 16.
    Celedensis Ecclesia in Syria fuit, 37.
    Cella, Cemelinum, uel Cemelium urbs hodie diruta, sedes S. ualeriani, 34. Cemeliensis episcopus post tempora S. Leonis idem fuit ac Niceensis, 34.
    Christus sit heres noster, 7. Non longe a nobis querendus est, 10. Sibi factum reputat, quidquid in pauperes erogauimus, 14. Christo placere qui uult, seculo prius displiceat, 24.
    S. Ioan. Chrysostomus quid sentiat de auxilio gratie et uiribus nature, 39, n. 6. Concordat super hac materia cum ualeriano nostro, 71, n. 9. Illum Pelagiani pro sua opinione fuse citant, 72.
    Coactio labores aggrauat, 5.
    Celestini Rom. pontificis auctoritas interponitur Semi-Pelagianistarum erroribus, 50, n. 18.
    Conscientia bona tantum soli prodest, non item aliis, 3. uid. Fama. Male creditur cupidis, 29.
    Contemptus mundi necessarius est ad ueram conuersionem, 25. Item illi, cui animus est celestia possidere, 4.
    Conuersio uera in quo consistat, 2.
    Conuiuiorum luxus castigandus, 27.
    Crimen non euasit, qui in iudicio seculari absolutus fuit, 2.
    Crudelitatis nomen imponitur discipline, 1. Impedit ab itinere ad celum, 4.
    Cultus corporis anime nocet, 29.
    Cupiditas nimis impedit iter ad celum, 4. Principatum sibi uindicat inter cetera uitia, 9. Oculos ualde infestat, 25. Illius effectus recensentur, 22, 27, 28, 29. Ea sublata omnibus uitiis occurritur, 27.
    S. Cypriani sententia de martyribus, 40, n. 8.
     S. Cyrillus Hierosolymitanus sentit in materia de gratia et libero arbitrio cum ualeriano nostro, 90, n. 5.

D
    S. Ioan. Damascenus non dissentit in materia de gratia et libero arbitrio a ualeriano nostro, 75, n. 17.
    Deliciosis non patet uirtutis ianua, 4.
    Desperatio nichil arduum in se suscipit, 1, 5.
    Deus cur lamenta nostra aliquando non exaudiat, 6. Ubi sit? 16. Mirabilia operatur per Sanctos, 23. B. Dei auxilium quam necessarium? 16. Eius serui sumus, 16. Eum uidet, qui opera misericordie exercet, 2.
    Diabolus fur est, 11.
    Dilectionis gradus enumerantur, 17. Diligere amantem minoris fructus est, 17. Dilectio inimicorum suadetur, 17. Diligit se ipsum, qui inimicum diligit, 19. Quid sit inimi cum diligere, ibid. Huius dilectionis gradus, ibid.
    Diligentia naturam uincit, 24.
    Disciplina quid et quantum bonum sit, 1. Hanc omnium primo fecit Deus, ibid. Cuncta uitia e medio tollit, ibid. Non numquam crudelitas uocatur, 1. Quos ad disciplinam hortari debemus sub lege non uixerunt, 2. Eam spernens hostis est anime sue, 2. Peruersis dura, honestis uero dulcis est, 2. Necessaria est uitiosis, ut pateat ianua celestis, 3.
    Diuitie incitant ad superbiam, 28.
    Domestici nostri qui sint, 11.
    S. Dorotheus idem sentit in puncto gratie et liberi arbi trii ac ualerianus, 74, n. 16.

E
    Ebrietas humanum corpus grauans impedit iter ad celum, 4. Principatum sibi uindicat inter cetera uitia, 9 Carpitur, 27.
    Eleemosyne necessitas, 22.
    Elementa omnia discipline seruiunt, 1.
    Error communis et uulgatus quam grauis sit, 42, n. 8.
    Eucherii lucubrationes laudantur ab Hilario Arelatensi, 33. Cognatus fuit S. ualeriani, 35.
    Eucherius Lugdunensis concordat cum ualeriano nostro uariis in locis, 74, n. 15.
    Exsultare in Domino quid sit? 15.

F
    Fama. Bonam famam negligere non debemus, 3.
    Faustus Rhegiensis quantumuis Semi-Pelagiasnimi erroribus infectus, magno tamen in pretio habitus, 41, n. 2; 42, n. 7.
    Fides. In fide consistit spes uincendi omnes difficultates, 23.
    S. Fulgentii sententia de auxilio gratie, etc., 39, n. 6.

G
    Garatius Ioannes quid in S. ualeriani homiliis carpserit, 40.
    Genua urbs Semi-Pelagianorum erroribus imbuta, 50, n. 18.
    Gloriari in quo possimus, 10, 17. Quando oporteat, 16.
    Gottescalcus monachus Suessionensis creditur auctor esse Predestinatorum, 44, n. 4.
    Gradus ad paradisum qui sint? 25.
    Gratia uolentes tantum saluat, 56, n. 3. Illam in nobis fieri per creationem contendebant antiqui scholastici, 52.
    S. Gregorius Naz. in materia de gratia et libero arbitrio eiusdem sententie est cum ualeriano nostro, 70, n. 7.
    S. Gregorius Nyssen. in eadem materia sentit cum ualeriano nostro, 70, n. 6.
    S. Gregorius M. itidem, 75, n. 16.
    Guilielmi Parisiensis perelegans doctrina de spiritualibus nuptiis, 53, n. 3.
    Gule desideria castiget, qui Christo placere disponit, 27. uid. Ebrietas. Effectus gule recensentur, 27.

H
    Heretici quinam sint, 41, n. 1. Eis non in omnibus contradicendum, 55, n. 1. Per umbram sanctitatis simplicibus fucum faciunt, 78, n. 2. Probitatis et sanctimonie simii sunt, ibid.
     Hierocles gentilis electionem bonorum in bonis esse, perfectionem autem eorum a Deo esse affirmat, 38, n. 5.
    S. Hieronymi cum ualeriano consensus in materia de gratia et libero arbitrio demonstratur, 72, n. 13.
    Hilarius Arelatensis laudat Eucherii lucubrationes, 33.
    Hilarius qualis ille fuerit, qui Semi-Pelagianos ad Augustinum detulit? 43, n. 2. Resoluitur, fuisse Hilarius Narbonensis episcopus, 44. Eius querele aduersus Massilienses, 45, n. 7.
    S. Hilarius Latine eloquentie Rhodanus sentit cum ualeriano nostro, 69.
    S. Hildegardis agnoscit Dei esse perficere bona opera, que nos uoluerimus, sicut ualerianus noster, 77, n. 21.
    Hostiam immaculatam exhibet, qui Domino fideliter seruit, 5.
    Hugo uictorinus similia docet de gratia et libero arbitrio que ualerianus, 76, n. 20.
    Humilitatis utilitas exponitur, 20. Humilitas sancta quenam sit, 20. Illius effectus, 21. Eius laudes, 27. Humillimus etiam arrogantia mouetur, 28.

I
    Ignorantia in rebus ad salutem non datur, 3.
    S. Ildephonsus conformis est ualeriano nostro in materia de gratia et libero arbitrio, 75, n. 16.
    Indicium seculare quomodo contemni possit, 2.

I
    Iustificationem nostram ex Deo esse, non tamen sine nostra uoluntate pulchre ex S. Augustino probatur, 60.
    Iustitia nostra ex Deo est, 10. Coniunctam habeat bonitatem, 18.

L
    Labor omnia exsuperat, 4. Est spes obtinende glorie, ibid. Etiam otiosis accrescit, ibid. Labor noster requiritur ad acquirendam gratiam, 57, n. 5. Id per totum cap. 6. Pulchra similitudine explanat S. Ephrem, 61. Egregio textu S. Augustinus, 62, n. 7. S. Macarius, 58. Laborare nos uult Deus, ut nostra quoque sit uictoria, 63.
    S. Laurentius Iustinianus libero arbitrio et gratie tantum tribuit, quantum ualerianus noster, 77, n. 21.
    Lerinense monasterium plana magnorum montium altrix, 35, n. 6.
    Lex Christiana amara est dulcis, 18. Legem Christi qui impleat, 19.
    Libertas. Omnis homo ad libertatem uocatus, 5.
    Lingua indisciplinata multum impedit uiam uite, 4. A. eius insolentia describitur, 7. Remedia prescribuntur, 7. Eius uulnera sunt insanabilia, 8, 40. Silentio frenanda, 8, 25. Quinam loquantur, quiue taceant, 8. De otiosis uerbis reddenda est ratio, ibid. et 9. Otiosum uerbum quid sit? ibid.
    Lugdunensis Ecclesia, quid de auxilio gratie et uiribus nature senserit, 39, n. 6. Eiusdem Ecclesie opinio de auctore Predestinatorum, 44, n. 4.
    Luxuria impedit iter ad celum, 4.

M
    S. Macarius Aegyptius sentit cum ualeriano nostro in materia de gratia, 69, n. 3. Illius egregia prorsus similitudo, quomodo homo peccato mortuus bonum agere possit, 58.
    Machabeorum mater laudatur, 25. Eorum pugna describitur, 25.
    Manus abscindere quid sit? 10.
    Marcus Eremita concors est doctrine ualeriani nostri, 75, n. 17.
    Martyrium ingens bonum, 21, 22, 24, 40. Subire possumus superatis uitiis, 22. Martyrii corona paucis debetur, 24. Martyrum reliquie a longinquis terris requiruntur, 24. Eorum corpora in summo honore habita, 24.
    Massilie preprimis orte sunt scintille Semi-Pelagianismi, 44, n. 3.
    Mater quenam uere amet filios suos? 26.
    Maxentii Ioan. dogma de auxilio gratie et uiribus nature, 39, n. 6.
    Medicus quem eger decipit difficulter sanat, 6.
    Mendacia iocosa ledunt animam et iniuria proximum afficiunt, 9. Magnum quandoque excitant incendium. Ibid. Remedium contra illa, 10.
    Mendicitatis pars est pecunias in secreto possidere, 12.
    Miserentis est Dei, quid sit, seu splendida interpretatio S. Ioan. Chrysostomi in illa uerba S. Pauli: Non est uolentis, neque currentis, sed miserentis est Dei, 76, n. 7.
    Misericordia opus est, ut nobis pateat regnum celeste, 10, 76. Eius gradus sunt uarii, 11. Multiplices fructus recipit, 12. Non respicit personam, 12. Sit spontanea, ibid. Sepius exercenda, 13. uid. Pauper.
     Molanus Ioan. primus expunxit Faustum Rhegiensem ex Martyrologio Gallicano, 41, n. 2.
    Mors sanctorum pretiosissima, 21.
    Muto os aperire quid sit? 33.

N
    Naufragium patitur qui pondere et mensura utitur iniqua, 29.
    Nauigationes amore lucri suscipiuntur, 28.
    Negligens omnibus periculis subiacet, 27.
    Nuptie spirituales in quo consistant, 53, n. 3.

O
    Oculos eruere quid sit? 10.
    Odia multis criminibus incusantur, 17. Quomodo uitari queant? 18.
    S. Optatus Mileuitanus sentit in materia de gratia et libero arbitrio cum ualeriano nostro, 70, n. 4.
    Origenes in materia de occursu gratie et uoluntatis sensit cum ualeriano nostro, 68, n. 2.
    Osculari manum suam quid sit? 66, n. 4.
    Otiosa uerba, uid. Lingua.
    Otiosis non dantur premia, 4.

P
    Parasitorum mores describuntur, 15.
    Parcus caritatis quis sit? 33. Eius allucinationes in S. ualerianum, 35, n. 7. Eius argumenta, queis euincere conatur S. ualerianum fuisse Semi-Pelagianistam, 37, n. 2.
    Patientia quibusdam ignauia uocatur, 17.
    SS. Patres non omnia ubiuis dicunt, 77, n. 21. Sanctitatis titulo gaudent, etiams prauis nonnumquam dogmatibus adheserint, 78, n. 3. Ad eorum definitiones in dubio confugiendum, 68, n. 1. Aliquorum speciosa encomia recensentur in Apologia Raynaudi toto capite nono.
    Pauperes etiam tenentur erogare eleemosynam, 14. Illis statim benefaciendum, 7, 14. uid. Misericordia.
    Peccator quomodo bonum agere possit egregia similitudine declaratur ex B. Macario, 58.
    Pecunie quomodo comitentur mortuos auaros et misericordes? 29. uid. Cupiditas.
    Pelagius gratiam sanctificantem aperte non sustulit. 51, n. 20. Eius scripta recensentur, 55, n. 2.
    Semi-Pelagianismus in quo consistat, 43, n. 2; 46, n. 8. Summa huius erroris, 49, n. 17. Cur Massilienses dicti? 50, n. 18. Que falso Semi-Pelagianis affingantur? 57, n. 20.
    Perficere, seu Perfectio in quo consistat, 62, n. 8.
    Perfidia semper clausam creditorum ianuam inuenit, 5. Penas luit, si frequenter iudici illuserit, 6.
    Perseuerantie donum est gratia Dei, nec uiribus nostris obtinetur, 67, n. 6.
    Philo quid de auxilio gratie senserit, 38, n. 5.
    Philotheus Constantinopol. in materia de gratia et libero arbitrio tuetur sententiam ualeriani, 76, n. 19.
    Pena temporalis quos non affligit, eternum damnantur, 2.
    Penitentia necessaria uitiosis, 3. uid. Disciplina.
    S. Pontius M. Cemeliensis, 34.
    Predestinatorum heresis unde et quando orta, 44, n. 4.
    Promissa negasse est inimicitias dixisse, 5. Melius est non promittere, quam promissa non seruare, 6. Illa inuito soluens nichil prestat, 6.
    Prosperi querele aduersus Massilienses, 45, n. 6.
    Proximus noster quis sit, 18.

Q
    Quadragesima sola contenti ne simus, 26. B. finita ea non est redeundum ad uitia, que durante illa cessarunt, ibid.

R
    Rabanus eodem modo disserit e gratia et nature uiribus, quo ualerianus noster, 76, n. 2.
    Religionem non habet, qui studet seculo, et plus presenti uite quam future, 6.
    Richardi uictorini doctrina de nuptiis spiritualibus, 53, n. 3.
    Rupertus eodem modo disputat de gratia, etc., quo ualerianus noster, 77, n. 2.

S
    Sacrificium acceptabile est bonitati et misericordie studere, 6.
    Saluiani sententia de Martyribus, 40
    Saphira et Ananias fraudulenter agentes grauiter puniuntur, 6.
    Sancti titulum non meretur, qui Ecclesiam Catholicam sponte deseruit, 78, n. 2 et 3. Sancti titulo omnes olim  Christiani condecorabantur, 79, n. 5. Etiam muta animalia et res inanimate, ibid. Etiam Heretici et de fide suspecti, ibid. Etiam Idololatre, ibid. Defuncti passim, 80, n. 5. Sancti quomodo margaritis similes, 33. Eorum facta ante oculos ponenda, 23.
    Scoti Ioannis propositio de auxilio gratie et uiribus nature ab Ecclesia Lugdunensi reiicitur, 39, n. 6.
    Seneca quid de auxilio gratie senserit, 38, n. 5.
    Sententia secularis magis est ad confusionem quam ad absolutionem, 2.
    Seruus utilis non est, qui feriatos dies ad hoc exspectat, ut dormiat, 26.
    Silentium laudatur, 17. uid. Lingua.
    Soliloquiorum auctor saltem maxima ex parte est S. Anselmus, 66, n. 2.
    Spectacula quenam hominem Christianum decedant? 15.
    Strabus Fuldensis eadem habet de gratia et uiribus nature que leguntur apud ualerianum, 76, n. 18.
    Superbi sunt non solum diuites, sed etiam pauperes, 21.
    Superbia est ubi negligitur disciplina, 1. Grauat hominem ad superiora tendentem, 4. Superbie uitium carpitur, 20.
    Suspicio non facile habetur, nisi ab eo, qui eiusdem uitii reus est, 77, n. 22. Cauendum ne falsis de nobis suspicionibus locus detur, 3.

T
    Templum Dei quando simus? 16.
    Terrenis debet renuntiare, qui uult celestibus mandatis satisfacere, 5.
    Tertulliani sententia de Martyribus, 40, n. 8.
    Testamenta quomodo cupiditas impugnet? 28.
    Textus truncare aut e medio auellere quid mali exinde sequatur, 67, n. 6.
    S. Thecla inter flammas pudicitiam custodit, 28.
     Theophilactus nichil aliud scripsit de gratia et uoluntate nostra, quam ualerianus noster, 76, n. 18.
    Thesaurus ubi reponendus? 11.
    Tinea uermis est inuidie et auaritie, 11.

u
    S. ualerianus. Ubi eius sedes? 34. uixit sub annum Christi, 450, 34. Plures fuerunt ualeriani Gallorum episcopi, 34. Natione Gallus fuit, ibid. Eucherii cognatus fuit, 35. Illustri genere ortus, 35. Ante episcopatum monachus. 35. A. B. An coniugatus fuerit, ibid. Habetur pro S. ualerio Lerinensi, 35. A Semi-Pelagianismo immunis est, 37 et n. 1, etc. Enumerantur quedam loca, e quibus Nicolaus Chichon probare contendit S. ualerianum fuisse Semi-Pelagianistam, ibid. A Semi-Pelagianismo penitus abhorruit, 51, n. 1. Sancti titulo iure gaudet, 77, per totum cap. 10.
    uelle quomodo in nobis sit, 64, n. 12. Quid significet, 65, n. 14, 15 et 16, ac per totum cap. 8.
    uerba otiosa. uid. Lingua.
    uia angusta est ad celum et spatiosa ad infernum, 3, 4. Quare hec frequentius et illa rarius curratur, 3. Quodlibet in angustiis impedit, 3. uia mortis qualis sit? 4. uie multe sunt, per quas uenitur ad gloriam, 23.
    uirtus tendit in ardua, 4. Non sine adiutorio Dei comparatur, 15. Magna in minoribus semper experimentum capit, 24.
    uita nostra ita sit lucida, ut sit omnibus nota, 3.
    uoluntarium. uid. Arbitrium.
    uoluntas quid possit ostenditur ex Eucherio, 55, n. 3. Ex S. Augustino, 56, n. 3. Ex S. Ambrosio, ibid. n. 4. Ex aliis multis SS. Patribus, ibid. Per totum illud cap. 6. Ex S. Prospero, 60, n. 3. uelle et Nolle nostrum esse diserte probat S. Ioann. Chrysostomus, 61.







INDEX RERUM IN OPERA S. NICETAE. Numeri in hoc indice paginationem indicantes respondent numeris in textu crassiori charactere impressis, a col. huius uol. 875 usque ad 0000 [1Kb]



A
    Abrenuntiationis formula ante baptismum, non eadem ubique priscis Ecclesie seculis, 43. Deerat pompe uocabulum in Aquileiensi formula, S. Nicete Aquileiensis etate; quod tamen ipse addidit in eiusdem formule explicatione, 45. Unica, duplex, triplex, et quadruplex obtinebat renuntiatio, iuxta rerum ac uerborum diuisionem, et iuxta Ecclesiarum morem, 50. Duplex obtinebat renuntiatio in Ecclesia Mediolanensi, S. Ambrosii etate; et, ut uidetur, etiam in Aquileiensi, 50, 51. Abrenuntiatio fiebat olim a competentibus, non modo proxime ante baptismum, sed etiam scrutiniorum tempore, ante Symboli redditionem, 199, 200. uid. Pompe.
    Abrenuntiationum in baptismate factarum recordatio frequens apud Patres, ad Christianorum animos in officio continendos, etc., 233.
    Acclamationes, seu apprecationes, in sepulcralibus inscriptionibus, 78. Defenditur interpretatio Fontanini acclamationis In secula in sepulcrali inscriptione sacre uirginis Columbe, 78, 79.
    Adelphus, seu Delphinus, episcopus Aquileiensis post Augustinum, eximiis laudibus celebratus fuit coram populo Rauennatensi, et eodem presente, a diuo Petro Chrysologo: et nichilominus sanctitatis cultum numquam habuit post mortem apud Aquileienses, 217.
    Adeodatus, Romane Ecclesie diaconus, Romam secum probabiliter attulit S. Nicete opusculum de Symbolo ad competentes, 57. Ex hoc fortasse quinti seculi exemplari eductum fuit apographum Ghisianum seculi decimi quarti, 57, 58.
    Africana Ecclesia. Magnus episcoporum numerus in Ecclesia Africana, quarto et quinto seculo, tum ex parte catholicorum, tum ex parte Donatianiorum, 104. Multi tamen ex his inter catholicos probantur fuisse mere auxiliares sedium uetustiorum, 105, seqq. Abusus in his; quibus consultum fuit, et a conciliis Africanis, et ab apostolica sede, 107, 108.
    Alexandrina sedes. Alexandrini episcopi potestas, ex Niceno canone 6, in omnes Aegypti, Libye, atque Pentapolis Ecclesias, 103.
    Allatius Leo de Nicetis diatribam elucubrauerat, que intercidit, 177.
    S. Ambrosius. Eius de renuntiatione in baptismate facta  monitiones; unde renuntiationis formula in Mediolanensi Ecclesia tunc uigens eruitur, 50. Aquileie ordinationem episcopalem contulisse perhibetur S. Chromatio Aquileiensi episcopo, 128. S. Ambrosii libris de Fide et de Spiritu sancto sociatus inuenitur sexto seculo atque undecimo S. Nicete Aquileiensis liber de Fide, quem Gennadius memorat, quemque nos desideramus, 192, 193. Doctor uirginitatis S. Ambrosius ab eruditis appellatur, 255. Illius libri de uirginitatis argumento coaluerunt ex sermonibus ab ipso habitis super hac re, 258. Medium quemdam statum inter beatitatem et damnationem in futura uita non admisit, 280, 283.
    Anastasius quidam episcopus, in bulla Stephani pape II, anni 753, dicitur primus episcopus diecesanorum sancte sedis apostolice, 98.
    Aquileiensis ager multa et sepe passus est, quarto et quinto seculo, bellorum causa, 128, 129, 130. Maxime uero ob Barbarorum in Italiam aduentum; quibus, omnium Italie primus, aut semper, aut fere semper patuit, ibid. Barbari, qui sub Odoacre tertiam terrarum Italie partem obtinuerunt, tertia quoque proculdubio, et fortasse plusquam tertia, Aquileiensis agri donati fuerunt, 165.
    Aquileiensis Ecclesia. Huius Ecclesie ueneratio erga epistolam S. Leonis pape ad Flauianum, 28. Aquileiensis Ecclesia, Italicarum omnium prima, circa annum 369, in S. ualeriano episcopo, metropoleos honore aucta fuit, 60, 120. Aquileiensis cleri celebritas, quarto et quinto seculo, 74. Intra Aquileiensis Ecclesie fines, Romatiana Gennadii ciuitas, 89, 90, 91. Aquileiensis amplissime diecesis pars fuerunt ad exitum usque seculi sexti, Ecclesie Concordiensis et Caprulana, 95, 96. Alie quoque episcopales Ecclesie in uenetia maritima; que partim adhuc perseuerant, partim euanuerunt, pars olim fuerunt eiusdem Aquileiensis Ecclesie, 96. Celeberrimum Aquileiense concilium anni 381, sub S. ualeriano episcopo, 111. Quam late patuerit Aquileiensium episcoporum cura priscis Ecclesie seculis, 118. Nonnulla de sacra ede Aquileiensi sub Fortunatiano et S. ualeriano episcopis: et num hec cathedralis, more nostrarum, dici posset? 127, 128. Num Aquileiensis urbs fixa esset Aquileiensium episcoporum sedes, ac ueluti eorum residentie locus? ibid. Multas ab Aquileie urbe secedendi causas habuere post S. ualerianum Aquileienses episcopi, 128, seqq. Aquileienses episcopi, seculo  octauo et nono, dicti fuerunt episcopi Foroiulienses, et Aquileiensis Ecclesia dicta fuit Ecclesia Foroiuliensis, a diuturna sede quam habuerunt Aquileienses episcopi in ciuitate Fori-Iulii, 133, 134.
    Intra fines diecesis Aquileiensis, quarto et quinto seculo, pagani non pauci exstabant, qui zelum episcoporum Aquileiensium exercebant, 137, seqq. Immo in ipsa Aquileie urbe aderant, 146. Nulla quoque propemodum erat heresis, contra quam Aquileiensis episcopus dimicare non posset, atque etiam deberet, ob Aquileie conditionem, que commercii causa, ueluti centrum erat unionis totius orbis; Occidentalis nempe atque Orientalis, 160. Non officit celebritati Ecclesie Aquileiensis, quod multi uariis heresibus inquinati, et Aquileiam uenirent, et in Aquileiensi etiam ditione commorarentur, 161. Contra Arianorum errorem peculiares habebant rationes agendi, et frequentes etiam occasiones, Aquileienses presules, 162, seqq. Quinto uero seculo, quo Aquileia, alieque clarissime urbes excise fuerunt, et quo Occidentale imperium demum occubuit opera Barbarorum, apud quos omne errorum genus dominabatur, nulla propemodum erat heresis, contra quam Aquileienses episcopi instituere aciem non deberent, 163, seqq. Apud uiros ecclesiastici ordinis Aquileiensis prouincie habuit quidem accessum, uel ab initio seculi quinti heresis Pelagiana, 167. Ad episcopum Aquileiensem exstat epistola S. Leonis pape, super suspectis de heresi Pelagiana, presbyteris et diaconis, et diuersi ordinis clericis, ibid. et 168. Hi uero quidam erant, ex epistola S. Leonis; non autem plurimi, ut Norisius asserebat, 170. At S. Nicete Aquileiensis tempore, nulla Pelagianismi labes in Aquileiensi Ecclesia, 170, seqq. uide Pelagiani, et Pelagianismus. Quinam essent comprouinciales antistites metropoleos Aquileiensis, S. Nicete Aquileiensis euo? 185. Aquileiensem Ecclesiam immerito notat Muratorius, quasi nimium fuerit liberalis in episcopis suis sanctitatis cultu donandis, 216.
    Aquileiensis Ecclesie ritus peculiaris in diuinis officiis peragendis abrogatus fuit anno 1596, 225. Recensentur ueteris Aquileiensis ritus Missalia tria typis edita, et Ritualis liber, cum eorum Kalendariis in fronte positis, ibid. Absunt ab his omnibus Liturgicis libris Aquileiensis Ecclesie sanctorum Aquileiensium episcoporum nomina, ualeriani, Chromatii, atque Nicete, ibid. Rationes afferuntur huius defectus; et cultus nichilominus astruitur trium horum sanctorum in Aquileiensi Ecclesia, 225, 226.
    uigiliarum sacrarum usus uigebat in Aquileiensi Ecclesia S. Nicete etate; qui etiam harum uigiliarum lucem memorat, 242. Cantus quoque hymnorum meminit S. Nicetas, qui in sacra Liturgia obtinebat; et lectionum celestium que habebantur, ibid., et 243. Numquid in Aquileiensi Ecclesia, S. Nicete etate, usus libelli, cui nomen Comes, pro sacris lectionibus Scripturarum? 243, 244.
    Aquileiensis Ecclesie Symbolum. uide Symbolum Ecclesie Aquileiensis. Formula abrenuntiationis in Ecclesia Aquileiensi, S. Nicete episcopi tempore. uide Abrenuntiationis Formula. uirginum sacrarum institutum et disciplina in Ecclesia Aquileiensi. uide uirgines Sacre, et Monasterium uirginale. Auxiliarium episcoporum monumenta in Ecclesia Aquileiensi. uide Auxiliares, seu Auxiliarii episcopi. Suffraganee Ecclesie, et suffraganei episcopi Ecclesie Aquileiensis. uide Suffraganee Ecclesie, et Suffraganei episcopi.
    Aquileiensis urbs. Huius urbis laudes, ex ueterum testimoniis, breui sermone congessit Nicolaus Madrisius, 47. Multis probatur instructam eam circo fuisse, tum ante Attilanam cladem, tum etiam postea, 46, seqq. Celebre Iouis templum habuerat, et Capitolium; collegium Augustalium; Decurionum ordinem, splendidissimum appellatum; et consules, ibid. Theatris quoque non caruit, et fortasse neque amphitheatro, 48. Per Attilanam cladem non ita excisa fuit Aquileia, ut solo equata fuerint maiora et solidiora edificia, quemadmodum circus erat, atque theatra, 49. Romatianam, seu Romanam ciuitatem dictam aliquando fuisse Aquileiam, scripsit Baronius, 85. Huic tamen De Rubeis, aliique assensum non prebent, 85. Illustrari nichilominus aliquatenus posset, etsi non defendi, Baronii opinio, etiam in hac litterarum luce, ibid. Aquileiensis urbs, in qua tyrannus Maximus se receperat, obsidionem ab exercitu Theodosii Magni passa est anno 388, 128. Iterum obsessa fuit et capta anno 424, aut 425, ab exercitu Theodosii Iunioris, quod ipsa staret pro Ioanne tyranno, 130. Anno denique 452, ab Attila Hunnorum rege obsessa, capta, atque excisa fuit, ibid. Aquileie conditio, respectu habito ad commercium, tum S. Nicete etate, tum etiam antea, 160, 176 Triennalis Aquileie obsidio ab Attile exercitu, communiter ab eruditis reiicitur, 182. Aquileie status post Attilanam cladem iterum inquiritur, 211. Eruditorum sententie super hac re, ex ueterum testimoniis, 212.
     Archiepiscopi titulus in presulibus metropolitanis usurpari cepit in Occidente post seculum quintum; et seculo octauo communissimus factus apparet in uniuersa Occidentali Ecclesia, 59. Huius tituli in Occidente nullum exemplum in monumentis sinceris seculi quinti, 60.
    Arianimus, et Ariani. Arianismum impugnat S. Nicetas in Symboli Explanatione; tacito tamen Arii, seu Arianorum nomine, 40. Non statim ab ortu Ariane hereseos Ariani homines constituerunt pseudo-ecclesiam a catholica separatam, 41. Hoc tantummodo fecerunt post concilium Sardicense, et conciliabulum Philippopolis, 42. Aquileienses episcopi sepissime habuerunt, cur contra Arianismum aciem instituerent, 162. Ariani, etsi non ab initio, postea tamen abusum admiserunt rebaptizandi accedentes ad se, 164.
    S. Athanasius, Alexandrinus episcopus, Aquileie hospes fuit Fortunatiani episcopi Aquileiensis, ibique sacris interfuit, 128. Hic fuit qui ex Oriente in Occidentem monasticam utriusque sexus disciplinam aut inuexit, aut certe reddidit commendabiliorem; quique fortasse Aquileiensi episcopo auctor fuit, ut uirgines sacras ibi degentes in unum cogeret locum, etc., 246.
    Attila Hunnorum rex, Aquileiam obsedit, cepit, expilauit, incendit anno 452, sedente in Aquileiensi episcopali sede Secundo, 130. uide Aquileiensis urbs.
    Augustinus, episcopus Aquileiensis, S. Chromatii successsor, auctor probabiliter, aliqua saltem ex parte, sermonis 242 in appendice Augustinianorum Operum ultime Maurinorum editionis, 64. Huic Augustino Aquileiensi, non uero S. Augustino Hipponensi, oblatus fuit libellus ille Fidei Pelagiana labe infectus, qui in appendicibus Augustinianis editus fuit, 65, 167. In precitato sermone mentio est paganorum, qui forte noti essent eis qui audiebant, 145. Hic sermo est de Symbolo ad competentes; id est Symboli expositio secundum ordinem articulorum, prout tot alie sanctorum Patrum expositiones, 153. Hic Augustinus, sancti et sanctitatis titulo uiuens honoratus fuit; cultum tamen post mortem numquam habuit, 216.
    S. Augustinus, Hippon. episcopus. Ex quodam eius sermone ad competentes, arguitur quale esse potuerit argumentum libelli primi S. Nicete, similiter ad competentes, qui desideratur, 187. Eius elogium de sacra uirgine Demetriade ex clarissima Aniciorum gente, 236. Eius textus in sermone de Symbolo ad cathecumenos, perperam lectus a clarissimo Muratorio, 239, 240. Eius peculiaris cura erga sacras uirgines, 258. Eius inquisitio super iudicio extremo ultimorum uiuentium; num scilicet preuia morte, an absque morte, iudicio sistendi sint, 266, usque 269. Eius sententia de augmento beatitatis in iustis, et tormentorum in impiis post resurrectionem et iudicium, 278.
    Aurilegi, seu aurileguli, quinam sint? 175. Eorum industria communiter nota, 176. Ex his exemplum sumere poterat in sermone ad competentes etiam episcopus Aquileiensis; ac peculiari de causa, 176, 177.
    Auxiliares, seu auxiliarii episcopi, priscis Ecclesie seculis, in maioribus diecesibus, 96, seqq. Duplicis erant generis: alii apud primarios episcopos considebant; alii in dissita ac populosiora dieceseon loca mittebantur, 97. Auxiliares episcopi Romanorum pontificum, qui Rome aderant, urbis Rome, aut Rome episcopi dicebantur: tria huiusce rei priorum seculorum exempla, 97, 98. Posterioribus seculis, auxiliares hi episcopi Romanorum pontificum, alio nomine donabantur; scilicet, episcopi diecesani sancte sedis apostolice, 98. Horum auxiliarium episcoporum prioris generis exempla alia seculi quinti in Ecclesia Constantinopolitana, atque in Antiochena, 99. Aliud eiusdem seculi in Ecclesia Occidentali, extra Romam, et extra Italie fines, 99, 100. Alterius generis auxiliarium episcoporum disciplina, ex canone Sardicensi, et ex chorepiscoporum instituto, 100, 101. Quid in Ecclesia Romana? 101. Quid in Alexandrina? 103. Quid in Africana? 104.
    Auxiliarium episcoporum in genere auctoritas, ex semetipsis, prorsus nulla: dicebantur enim solius nominis episcopi, et nullas ciuitates obtinentes, 99. Auctoritas auxiliarium episcoporum Romani pontificis, secundi generis, arctis admodum limitibus circumscripta erat, 103. Similiter episcoporum in regionibus Aegypti, Libye, atque Pentapolis, que Alexandrino episcopo erant subiecte, 103.
    Auxiliarium episcoporum monumenta in Ecclesia Aquileiensi, 109. Primum ex Photii Bibliotheca, ubi duo eodem tempore uiuentes, et Aquileienses episcopi nuncupati, Marcellus et Alexander, ibid. Expenditur sententia clarissimi De Rubeis super hac re, ibid., seqq. Alterum ex concilio Aquileiensi anni 381, ubi complures episcopi absque sede, 111, seqq. Ex quibus tres ad Aquileiensem Ecclesiam absque dubio pertinuisse uidentur, 113, 114. Alii quoque uerisimiliter ad eamdem pertinuerunt; quia probabile est Aquileienses antistites pluribus in locis proprie  amplissime diecesis episcopos constituisse; atque ibi presertim, ubi postmodum suffraganee huius prime sedis cathedrales Ecclesie surrexerunt, 116. uide Suffraganee Ecclesie, et Suffraganei Episcopi. Latissime olim patuit Aquileiensium episcoporum cura: pro qua auxiliariorum episcoporum ope indigebant; tum scilicet eorum qui apud ipsos permanerent, tum etiam eorum qui in dissitis regionibus, ipsorum loco, mansione stabili presiderent, 118. Id ostendunt etiam Acta que ipsius Aquileiensis Ecclesie exordia exhibent; et unde opinio roboratur originis suffraganeorum episcoporum ex auxiliariis primeue etatis, 119. Non abhorrebat ab Ecclesie disciplina, quin immo consonum erat, quod episcopi mere auxiliares, tum Aquileiensis, tum aliarum Ecclesiarum, assumerentur ad episcopatum totius diecesis cum opus esset, 122, 123.
    S. Auitus uiennensis episcopus. Eius sensus, et Opera aduersus Eutychianum errorem, 32, seqq.

B
    Bachiarius monachus. Tria Gennadii errata animaduertit. cl. noster Franciscus Florius in unico Bachiarii articulo, 83.
    Baptismales Ecclesie, seu plebane. Ex modo, quo noue Ecclesie Pareciales orte fuerunt, atque oriuntur in dies, ex partibus auulsis ab Ecclesia baptismali seu plebana; modus coniicitur, quo orte olim fuerunt etiam suffraganee episcopales Ecclesie primitiue intra sinum maiorum dieceseon, et ex partibus auulsis ab episcopalibus Ecclesiis matribus, 121. uide Suffraganee Ecclesie.
    Baptismatis sacramentum. Pro sacramento baptismatis institutus olim catechumenatus fuit; et quare? 186. Baptismi administrandi ritus, posteriori etate inductus, quique nunc obtinet, compendium quoddam est ritus ueteris; cum catechumenatus disciplina in sua integritate uigeret, 200. Exorcismorum, luminum, ac uestium candidarum mentio apud S. Nicetam, 242.
    Barbarus Franciscus, patriarcha Aquileiensis. Huius clarissimi presulis merita indicantur erga Aquileiensem Ecclesiam, et cultum ueterum sanctorum ipsius episcoporum, post inuectum in diecesi ac prouincia Romanum ritum, 227, 228.
    Baronius cardinalis Romatianam Gennadii ciuitatem Aquileiam dixit; et quare? 85. Nonnulli ex eruditis eidem consenserunt, ibid. Longe tamen plures eidem assensum negarunt; et qui? 85, 86. Baronii opinio, seu opinionis fundamentum, etiam in hac litterarum luce, si luberet, posset illustrari, et aliquo modo fulciri, ibid. Sed deserendus omnino uidetur Baronius, in eo quod Romatianam Gennadii ciuitatem, ipsam uoluit esse Aquileiam: defendendus uero, quod Romatiane ciuitatis nomine. ipsum S. Nicete intellexit Aquileiensem episcopatum, 87. Defenditur quoque Baronius ab arbitrii imputatione, in eo quod ipse omnium primus in Martyrologii Romani emendatione memoriam inseruerit S. Nicete Daci ad diem 7 Ianuarii, 222, 223.
    Beati denominatio, titulus erat honoris, qui seculo quinto passim dabatur etiam episcopis uiuentibus; necnon et insignibus doctrina ac pietate uiris uita functis, quorum maxime exstarent Opera in Ecclesie edificationem, 60. Beati ac sancti denominatio in ueteribus Martyrologiis, quomodo accipienda sit? 219, 220.
    Belenus, celebre Aquileiensium numen; cuius templum non procul ab Aquileia, sexto inclinante seculo, adhuc exstabat, 147.
    Benedictus papa XIu, in nouissima Martyrologii Romani recensione, ubi superuacanea resecare sibi proposuerat, intactam reliquit mentionem S. Nicete Daci ad diem 7 Ianuarii, a cardinali Baronio inuectam, 222, 223. Ipse prior in Martyrologium Romanum intulit nomen S. Siricii pape; et sanctitatem illius data opera demonstrauit ex eiusdem epistolis, 223.
    Bessi, Barbara gens, ubinam siti, S. Nicete Daci etate? 14.
    Brunius Bruno, editor et illustrator Operum S. Maximi Taurinensis, que Rome prodierunt anno 1784, uaria Gennadii errata notauit, 82. Preclare S. Maximum defendit in omissione processionis Spiritus sancti etiam a Filio; et rem totam ea occasione illustrat, 270.
    Burnetius Thomas librum scripsit de Statu Mortuorum et Resurgentium, Londini editum anno 1726; quem Muratorius solidissime confutauit, 274, 275

C
    Candide uestes. Candidas uestes Neophytorum memorat S. Nicetas, 242.
    Canonici. Canonici nati metropolitane Ecclesie Aquileiensis exhibentur in monumentis Aquileiensibus seculi  duodecimi ac decimi tertii. Quatuor eiusdem episcopi suffraganei, Concordiensis, Iustinopolitanus, Tergestinus, et Emoniensis, 117, 295, seqq. Exempla aliorum episcoporum in Gallia et in Anglia, qui simul canonici erant aliarum Ecclesiarum, ibid. At canonicatus quatuor Suffraganeorum Aquileiensum indicare uidetur antiquam horum episcoporum Aquileiensem originem; cum scilicet simpliciter auxiliares episcopi essent, in iis ipsis fortasse locis constituti, ubi postea eorum cathedrales Ecclesie erecte fuerunt, ibid. et 118.
    Cantus. Usus cantus in Ecclesia Aquileiensi inter diuina officia, S. Nicete etate, 243, 244.
    Caprulensis, seu Caprulana Ecclesia. Nonnisi labente seculo sexto hec episcopalis Ecclesia ortum habuit, que prius Aquileiensis amplissime diecesis pars fuerat, 96.
    Carnis Resurrectio. Cur Aquileienses addiderint uocem huius in Symbolo, ad articulum Carnis resurrectionem? 161. uide Resurrectio Mortuorum.
    Cassiodorius. Eius testimonium de S. Niceta; ac presertim de libello illius tertio de Fide, quem Gennadius memorat, quemque nos desideramus, 191. Tillemontii super hac re auctoritas et opinio, ibid.
    Catechumenatus, et catechumeni. Pro sacramento baptismatis institutus olim catechumenatus fuit; et quare? 186. Catechumenatus uarii gradus; quorum supremus erat competentium, ibid. Catechumenatus disciplina, prout antiquitus instituta fuit, in desuetudinem abiit post nonum, aut certe post decimum seculum in uniuersa Occidentali Ecclesia, 200. uide Baptismatis sacramentum.
    Catenarum usum, ad uiscera obstringenda, prescribit inter alia S. Nicetas Aquileiensis uiolatori sue uirginis lapse, 263.
    Cathedralis Ecclesia. Cathedrales Ecclesie, quoad rei substantiam, nonnisi post Ecclesie pacem ortum habuerunt; quoad usum uero huius appellationis, longe etiam post Ecclesie pacem, 124, 125. Cathedrales Ecclesie, et fixe episcoporum sedes in locis ubi cathedrales essent constitute, pari ubique gradu processerunt, 125, 126. Prima fortasse cathedralium ecclesiarum mentio in Ecclesiastica Politia, et legis episcopis facte manendi apud easdem, ad exitum pertinet seculi quarti, 127.
    Chorepiscopi, iisdem ac episcopi auxiliares secundi generis, per uariarum dieceseon loco constituti; et, prioribus saltem quinque seculis, in ueri episcopatus gradu positi, 101.
    Chori sacrarum uirginum, 255, seqq.
    S. Chromatius Aquileiensis episcopus, Tractatu I in Mattheum, et agonothetas, et munerarios memorat, et stadium quoque; ueluti res suis auditoribus notas, 47, 48. Dictus aliquando fuit episcopus Romanus: sed potius Romatius aut Romatinus dici debuerat, ex portu Plinii Romatino, uti coniiciebat De Rubeis, 93. Aquileie ordinationem episcopalem accepisse perhibetur a diuo Ambrosio Mediolanensi episcopo, 128. Probabiliter ad portum Plinii Romatinum secessit anno 400, quo Aquileiensis Ager, omnium Italie primus, patuit Barbarorum copiis, Alarico duce; ubi etiam cum moram fortasse traxerit diuturniorem, Romatinus seu Romatius episcopus dici potuit, non autem Romanus, 129. Numerantur S. Chromatii successores in Aquileiensi episcopatu usque ad S. Nicetam, 130. Non pauci gentiles, Chromatii tempore, in Aquileiensi diecesi exstabant, 142. S. Chromatii nomen abest a kalendariis et Missalibus typis editis Aquileiensis ritus; et nichilominus astruitur illius cultus in Aquileiensi Ecclesia, 225, 226. Huius sancti episcopi nulle in Aquileiensi Ecclesia note sunt, aut fuerunt, sacrorum cinerum Reliquie, 229.
    Circus. Multa de circo, de pompis, deque spectaculis que in circo edebantur, uide a p. 44 usque 50. Circi apud gentes barbaras non exstabant, 45. Multis probatur Aquileiam instructam circo fuisse, tum ante Attilanam cladem, tum etiam postea, 46, seqq. Quod Latini circum, Greci stadium, uel agon uocauere, ac etiam hippodromum, 48. Populorum insania erga circenses ludos et spectacula theatrorum, etiam inter maiores erumnas, 49.
    Claudianus Mamertus, dictus antistes ordine in secundo a Sidonio Apollinari, id est, ut uidetur, episcopus auxiliaris, sancti Mamerti fratris sui, episcopi uiennensis, 99 et 100.
    S. Clemens papa I. Eius epistole due de uirginitate, seu ad uirgines, que primum in lucem prodierunt anno 1752, etc., 250.
    Clericus Ioannes, de scriptorum stylo, 3.
    Cluuerii Philippi animaduersiones ad locum Plinii de Romatino portu et flumine, 90.
    Codex Gennadianus San-Germanensis a Lequieno citatus. uide Gennadius
    Codex Ghisianus Explanationis Symboli B. Nicete Aquileiensis episcopi, cuius auctoritatis censeri debeat? 56.
     Codex uindobonensis, unde lipsana habemus opusculorum S. Nicete, que desiderantur, 173.
    Codices Gennadiani duo Foroiulienses, qui singulare aliquid protendunt de Niceta Romatiano. uide Gennadius.
    S. Columba, uirgo Deo sacra Aquileiensis Ecclesie, 76. Eius inscriptio sepulcralis ab eruditis uiris edita; atque a Fontanino Commentario quoque illustrata, 77. Nonagenaria obiit Opilione consule, id est anno, 453, ut Fontaninus iudicat, ibid. Defenditur hec Fontanini sententia, 78, 79. Consecrata fuit hec sacra uirgo Columba a S. ualeriano episcopo Aquileiensi, ut idem coniicit Fontaninus, 246.
    Competentes. Quinam antiquitus in Ecclesia competentes? 186. Quare dicti competentes Catechumeni baptismo proximi? ibid. S. Nicete Aquileiensis episcopi opuscula sex ad competentes singillatim recensentur, 187, seqq. Qui competentes apud Latinos dicebantur, illuminandi appellabantur a Grecis, 188. Pleraque institutionis Christiane capita competentibus tradebantur, que aliis in inferioribus Catechumenatus gradibus constitutis non dabantur, 189, 190. Solis competentibus Symbolum fidei ab episcopo tradebatur, addito sermone, etc., 198. Symbolum fidei competentes ipsi reddebant; et hanc redditionem sermo episcopi subsequebatur, ibid. uide Symbolum. Competentibus institutio plena atque perfecta non dabatur de Eucaristie sacramento: ingerebatur nichilominus aliquid, ne rudes omnino, post salutare lauacrum, ad sacram mensam accederent, 202, 203. uaria super hac re, occasione opusculi sexti S. Nicete Aquileiensis episcopi, ibid., 204. uide Eucaristie sacramentum.
    Communio. Communionis nomine, uiri docti intelligunt peccatorum absolutionem in canone Illiberitano XIII, 285. Similiter in aliis quoque, ubi communio negatur quorumdam criminum reis, etiam in exitu uite, 286. Hec eadem uox, priscis temporibus, eodem sensu usurpata fuit, etiam post concilium Illiberitanum, 288.
    Concordiensis Ecclesia. Concordiensium episcoporum, seculo desinente sexto, seriem aperit apud Ughellum, et apud De Rubeis, episcopus nomine Clarissimus, 95. Ante id temporis Concordiensis diecesis erat pars amplissime diecesis Aquileiensis, 95, 96. Non suppetit ratio, qua Laurentius ille episcopus, cui Commentarium suum in Symbolum Rufinus nuncupauit, inter Concordienses episcopos collocetur, 95. Concordienses episcopi, in ueteribus monumentis Aquileiensibus, exhibentur ueluti Canonici nati Metropolitane Ecclesie Aquileiensis, 117, 295. Concordiensis episcopus, qui Concordiensis appellatur in publicis Actis, episcopus nichilominus uulgo dicitur Portus-Gruarii, ab episcopali fixa sede quam habet in ciuitate Portus-Gruarii, 133.
    Concordiensis urbs. Huius urbis erat Portus, ante Attilanam cladem, ipse Romatinus Plinii portus ad estuarium situs, 91. Quis hodiernus Concordie status? 95. Ex hac urbe, ob antiquam eius claritatem potius quam ex portu Plinii Romatino qui amplius non exstabat, aut ex portu Romatino nouo qui recens erat, probabiliter nomen sumpsit, sexto cadente seculo, Concordiensis episcopatus, Suffraganeus Ecclesie Aquileiensis, 123.
    Cotelerius Ioannes Baptista, omnium primus tribuit Nicete Gennadiano libellum ad uirginem lapsam, 3.
    Credulitas, et credulus, quid sint in ore S. Nicete? 264. Frequens in Patribus, tum ante S. Nicetam, tum Nicete ipsius etate, credulitatis uox, ad fidem ueram significandam; ac presertim internum fidei actum, ibid. et 265. Similiter in Liturgicis Actis, ac signate Aquileiensis Ecclesie, ibidem.
    Crines sacrarum uirginum intonsas fuisse, quinto seculo, apud Aquileienses, probat ea crinium amputatio quam S. Nicetas prescribit, inter alia Penitentie externa signa, uirgini lapse monasterii sui, 261. uide uirginitas, et uirgines Sacre.
    Crucis signum duplex, maius et minus. Conquerebatur S. Nicetas de Christianis illis qui frontem ita capillis tegebant, ut locum liberum non relinquerent eidem terende signaculo crucis, 53.
    S. Cyprianus episcopus Carthaginensis. Eius peculiaris cura erga sacras uirgines, 257, 258. Expenditur eius auctoritas super penitentia uirginibus lapsis infligenda, 260.
    S. Cyrillus Hierosolymitanus. Ex eius procatechesi ad illuminandos, arguitur quale fuerit argumentum libelli primi S. Nicete ad competentes qui desideratur, et quem Preparatorium appellauit Trithemius, 188. Ex eodem quoque accipimus qualis Ecclesie fuerit economia in danda, seu Competentibus, seu neophytis, institutione de sacratissimo eucaristie mysterio. 202, 203.

D
    Dacia. Dacie due: alia Traiani dicta, trans Danubium, que etiam barbara appellata fuit; alia Aureliani, cis Danubium,  que etiam Romana, et noua, 9. Non in hac noua Dacia, sed in ueteri, barbara dicta, episcopatum gessit S. Nicetas Dacus, S. Paulini Nolani amicus, 10, seq. Daci Arctoi, quinam ex Paulino habendi sint? 12. Gens Scythica, 14. Daciam illam mutam orbis regionem appellat S. Paulinus, 15. Daci Cisdanubiani, Romane ditionis, et Romane originis, dici non possunt barbare atque efferate gentes, 136. In hac Dacia Cisdanubiana, ubi Greci simul ac Latini sermonis usus erat S. Nicete Daci etate, Latinus sermo nitidus, comptus, Latinus haberi non poterat, 155. In Dacia uero barbara, ubi reapse Nicetas Dacus episcopatum gessit, Latini sermonis usus nullus tunc amplius esse poterat, 155, 156.
    Dandulus Andreas. Eius de S. Nicete Aquileiensis epo chis sententie expense, 181, seqq.
    Dardania, ab Aureliano Noue Dacie addita fuit, 10. Dardania oriundus fuit S. Nicetas Dacorum episcopus, 12. Greca lingua Dardanie olim propria fuit: S. Nicete uero Daci tempore, Greca et Latina pariter ibidem in usu posite, 155.
    Demetrias, celebris uirgo sacra, ex clarissima Aniciorum familia; et quid de ea sancti Ecclesie Patres, Augustinus et Hieronymus? 236. Ab Aurelio Carthaginensi episcopo uelationem uirginitatis acceperat, 254.
    Denis Michel, qui publici iuris fecit fragmenta opusculorum, que desiderantur, Nicete Gennadiani; hunc, non Aquileiensem episcopum iudicauit, sed episcopum Dacie, 173. Huius Nicete sex fragmenta uulgauit ex codice uindobonensi seculi decimi, 173. Ut Nicetam hunc Dacum probaret, ex tertio fragmentorum speciosum eruit argumentum, ibid. Huic tamen fit satis, 175, 176.
    Diphthongus. Diphthongorum ratio sepissime posthabita in ueteribus lapidibus, tum ethnicis, tum Christianis, 79.
    Disciplina. Quid animaduertendum sit, dum disciplinam unius aut alterius seculi, unius aut alterius etatis, perpendimus ac nominamus? 127. Disciplina alicuius Ecclesie argui nequit ex uno simplici ac nudo facto; maxime si hec disciplina aliena sit a disciplina aliarum, que circum eam sunt posite, Ecclesiarum, 150. Ex priorum temporum disciplina, quedam adhuc uigent; quedam alia sunt illius discipline uestigia; quedam etiam ex uetusta illa disciplina omnimode obsoleuerunt, etc., 238.
    Discipline rigor in re Penitentiali antiquitus uigebat, et maxime ex canonibus concilii Illiberitani, 286. Quid S. Augustinus de durioribus quibusdam capitibus discipline? ibid.
    Dogmata fidei, que in aliqua sanctorum Patrum non satis explorata lucubratione traduntur, etsi non semper, sepe tamen argumenta prebent firmissima ad iudicandum de illius auctore, 21. Dogma de uera in Christo humanitate, quod B. Nicetas asserit, explicat, ac propugnat in Symboli Explanatione, argumentum prebet ad iudicandum num S. Nicetas Dacus auctor esse possit Explanationis illius, 22.

E
    Ecclesia, quid sit; et quam necessaria communio cum una catholica Ecclesia? 232.
    Emoniensis Ecclesia. Episcopi Emonienses, in ueteribus monumentis Aquileiensibus, exhibentur ueluti canonici nati metropolitane Ecclesie Aquileiensis, 117, 297.
    Episcopi. Simplici episcoporum titulo in Occidente usi sunt etiam metropolitani episcopi ante seculum sextum, 59, 60. uid. Archiepiscopi titulus. Episcopali ordinatione fulgebant antiquitus omnes, aut pene omnes presbyterii episcopalis sacerdotes, 97. Persecutionum tempore, statuebantur episcopi auxiliares ab antistite primario etiam in oppidulis et paruis locis proprie diecesis, ad fidelium utilitatem et consolationem; quod postea, pace Ecclesie data, uetitum fuit, 110. Id uetabatur maxime canone 6 concilii Sardicensis, 100. Atque prohibitionem hanc confirmauit, quoad Ecclesias Africe, S. Leo magnus, 107, 108. Episcoporum longeue etatis exempla, 114. Quo anno etatis consecrari quis episcopus poterat, quarto seculo declinante? 115. Multorum exempla, qui in iuuenili etate episcopalem consecrationem acceperunt, ibid. Episcopi minimorum etiam locorum, et simplicis quoque nuncupationis, ab episcopis maioribus, et etiam a Romanis pontificibus, numquam filii, sed semper fratres appellati fuerunt, 122. Episcopi, ante pacem a Constantino datam, nullam habebant cathedralem ecclesiam proprie dictam, neque fixum residentie locum, 124, seqq. uide Cathedralis Ecclesia. Exempla episcoporum qui ante et post Ecclesie pacem, non ab aliquo eorum residentie loco, sed a regione in qua episcopatum agebant, appellati fuerunt, 126. Episcoporum officium erat Symbolum solemniter tradere competentibus, et Symboli expositiones eisdem facere, 151, 152. Exstant sermones sanctorum episcoporum ad competentes, qui titulum habent: In traditione Symboli, atque  etiam: In Symboli redditione, 198. In Symboli redditione habitus fuit ad competentes libellus, seu sermo 5 de Symbolo S. Nicete Aquileiensis episcopi, 199, 200. Episcoporum etiam officium semper fuit uirgines consecrare, 254.
    Episcopi auxiliares, seu auxiliarii. uide Auxiliares, seu Auxiliarii.
    Episcopi gentium, 11. Unus ex episcopis gentium, et quidem certe Dacorum gentis, fuisse uidetur S. Nicetas Dacorum episcopus, et S. Paulini Nolani amicus, ibid. Alii episcopi gentium, sed non certe gentis; qui Rome auxiliares episcopi erant summi pontificis, et Rome, aut urbis Rome episcopi dicebantur, 97.
    Eucaristie sacramentum. Libellus, seu sermo sextus S. Nicete Aquileiensis episcopi ad competentes, qui titulum habet, De Agni paschalis uictima, uidetur plane fuisse de SS. eucaristie sacramento, 201. Huius sacramenti participes fiebant competentes, seu potius neophyti, post acceptum baptisma, eadem ipsa Paschatis nocte, ibid. Quamquam competentibus institutio non daretur plena atque absoluta de eucaristie sacramento, aliquid tamen eisdem ingerebatur, ne rudes omnino, post baptismum, ad sacram mensam accederent, 202, 203. uide Competentes.
    Eunomiani, Arianorum surculus, ad se accedentes iterum baptizabant; quem abusum Ariani omnes suum postea fecerunt, 164.
    Eutyches, et Eutychiani. Eutyches archimandrita seculo quinto contra ueram in Christo humanitatem ueterum hereticorum suscitauit errorem, 23. Eutychen, et Eutychianos data opera impugnauit Niceas seu Nicetas Gennadianus in sua Symboli Explanatione cap. 4, non autem Eutychetis precessores, ibid. S. Leonis Magni etate, et S. Nicete Aquileiensis tempore, nondum Eutychetis sectatores peculiares societates constituerant, et quamdam Pseudo-Ecclesiam a catholica distinctam, 40.
    Euangelia quatuor, quarto Ecclesie seculo, ab Ulfila Gothorum episcopo in Gothicam linguam translata fuerunt, 159.
    Exorcismi. Exorcismorum ante baptismum mentio apud S. Nicetam; et qua de causa adhibiti? 242.
    Explanatio Symboli beati Nicete Aquileiensis episcopi, habita ad competentes, uide S. Niceas seu Nicetas. uide Symbolum Apostolorum.

F
    Farlatus Daniel, auctor Illyrici Sacri, agit ibidem de Daciis cis et trans Danubium, 9.
    Faustus Reiensis. Eius textus aduersus Eutychetis errorem, assutus cuidam sermoni sub nomine S. Augustini in appendicibus Augustinianis; conformis sensibus S. Leonis Magni in epistola ad Flauianum, 32.
    Fea Carolus, primus notitiam prebuit eruditis anno 1790. Opusculi Explanationis Symboli S. Nicete in Bibliotheca Ghisiana latentis, 56.
    Felix quidam, urbis Rome dictus episcopus, sedente sancto Innocentio papa primo; et quare? 98.
    Fidei integritas in omnibus articulis, ad salutem necessaria, 231. Fidei confessio ore prolata, iugiter est recolenda, 231, 232.
    Filioque. Hec particula ubinam primum Symbolo addita? 271. Antequam communiter reciperetur, multum allaboratum fuit; et quare? 272. Hec uox Filioque a quonam primum in Italiam inuecta legitur? 273.
    Flaminia, id est flaminis uxor, flammeo assidue utebatur; et cur? 249.
    Flammeum, seu Flammeus, quid? 249.
    Flammeum coniugale. uide uelatio Coniugalis.
    Flammeum uirginale. uide uelatio uirginalis.
    S. Flauia Domitilla uirgo, a S. Clemente papa sacro uelamine consecrata; et quare? 250.
    Fletus oculorum, in textu euangelico. uide oculorum fletus.
    Florius Franciscus tria Gennadii errata notauit in unico Bachiarii articulo, 83. In duobus monumentis Ecclesie Aquileiensis seculi duodecimi et decimi tertii uidit quatuor suffraganeos episcopos Aquileiensis sedis, canonicos natos metropolitane eiusdem Aquileiensis Ecclesie, 116, 117. In dissertatione de Martyribus Lugdunensibus luculenter probauit parecias illas Gallie, quas S. Ireneus Lugdunensis episcopus regebat, non a presbyteris curatas fuisse, sed ab episcopis, quibus idem S. Ireneus preerat, 120. Illius sermones indicantur quos habuit in nuptialibus festis sacrarum uirginum, 255.

G
    Gallicana Ecclesia, in epistola sua synodica ad S. Leonem Magnum, testabatur epistolam illius ad Flauianum habitam fuisse ab omnibus, atque memorie mandatam, ut Symbolum fidei, 27.
     S. Gaudentius Brixiensis. Ex eiusdem Sermonibus intelligimus paganos et Paganorum cultum suo tempore exstitisse in Brixiensi diecesi, maxime uero inter Rusticos, 142. Eius tractatus, seu sermo de ratione sacramentorum, quem habuit ad egressos a fonte neophytos, 202, 204.
    Gennadius Massiliensis, in libro, seu catalogo de uiris Illustribus, recenset Niceam Romaciane ciuitatis episcopum, 2, 185. Gennadianus codex San-Germanensis a Lequieno citatus uocem exhibet Remesiane, 18, 19. Gennadii libro de uiris Illustribus multum debemus, 81. In hoc tamen opere nimium fauit Gennadius Semipelagianorum parti, cui erat addictus, ibid. Alia quoque menda in eodem opere notarunt eruditi, 82. Ac precipue operum S. Maximi Taurinensis nuperus editor ac illustrator, cl. Bruno Brunius, ibid. Non unum, sed tria errata in unico Bachiarii articulo notauit cl. noster Franciscus Florius in dissertationibus suis ad Bachiarii monachi opuscula, 83. Numquid igitur errauit Gennadius etiam in Nicee seu Nicete articulo, dum illum Romaciane ciuitatis scripsit episcopum? ibid. Et uide Romatiana Ciuitas. In uoce Remesiane, quam habet Gennadianus codex San-Germanensis, unicus idem est; nec uidetur anteferendus omnibus aliis Gennadii codicibus quos nouimus, et omnibus simul editionibus, que ex collatione codicum optime note facte fuerunt, 88. Alii Gennadiani codices duo, alter Ciuitatensis, alter oppidi Sancti Danielis, qui in uoce Romatiane aliam uariantem exhibent, 88, 89, 180. Hi duo codices uniformiter singulare habent additamentum, seu potius censuram, ad libellum Nicete quartum aduersus Genethlialogiam, 193. Gennadii tamen fetus hoc additamentum seu censura non est, 196.
    Genethlialogia, quid sit; et quid genethliaci? 193. Genethlialogia plurimum ualuit apud gentiles, 194. Non pauci etiam ex iis qui Christianam religionem amplectebantur, genethliacis aurem prebebant, ibid. Aduersus Genethlialogiam libellum ad competentes scripsit S. Nicetas episcopus Aquileiensis, 195. Antiquiores etiam Patres aduersus genethliacorum nugacitatem stylum acuerunt; necnon et Christianorum principum leges, ibid. Egregius S. Zenonis tractatus ad neophytos, in quo profanitatem genethliacorum in instructionem conuertit neophytorum, 195, 196.
    Gentilitas, et gentiles. De erroribus Gentilitatis libellum scripsit S. Nicetas Aquileiensis; quia suo adhuc tempore, et in Aquileiensi ditione gentiles aderant, contra quos dimicare oportebat, 135, seqq. Multitudo gentilium in toto orbe Romano, quarto et quinto seculo, 137. Quid in ipsa Urbe Roma? 138. Quid in Ecclesia Rauennatensi? 139. Quid in Taurinensi? 140. Quid in Brixiensi? 142. Quid demum in Aquileiensi? ibid. Hic uero expenditur Rufini auctoritas a cl. Zabeo adducta, ut probaret gentilitatem in Aquileiensi Ecclesia non eguisse, Nicete tempore, diligenti impugnatione, 143, seqq. Etiam seculo ineunte sexto in Rauennate urbe pagani erant, qui ueterem idolorum cultum sequerentur, 147. Itidem, eodem cadente quoque seculo, Terracine, non procul ab urbe Roma, paganismus aderat; sicut etiam in Sicilia, Sardinia, et Corsica, 148.
    Georgius Dominicus, editor Martyrologii Adonis, non bene opponit epistolas S. Innocentii, pape I pro astruendo S. Nicete Daci episcopatu in Romatiana ciuitate cis Danubium, 20. In dissertatione quoque historica de Cathedra Episcopali Setie, etc., non recte agnouit episcopales ueras cathedras, et episcopos proprie sedis ac ueri iuris, in tot Latii, et Campanie, et Tuscie Suburbicarie minimis etiam locis, etc., 101, seqq. In suo Adonis Martyrologio iis adheret uiris clarissimis, qui non probant S. Nicete Daci mentionem in Martyrologio Romano additam ad diem uII Ianuarii, 222.
    Gete, barbara gens, Gothi etiam dicti, ubinam siti Nicete Daci tempore? 14.
    Gothi, seu Gothorum pars, ad Christianam fidem perducti; et quomodo? 17. Hinc Gothorum Ecclesia, et Ecclesie Gothice martyres, ibid. Gothorum Ecclesia ubinam sita? ibid. Gothorum episcopus Theophilus, qui Nicene synodo interfuit, ibid. Gothi Christiani in Romanas cis Danubium terras admissi, paganis trans Danubium permanentibus, 18. Gothi Ariani, ibid. In Gothorum gratiam, quarto seculo, quatuor Euangelia in Gothorum linguam translata fuerunt, 159. Gothorum copie militares Arianismo fedate pluries quarto et quinto seculo et Aquileiam, et Aquileiensem agrum occupauerunt, 163.
    Gradus, insula in estuario Aquileiensi. Sedente Augustino Aquileiensi episcopo, proceres Aquileienses Castellum in insule littore construxerunt, 130. In Longobardorum aduentu, Paulus Aquileiensis episcopus in Gradum insulam se recepit cum Thesauris Ecclesie sue, 132.
    Gratie diuine dona per Spiritum sanctum; et gratie necessitas ad salutem, 232.
    S. Gregorius Nazianzenus. Num medium quemdam statum  pro adultis admiserit in alia uita; ubi neque sit gloria, neque pena? 279, 282.

H
    S. Helena, Constantini Augusti mater; quid uirginibus Deo sacris, honoris causa, prestiterit? 236.
    Helias, Aquileiensis antistes, seculo sexto inclinante, templum quoddam paganorum in monasterium puellarum transmutauit, 74, 147.
    S. Hermagoras, protepiscopus Aquileiensis et martyr. Eius Acta, que seuerius habita olim fuerunt a uiris criticis, sincera postmodum iudicarunt alii; quibusdam exceptis sequiore euo additis interpolationibus, 119. In his protepiscopus prouincie Italie factus dicitur a beato Petro S. Hermagoras, ibid. Ad ciuitatem Tergestinam direxit presbyterum et diaconum; et per alias ciuitates similiter fecit, ibid.
    Hieronymiana Martyrologia. uide Martyrologia.
    Hierusalem dicebatur apud Hispanos, in monumentis ecclesiasticis, queuis ecclesia metropolitana, 87.
    S. Hippolytus, episcopus Portuensis, et martyr, Rome episcopus dictus inuenitur; et quare? 97.
    Honorati a S. Maria, de argumento a stylo petito sententia, 6.
    Honorius Augustodunensis, de Scriptoribus Ecclesiasticis, loquitur de Nicea Romaciane ciuitatis episcopo, 185.
    Humanitas in Christo uera, seculo quinto negata fuit ab Eutyche archimandrita, sed eam ante Eutychen negarunt plures alii heretici, 22, 23.
    Hunni. Hunnorum gentis, e Scythia maiori post Tanaim, aduentus in Daciam Transdanubianam, 178.
    Hymnus uirginitatis, quid sit apud sanctum Nicetam? 216.

I
    Illiberitani concilii canon 13, quid decernat de uirginibus que pactum perdiderint uirginitatis? 261. Ex huius canonis disciplina probabiliter S. Nicetas sanciuit suam uirginem lapsam a Deo solo exspectare debere remedium peccati, 285.
    Imperium Occidentale occubuit, Barbarorum opera, anno 476, sancto Niceta Aquileiensem Ecclesiam regente, 164.
    Indictionis nota in lapidibus, quam uarie signata? 78, 79.
    Itala Latina uersio sacrorum Bibliorum. Hec in Occidente obtinuit usque ad sancti Gregorii Magni etatem; ac postea obsoleuit, atque etiam interiit, 6. Hanc nobis restituit, non sine ingenti labore, manentibusque hinc et illinc lacunis, Petrus Sabatierius, ibid. Quid in hac ueteri Latina uersione in textu Euangelico: Ibi erit fletus et stridor dentium? 7.
    Italia. Italie prouincie protepiscopus factus dicitur a beato Petro apostolo S. Hermagoras in eius Actis, 119. Tertiam terrarum Italie partem obtinuerunt Barbari sub Odoacre rege, 165.
    Ianuarius, unus ex episcopis absque sede, qui Aquileiensi concilio interfuerunt anno 381. Idem fortasse est, qui Aquileiensis postea episcopus fnit ante Secundum, proximum S. Nicete antecessorem, 114. Difficultates etatis exemplis et coniecturis soluuntur, ibid., et seqq. Huius Ianuarii Aquileiensis uigorem fidei S. Leo Magnus commendabat, ibid., et 171.
    Iouinus, archidiaconus Aquileiensis; deinde unus fortasse ex episcopis absque sede, qui anno 381 Aquileiensi concilio interfuerunt, 113.
    Iudicium extremum. Num senserit S. Nicetas ad iudicium extremum uenturos absque morte, eos, quos Christi aduentus uiuos repererit? 266. Quenam Grecorum Patrum opinio super hac re? ibid. Quid S. Augustinus, qui rem ex professo sibi proposuit enucleandam? ibid., usq. ad pag. 269. Alii quoque Latini Patres, sancto Nicete contemporanei, id docuerunt quod Nicetas ipse docuisse uidetur de iudicio ultimorum uiuentium, absque preuia morte, 269. Post S. Nicete etatem, quamdiu hec opinio perdurauerit? ibid., et 270. Num senserit S. Nicetas differendam esse iustorum gloriam, et impiorum penam usque ad extremi iudicii diem? 274-277.
    Iustinopolitana Ecclesia. Episcopi Iustinopolitani, in ueteribus monumentis Aquileiensibus, exhibentur ueluti canonici nati metropolitane Ecclesie Aquileiensis, 117, 297.

K
    Kalendaria. Recensentur Kalendaria Aquileiensis Ecclesie, edita in fronte ueterum Missalium Aquileiensium, etc., 225. Kalendarium Aquileiensis Ecclesie seculi decimi tertii uulgauit cl. Althanus in suo opere de Kalendariis, p. 227. Primum Aquileiensis Ecclesie Kalendarium Romani ritus typis editum indicatur, 227 228. Ex Kalendariis potissimum  particularium Ecclesiarum antiquitus coaluere Martyrologia, 230. uide Missalia.

L
    Laurentius ille papa  cui suum Rufinus nuncupauit Commentarium in Symbolum apostolorum, ad quam Ecclesiam pertinuerit? 68. Hic probabiliter unus etiam fuit ex episcopis auxiliariis Ecclesie Aquileiensis. qui fortasse aut Concordie sederit, aut ad Portum Romatinum pro episcopo Aquileiensi, 95. uide Rufinus.
    Lebrunius Petrus. Singularis huius cl. uiri opinio de Symbolo apostolorum quam refellit Muratorius, 240, 241.
    Lectiones proprie ad officium S. Nicete Aquileiensis episcopi, quas uulgarunt agiologi Bollandiani, nullius auctoritatis sunt, et nullius umquamusus fuerunt in Ecclesia Aquileiensi, 183.
    S. Leo Magnus epistolam dedit ad S. Nicetam episcopum Aquileiensem, super uariis necessitatibus Ecclesie ipsius, de quibus consultus fuerat, 9. Ad Flauianum episcopum Constantinopolitanum contra errorem Eutychetis, 24. Ad alios quoque super eadem re, ibid., seqq. Celebritas et auctoritas epistole S. Leonis ad Flauianum; que ueluti Symbolum fidei habita fuit, 27. Textus epistole ad Flauianum collatus cum textu Explanationis S. Nicete, 18, 29. S. Leo non sumpsit a sancto Niceta , que habet in citato textu epistole ad Flauianum contra Eutychetis errorem, 37. Testimonia collegit S. Leo Grecorum et Latinorum Patrum, pro dogmate asserendo uere in Christo Humanitatis, contra Eutychetis errorem: in quibus nichil omnino ullius Nicete, 38. Gennadii omissio grauissima in S. Leone Magno, 82. S. Leonis epistola ad episcopos Africanos; ubi de abusu multiplicandorum episcoporum in paruis obscurisque locis, 107, 108. S. Leo aliquam scriptionem proculdubio a S. Niceta Aquileiensi accepit super Ecclesie sue necessitatibus, 157. Non erat uero cur S. Nicetas responsionem daret epistole S. Leonis, 158. S. Leonis epistola ad episcopum Aquileiensem super suspectis de heresi Pelagiana, 167, 168. Alia eiusdem ad Aquileiensem episcopum Ianuarium, 171. Disputationes eruditorum super duabus epistolis S. Leonis, secunda nimirum ac decima octaua, iuxta editionem Balleriniorum; et quid post rem disputatam inferendum? 170, 171. Expenditur epistola S. Leonis ad Aquileiensem episcopum S. Nicetam, 184. S. Leo explicatam mentionem fecit processionis Spiritus sancti etiam a Filio, 272. Quid de Macedonianis, et de peccato contra Spiritum sanctum? 290.
    Lequienus Michel, auctor Orientis Christiani, exhibet nobis statum Christiane rei in regionibus cis Danubium positis, S. Nicete Daci tempore, 16. Fatetur S. Nicetam Dacum uerbum Dei predicasse gentibus barbaris trans Istrum consistentibus; et nichilominus eumdem Remesiane cis Danubium facit episcopum, ex quodam codice San-Germanensi, quem citat, 18.
    Libellus ad uirginem lapsam, sancti Nicete Aquileiensis episcopi. uide S. Niceas seu Nicetas.
    Liberius papa, beate memorie, Rome, uirginem consecrauit S. Marcellinam, sororem S. Ambrosii; atque ea occasione allocutionem habuit, quam nobis ipse S. doctor seruauit, etc., 254, 255.
    Lirutus Innocentius Maria, auctor Exercitationis, de sero metropoleon ecclesiasticarum Ortu in Occidente, 60. Et Italice dissertationis sopra a primi uescoui Caprulensi, etc., 96.
    Lirutus Ioannes Iosephus plura de duobus Niceis, seu Nicetis Aquileiensibus scripsit: sed pleraque audet, que a uiris clarissimis non probantur, 179, 182, 183.
    Litanie peculiares Aquileiensis Ecclesie, in quibus S. Nicetas inuocatur, 180. Inuocantur etiam cum S. Niceta, sanctus ualerianus et sanctus Chromatius, 226. Alie litanie minores eiusdem Aquileiensis Ecclesie, id est minus prolixe; a quibus absunt hi tres sancti Aquileienses episcopi, ibid.
    Locus lucis, et locus caliginis, ubi anime reseruantur usque in diem iudicii iuxta S. Nicetam; quid reapse sit? Et num ipse senserit differendam iustorum gloriam et impiorum penam usque ad extremi iudicii diem? 274-279.
    Lugdunensis Ecclesia, uel secundo seculo, ad instar Metropolitane fuit, cum suffraganeis suis, sub sancto Ireneo episcopo, 120.
    Lumina. Neophytorum lumina memorat S. Nicetas, 242. Lucem quoque sacrarum uigiliarum, que perstringere oculos posset, 243.

M
    Macedonii heresis. Macedonianismum et Macedonianos impugnat S. Nicetas in Symboli Explanatione, capite 9; tacito tamen Macedonii et Macedonianorum nomine, 40.  Probabiliter Macedonianos indicare uoluit etiam capite 7, atque contra horum errorem communire competentes suos, 290.
    Macedonius quidam, dictus urbis Rome episcopus, sedente S. Cornelio papa; et quare? 97.
    Manichei, et Manicheismus. Aderant in Italia Manichei S. Leonis Magni etate, qui anno 444 contra eos ad omnes Italie episcopos scripsit, 165. Quanta Manicheorum et Manicheismi impietas? 166. Quam seuere habiti Manichei ab ipsis principum legibus? ibid. In Aquileiensi episcopatu fortasse non deerant Manichei, S. Nicete etate, ob infelicem temporum conditionem, ibid.
    S. Marcellina, S. Ambrosii soror, Rome in basilica S. Petri uirginitatis professionem emisit, die Natali Saluatoris nostri, 253. A beate memorie Liberio papa uelationem tunc accepit; qui etiam allocutionem ad eam habuit, 254, 255.
    Marcionite. Unum ex Marcionitarum erroribus uidit cl. Zabeus in uerbis Explanationis S. Nicete, cap. 4, non uero errorem Eutychianum, 165.
    Martyrologia. Testimonia ex Martyrologiis petita, de S. Niceta Aquileiensi episcopo, Proleg. S. Nicete sanctitas, et sanctitatis opinio in qua decessit, ex illius nominis inscriptione in Martyrologiis comprobatur, 217. Martyrologium omnium uetustissimum illud est quod S. Hieronymo tributum fuit, cuiusque duo aut tria prodiere uarie antiquitatis exemplaria, 218. Hieronymiana martyrologia paulo post obitum diui Hieronymi ortum habuerunt, 219. Ipsa nominis alicuius in Martyrologiis recensio, etiam absque ullo seu beati seu sancti titulo, satis testatur de illius indiuidui sanctitate, ibid. Martyrologia antiquitus coaluere potissimum ex Kalendariis particularium Ecclesiarum, 230.
    Matrone nobiles a S. Niceta memorantur in libello ad uirginem lapsam, que sacrarum uirginum oscula in ecclesia petebant, 73.
    Maximus, unus ex episcopis absque sede, qui Aquileiensi concilio interfuerunt anno 381, idem fortasse est, qui Aquileiensis postea episcopus fuit inter Adelphum et Ianuarium, 114. Difficultates, que ex etate oriri possunt, exemplis et coniecturis soluuntur, ibid., seqq.
    S. Maximus Taurinensis. Eius sensus aduersus Eutychianum errorem, conformes sensibus S. Leonis pape in epistola ad Flauianum, et S. Nicete in Symboli Explanatione, 30. Gennadii erratum in S. Maximo Taurinensi, 82. Ex S. Maximi sermonibus intelligimus paganos non paucos eo tempore fuisse in Subalpinorum regione; et maxime inter rusticos in pagis et uillis constitutos, 140, 141. S. Maximus in Homilia de Traditione Symboli explicatam mentionem non fecit processionis Spiritus sancti etiam a Filio; et quare? 270, 271
    Mazochius, canonicus. Eius animaduersio de duarum Mesiarum linguis, 155. De sanctorum corporum inuentione, a qua antiquitus sanctorum canonizatio sumebat initium, 229.
    Mediolanensis Ecclesia. Huius Ecclesie ueneratio erga epistolam S. Leonis pape ad Flauianum, 28. Mediolanensis episcopus S. Eusebius, seculo quinto, ad Attile aduentum, Mediolano aufugit cum clero et populo, etc., 131, 132. Idem fecit seculo sexto S. Honoratus ad Longobardorum aduentum; qui cum clero maiori Ecclesie sue Genuam perexit, ibique sedem fixit, etc., ibid.
    Medium quemdam statum inter beatorum gloriam et damnatorum penas, num admiserit sanctus Nicetas? uid. Status medius, etc.
    Metropolitana quelibet Ecclesia in Hispania, in monumentis ecclesiasticis, Ierusalem dicebatur, 87. Metropolitane ecclesie, ueri nominis atque iuris, sero in Occidente ortum habuerunt, 60, 120. Nihilominus, etiam ante ortum metropolitanarum, ad instar metropolitanarum fuerunt Ecclesie ille maiores, quarum antistites, auxiliares sibi episcopos, ueluti suffraganeos, hic atque illic in propriis diecesibus constituebant, 120.
    Missalia Aquileiensis Ecclesie. Recensentur Missalia tria typis edita Aquileiensis Ecclesie, una cum Rituali libro, 225. uetusta Aquileiensis Ecclesie Missalia et Kalendaria ueterem pre se ferunt Ecclesie morem; solos uidelicet colendi Sanctos Martyres, festo die indicto cum peculiari officio et missa, paucis tantum decursu temporis, iisque celebrioribus inductis confessoribus, 226, 227. uid. Kalendaria.
    Mesia. Mesie due superior et inferior. Ex partibus utrique detractis, ubi sese inuicem contingebant, Daciam suam nouam Aurelianus imperator constituit, cui et Dardaniam addidit, 9, 10. Mesia a Romanis Cereris horreum appellata, 13. In Mesia superiori Latini sermonis olim usus fuit, in inferiori Greci: Latini uero simul ac Greci, S. Nicete Daci etate, in iis duarum Mesiarum partibus,  que una cum Dardania nouam Daciam constituebant, 155.
    Monasterium uirginale. Monasterii uirginalis mentio in libello Ad uirginem lapsam, 73, 244. Monasteriorum uirginalium sub S. Nicete Daci cura, mentio nulla apud S. Paulinum Nolanum, ibid. Aquileie uero, S. Nicete Aquileiensis etate, monasterium uirginale exstitisse, plura sunt que suadent, 74, seqq. Elias Aquileiensis antistes, seculo sexto inclinante, templum quoddam paganorum in monasterium puellarum transmutauit, ibid. S. Paulini patriarche Aquileiensis decreta in synodo anni 796 de Monasteriis puellarum, ac de eorum precipue clausura, 75. Monasterium uirginale Aquileiense, etsi fortasse dirutum in Attilana clade, fuit postea S. Nicete opera probabiliter restitutum, 80.
    Iterum de monasterio uirginali Aquileiensi, eiusque situ, 244. Quid de monasteriorum uirginalium ortu in Occidente? 244, 245. Quid de monasterii uirginalis Aquileiensis antiquitate? 245, 246. Quotenis uirginibus sacris constabat sub S. Niceta monasterium uirginale Aquileiense? 246, 247. Exempla monasteriorum uirginalium numerosorum in Orientis partibus, in Aegypto, in Africa, in Palestina, 247. At non ita eodem tempore in Occidente, atque in Italia ipsa, ibid. Quid de monasterio uirginali Bononiensi? ibid. Quid in Ecclesia Romana, immo et in ipsa urbe Rome? 248.
    Monasteria uirginalia antiquitus sacras edes proprias non habebant; unde uirginibus necessitas prodeundi, ut sacris adessent, 255. Hec tamen monasteria, ut plurimum, proxima erant sacris edibus; ut probatur de Bethlehemitico, et ut coniicitur de Aquileiensi, 256. uide uirginitas, et uirgines sacre.
    Monasterium uirorum, quarto seculo, Aquileie exstabat; in quo Rufinus ac Hieronymus, aliique uiri spectatismi floruerunt, 74.
    Montanistarum error, quo negabant Ecclesie facultatem peccata aliquot grauiora dimittendi. uide Nouatianus.
    Mulierum uanitatem in corporis cultu obiurgat S. Nicetas, eamque graphice describit, 54.
    Muratorius Ludouicus Antonius. Aquileiensem Ecclesiam in merito inter eas enumerat, que, iuxta illum, nimium liberales fuerunt in colendis Sanctorum titulo suis priorum seculorum episcopis, 216. Egregie refellit opinionem Lebrunii de Symbolo Apostolorum a nemine prorsus per quatuor aut quinque priora secula scripto: sed nonnichil et ipse allucinatus est, ex textu potissimum Augustini perperam lecto, etc., 240. Solidissime quoque confutauit, librum Thome Burnetti, de Statu Mortuorum et resurgentium, etc., 275.

N
    Nestorianismus. Etiam Nestorianismus impetitur a S. Niceta in Symboli Explanatione, sed post Eutychianismum, et paucis uerbis, 61. Nestorianismus S. Nicete tempore non audebat se prodere, quia et catholicos et Eutychianos habebat aduersos, 62.
    Niceas multos, Nicetas, Nicetos, Nicas, Nicetios, exhibent nobis Martyrologia Latine Ecclesie, Menologia quoque Grecorum, necnon et Kalendaria, 178.
    Niceas Hypodiaconus Aquileiensis, de quo S. Hieronymus, non est Niceas seu Nicetas qui episcopus fuit Aquileiensis post Secundum, et qui a diuo Leone Magno decretalem epistolam accepit, 55, 178. Proprium huius Aquileiensis hypodiaconi nomen, non Nicetas, sed Niceas est, 179. Hic Niceas hypodiaconus, patria Aquileiensis fuit, 181.
    S. Niceas, seu Nicetas, Dacorum episcopus, et S. Paulini Nolani amicus, non fuit episcopus ciuitatis Romatiane, constitute in Dacia cis Danubium; sed episcopatum gessit trans Danubium, 8 seqq. Ciuitatis Romatiane in Dacia cis Danubium numquam meminit S. Paulinus Nolanus in prolixo carmine quod scripsit ad Nicetam redeuntem in Daciam, 10. Fuit hic S. Nicetas in Dacia Transdanubiana episcopus apostolicus, et ex ordine eorum qui gentium episcopi dicebantur; atque a Romana sede fortasse illuc missus, 11. Fuit e Dardania oriundus, 12. Meminit S. Paulinus gentium barbararum, quas S. Nicetas Dacus ad Christianam religionem perduxit; queque non cis, sed trans Danubium site erant, 12, seqq. S. Paulinus ita describit regionem et gentes ubi Nicetas suus episcopatum agebat, ut Daciam Transdanubianam et barbaras gentes in ea positas intelligamus; nullatenus uero nouam Daciam Romanam et populos in ea degentes, 14, 15. Huius Nicete Daci mentio et elogium in Martyrologio Romano ad diem 7 Ianuarii, 16.
    Noua Dacia Cisdanubiana, S. Nicete Daci tempore, non egebat alicuius episcopi apostolici opera; et quia pagani barbari aut nulli aut pauci ibidem aderant, et quia episcopis propriis ac episcopalibus sedibus abundabat, 16. E contra  in Dacia Transdanubiana, et paganismus inter illas gentes barbaras dominabatur, et nulla episcopalis sedes erat; si unam Gothorum excipiamus Ecclesiam, que procul ad Tanaim sita, ad Daciam proprie dictam non pertinebat, 16, 17, 18. Gentibus trans Istrum positis predicasse S. Nicetam Dacum fatetur Lequienus; et nichilominus eumdem Remesiane cis Danubium facit episcopum, ex quodam Gennadii codice, 18. Quo circiter anno apostolatum suum inchoauerit S. Nicetas inter barbaras gentes trans Danubium, et quo circiter anno obierit? 19. Huius S. Nicete merita predicauit etiam S. Hieronymus; dum Bessorum, Scytharum, Hunnorum, atque Getarum in Christiana fide progressus testaretur, ibidGeorgius Dominicus in suo Adonis Martyrologio non bene opponit S. Innocentii pape I Epistolas duas, pro astruendo S. Nicete Daci episcopatu in Romatiana ciuitate cis Danubium, 20.
    S. Niceas seu Nicetas Dacorum episcopus auctor esse non potuit Explanationis Symboli ad competentes, quam Gennadius tribuit Nicee seu Nicete Romatiane ciuitatis episcopo; quia in ea Eutychiane hereseeos mentio est, quam morte sua sanctus hic Nicetas longe preiuerat, 34. Sancti Nicete Dacorum episcopi etas inquiritur, et annus quo circiter ad superos euolauit; et hoc ex S. Paulini Nolani perpensa etate, ex eiusdem dicendi modis, atque ex multis ipsius S. Nicete meritis inter barbaras gentes, 35, 36. Pomparum et Theatrorum, apud barbaras gentes quas erudiebat, meminisse non poterat S. Nicetas Dacus, 45. Neque illi occasio fuisse uidetur ea dicendi, que habentur in fragmento tertio S. Nicete Gennadiani contra superfluum carnis ornatum, etc., in maribus et in feminis, 51. Libellus ad uirginem lapsam, quem Gennadius tribuit Nicee seu Nicete Romatiane ciuitatis episcopo, S. Nicetam Dacum, Paulini Nolani amicum, auctorem habere non potuit, 73.
    S. Niceas seu Nicetas Dacorum episcopus, et Dardania oriundus, stylum habere non poterat nitidum, comptum, Latinum, qualem in Explanatione Symboli admiramur, 155. In Dacia uero barbara, ubi reapse episcopatum gessit, non erat cur Latino uteretur sermone, barbaris illis gentibus incomperto, 155, 156. S. Nicetas Dacus non est auctor Tractatuum duorum qui sub eius nomine memorantur in Bibliotheca noua Manuscriptorum Labbei, de uigiliis seruorum Dei, ac de Bono psalmodie, 214. Defenditur inuectio huius sancti Nicete Daci in Martyrologium Romanum ad diem 7 Ianuarii a Baronio facta, 222, 223.
    S. Niceas seu Nicetas, quem Gennadius memorat in libro de uiris Illustribus, et quem Romatiane ciuitatis episcopum dicit, non est Niceas seu Nicetas ille Dacus qui sancti Paulini Nolani amicus fuit, etc., 21, seqq. Hic Niceas seu Nicetas in Symboli Explanatione, cap. 4, Eutychianum errorem impugnat contra ueram in Christo humanitatem; de quo errore sermonem habere non poterat Niceas seu Nicetas Dacorum episcopus, 23, seqq. Errorem hunc Eutychianum indicat Nicetas Gennadianus iisdem dicendi modis, quibus S. Leo papa pluribus in locis, 24, 25, 26. Errorem eumdem impugnat Nicetas in Symboli Explanatione iisdem sensibus, iisdem momentis, iisdem pene uerbis, quibus a S. Leone Magno impugnatur in epistola ad Flauianum, 27, 28, 29. Nec non eodem prorsus modo quo idem error post S. Leonem Magnum impugnatus fuit eodem quinto seculo pluribus in locis a S. Maximo Taurinensi et S. Petro Chrysologo in Italia, et a Fausto Reiensi ac S. Auito uiennensi in Galliis, 30, seqq. Inquiritur etas Nicete Daci, ut clarius appareat Nicetam hunc Dacum Explanationis illius auctorem esse non posse, in qua Eutychianus error impetitur, 34, seqq. Non S. Leo a S. Niceta, qui illum precesserit, et Dacus fortasse fuerit; sed S. Nicetas a S. Leone sumpsit, que aduersus Eutychianum errorem scripsit in Symboli Explanatione, 37. Non oportebat quod Nicetas Gennadianus Eutychen expresse nominaret in Symboli Explanatione, 40. Eutychianorum uero pseudecclesiam nec poterat tunc nominare, 40, 41. Memorat Nicetas pompas atque theatra, oblectamenta scilicet Romani orbis, que apud gentes barbaras non obtinebant; queque memorare Nicetas Dacus non potuisset, 45, seqq. Obiurgat nimium corporis cultum, et superfluum carnis ornatum; abusus nempe, qui apud gentes barbaras, easque nouiter ad fidem perductas, haberi non poterant, 51.
    S. Niceas seu Nicetas, Romatiane ciuitatis episcopus a Gennadio appellatus, est dubio procul Niceas seu Nicetas episcopus Aquileiensis, qui S. Leonis Magni tempore floruit, et ad quem eiusdem S. pontificis exstat epistola, 55, seqq. Probatur standum esse, ex premissis, auctoritati codicis Ghisiani, qui S. Nicetam episcopum Aquileiensem auctorem facit Explanationis Symboli ad competentes; eiusdem nempe libelli quinti de Symbolo, quem Gennadius tribuit Nicee seu Nicete Romatiane ciuitatis episcopo, 55, 56. Iudicium Caroli Fea, qui primus eruditis notam  fecit inuentionem in codice Ghisiano Explanationis Symboli, ibid. Si error aut in Gennadio subsit, aut in codice Ghisiano, credendum potius Ghisiano codici, quam Gennadio, 57. Ignoscendum illustribus uiris qui, ante inuentionem Explanationis Symboli in codice Ghisiano, in contrariam iere sententiam, ibid. Explanationis Symboli titulus non est falsatus ab exscriptore, 58. Non est uerisimilis intrusio uocis Aquileiensis in titulo opusculi Explanationis Symboli, ibid. Titulus huius opusculi primeuam suam et originalem sinceritatem ostendit, 59. Opusculum Explationis Symboli ea habet que tempus Nicete Aquileiensis designant, 61. Immo ea etiam que Aquileiensis Ecclesie fetum opusculum illud ostendunt, 63. Hoc secundum probatur ex uestigiis peculiaris Symboli Aquileiensis, que in Explanatione S. Nicete apparent satis manifesta; licet illius Symboli usus, saltem publicus, tunc temporis in Aquileiensi Ecclesia in desuetudinem abiisset, ibid., usque ad 67. Item probatur ex multis que in Explanatione adsunt Rufini Aquileiensis Commentario in Symbolum plane conformia, 67-72. Etiam libellus ad uirginem lapsam, qui germanus est Explanationis Symboli, et a Gennadio citatur inter Nicete Romatiani opuscula, indicia habet tum generalia tum particularia Aquileiensis originis; que propterea Gennadianum Nicetam magis magisque confirment non alium esse quam S. Nicetam Aquileiensem episcopum, 74, seqq.
    Sanctus hic Nicetas in aliquo ex Gennadianis codicibus enuntiatur, non Romatiane, sed Romane ciuitatis episcopus, 93. Hec enuntiatio monere fortasse clarissimum De Rubeis debuisset felicis interpretationis sue pro S. Chromatio Aquileiensi, qui similiter Romanus episcopus dictus fuerat, 94.
    Sanctus Niceas seu Nicetas episcopus Aquileiensis, probabiliter dictus fuit Romatiane ciuitatis episcopus, quia, antequam episcopalem sedem Aquileiensem conscenderet, episcopus fortasse fuerit auxiliaris Aquileiensis Ecclesie ad portum Romatium, seu Romatinum situs, 95, seqq. Hic Romatius seu Romatinus portus, ubi fortasse S. Nicetas, ueluti auxiliaris episcopus Aquileiensis Ecclesie, sedit, antequam Aquileiensem capesceret episcopatum, fuit pro babilius ipse Romatius seu Romatinus Plinii portus, qui ad ostium fluuii eiusdem nominis situs erat, 123. Romatiane ciuitatis episcopus dici quoque potuit S. Niceas seu Nicetas, quia probabiliter ad portum Romatium seu Romatinum sederit non infrequenter, etiam cum Ecclesie Aquileiensis clauum teneret, 124, seqq. Neque repugnat dici posse, et eumdem ad Romatinum Plinii portum prius sedisse ueluti auxiliarem episcopum Ecclesie Aquileiensis; et postea Aquileiensem episcopum constitutum, non infrequenter etiam diuersatum fuisse in portu Romatino nouo, seu potius in eiusdem nominis ciuitate, ibid., et 134. Anno 454, episcopatum Aquileiensem inchoauit S. Nicetas: sed alibi probabiliter, potius quam Aquileie, habitauit, primis saltem episcopatus annis; et fortasse in portu Romatino nouo, qui iam tunc speciem quamdam ciuitatis haberet; unde episcopus ciuitatis Romatiane facile dici potuit, 131.
    Diluuntur criminationes cl. Zabei in S. Nicetam Aquileiensem; parcitatis nempe scribendi, etiam in urgenti necessitate Ecclesie sue, et neglectus responsionis ad S. Leonem, 157.
    Aquileiensis hic episcopus, Niceas est ne dicendus, an potius Nicetas? 179. Quid de illius patria sentiendum? 181. Quo anno Aquileiensem episcopatum adiuit? 182. Quo anno, et quo die ad superos euolauit? 183. Expenditur epistola S. Leonis pape ad eumdem, 184. Opuscula recensentur S. Nicete ex Gennadio, Honorio, atque Trithemio, 185. Quid opusculum S. Nicete primum ad Competentes, quod desideratur, continere potuerit, ex Gennadii indicatione, atque ex consimilibus SS. Patrum lucubrationibus, inquiritur, 187. Similiter de secundo, quod pariter desideratur, de Erroribus Gentilitatis, 189. Item de tertio, quod est de Fide unice Maiestatis, 190. Preclara quedam de hoc opusculo tertio, 191, 192, 193. Quid fuerit opusculum quartum, quod itidem desideratur, Aduersus Genethlialogiam? 193. uix aliud appositum opusculum huius argumenti, quod ad competentes esset, in tota antiquitate inuenitur, 195. Expenditur censura ad hoc S. Nicete opusculum duorum nostrorum Gennadii codicum, et S. Nicetas a Pelagianismi, seu Semipelagianismi nota defenditur, 196, 197. Quid sit opusculum S. Nicete quintum de Symbolo, quod nuper inuentum fuit, explicatur, 198. Num hoc opusculum, seu hic sermo de Symbolo habitus fuerit a S. Niceta ad competentes in Symboli traditione, an uero in eorum redditione, inquiritur, 199, 200. Quid sit opusculum S. Nicete sextum, quod desideratur, de Agni paschalis uictima; et num ad competentes proprie dictos habitum fuerit, an potius ad neophytos seu ad infantes? 200 204. Septimus S. Nicete liber recensetur iamdiu notus, est qui ad uirginem lapsam: eius uices indicantur, eius  epitome datur, eius meritum aperitur, atque eius usus apud ecclesiastice eruditionis cultores, 205, seqq. Fragmenta expenduntur opusculorum S. Nicete, que desiderantur; et cui queque opusculo adiudicanda sint inquiritur, 206, seqq Quis opusculorum S. Nicete stylus? 209, 210. Quo tempore, quoue in loco positus, opuscula indicata scripserit S. Nicetas? 210, seqq. Num, preter opuscula indicata, aliquid aliud elucubrauerit S. Nicetas? 213. Recensentur ea que alibi indicantur de S. Niceta, aut sub alicuius Nicete nomine; et ea quoque que ab eo scripta fuisse coniicimus, 214, 215, 216.
    Sancti Nicete Aquileiensis episcopi uite sanctitas demonstratur, et sanctitatis opinio in qua decessit ex illius nominis inscriptione in Martyrologiis, 217. Quandonam locum obtinuit in Martyrologiis S. Nicetas? 218. Licet ad genuinum et primigenium Hieronymianum Martyrologium S. Nicete nomen non pertineat, uetustissima nichilominus est illius nominis accessio in iisdem Hieronymianis Martyrologiis, 219. Fit satis obiectionibus uirorum clarissimorum, qui in Martyrologiis, ubi ad x kal. Iulii mentio est S. Nicete, etc., uidere uolunt Nicetam Dacum, non autem Aquileiensem; quique S. Nicete Daci mentionem ad diem 7 Ianuarii in Martyrologio Romano positam, posteriorem additionem dicunt pro arbitrio factam, 220, 223. Sancti Nicete sanctitas alia etiam ratione ostenditur, ac precipue ex duobus opusculis que de eodem supersunt, 223, 224.
    Quid nunc de S. Nicete Aquileiensis cultu, maxime uero in Ecclesia Aquileiensi? 224, 230. Fuit satis animaduersionibus eruditorum, atque etiam clariss. Zabei super hac re, 225, seqq. S. Nicete Aquileiensis episcopi  nulle exstant apud nos sacrorum cinerum reliquie; neque constat quod exstiterint aliquando in tam celebri sacrarum reliquiarum thesauro Aquileiensis Ecclesie, 229. Quid inde inferimus cum clarissimo Mazochio? 230.
    Nonnulla expenduntur que a S. Niceta aut minus exacte, aut durius dicta uideri possent, 264, seqq.
    Norisius, cardinalis, non satis accurate scripsit, plurimos fuisse in Aquileiensi Ecclesia ex ordine clericali, qui S. Leonis Magni tempore de heresi Pelagiana erant suspecti, 170. uide Pelagiani, et Pelagianismus.
    Nouatianus, pseudopapa, ordinatus episcopus dicebatur a duobus Aquileiensibus episcopis, Marcello et Alexandro, 109. At hi non alii fuisse ostenduntur quam auxiliares episcopi Ecclesie Aquileiensis, ibid., et seqq. Immo neque Nouatiani ordinatores fuere; et probabiliter neque illius assecle in schismate, 111.
    Nouatianorum error, quo negabant Ecclesie facultatem peccata aliquot grauiora dimittendi; et num S. Nicetas quodam loco ad uirginem lapsam sententiam Nouatianam protulerit? 284, seqq. In re huiusmodi doctrinam distinguere oportet a disciplina, 285.

O
    Oculorum uox in textu euangelico, Ibi erit fletus et stridor dentium, inuenitur apud S. Nicetam in utroque opusculo, 6. Hec uox paucissimorum omnino codicum fuit in ueteri Latina uersione Itala dicta, 7. Huius uocis usus in utroque opusculo germanitatem illorum opusculorum confirmat, ibid. Hanc uocem oculorum, bis a S. Niceta usurpatam in libello ad uirginem lapsam, non animaduerterunt Maurini editores Operum S. Ambrosii, 8. Hac uoce numquam usi sunt, in eodem Euangelico textu referendo, sancti Ecclesie Patres, Ambrosius, Hieronymus, Augustinus, in genuinis Operibus que habemus, ibid.
    Opiliones consules duo; alter anni 453, alter anni 524, 78. Defenditur consulatus primi in inscriptione sepulcrali sacre uirginis Aquileiensis Columbe, ibidem.
    Oratio Dominica. Competentibus ad baptismum, una cum Symbolo fidei, etiam oratio Dominica tradebatur; et etiam de hac oratione sermones ab episcopis habebantur, 152.
    Osopiensis lapis sancte Columbe uirginis. uide S. Columba.

P
    Paganismus. uid. Gentilitas, et Gentiles.
    Pagius Antonius, a Wesselingio notatus ob uocem Romatianam Gennadii, quam uidere uoluisset etiam in Itinerario Antonini, 84.
    S. Pamphili martyris Apologia pro Origene; et quid de eadem sentiret diuus Hieronymus, 4. Sub nomine S. Pamphili, ex uersione Rufini, exstat liber aduersus Mathematicos, etc., 195.
    S. Paulinus Nolanus episcopus, S. Nicete Daci amicus. Eius carmen ad Nicetam redeuntem in Daciam, 10, seqq., 35, 36. Quo anno etatis atque ere uulgaris ad superos euolauit? 35.
    S. Paulinus patriarcha Aquileiensis. Eius concilium Foroiuliense,  et canones duo ad disciplinam uirginalem pertinentes, 75. Huius S. Paulini nomen non inuenitur in kalendario Aquileiensi Ecclesie seculi decimi tertii, 227. Hic uocem Filioque ad Symbolum in Italiam primum inuexit, 273.
    Peccata, et peccatores. Peccata ad mortem ducere docebat S. Nicetas, 234. Peccata sunt grauiora que scandalum prebent fidelibus, queque infideles blasphemare faciunt nomen Domini, 234. Nihil sibi peccatores blandiantur in peccatis ex multitudine sociorum, 234.
    Communis Ecclesie praxis erat, S. Nicete Aquileiensis etate, ut maius et grauius peccatum censeretur, quod inquisitione facta innotesceret, quam si illud ultro peccator confessus fuisset, 258. Ex illius temporis disciplina, aliqua etiam occulta peccata publica erant confessione pandenda, ad publicum subeundum penitentie remedium, 259. Quid inquisitio unc temporis in peccata, atque delatio; et quid ex ea nunc uigeat disciplina? ibid. Quid de peculiari peccato uirginis sacre, que se uiolari clanculum permisisset, ac postea detecta esset inuita? 259, 260. uirginis sacre uiolator, cuius criminis reus censebatur? 263.
    Distinctio communis apud Patres inter peccata in Deum, et peccata in fratres, seu in homines, 285. Inter peccata in Deum, immo inter grauiora huius generis peccata, merito recensebat S. Nicetas peccatum sue uirginis lapse, 285. Quid peccata in Spiritum sanctum? Et num S. Nicetas aliique Patres prorsus irremissibilia dixerint peccata huiusmodi in Spiritum sanctum? 289, 290.
    Pelagiani, et Pelagianismus. Heresis Pelagiana habuit quidem sectatores in Aquileiensi prouincia, uel ab initio seculi quinti, Ecclesiastici ordinis homines, 167. Epistola S. Leonis Magni ad episcopum Aquileiensem anno circiter 442, super suspectis de heresi Pelagiana, ibid. et168. Pelagiani, numquam pseudecclesiam peculiarem sibi constituerunt, ibid., et 169. Pauci erant numero in Ecclesia Aquileiensi sancto Leone Magno pontifice, et ex ordine tantum clericali; neque uero absolute atque aperte Pelagiani, 170. Quid de Pelagianismo in prouincia Aquileiensi, post citatam S Leonis epistolam anni 442? ibid. Quid sedente Aquileiensi episcopo Ianuario; ad quem alia S. Leonis epistola anno 447? 171, 172. Quid demum S. Nicete episcopi tempore, qui ab anno 454 ad 485 Aquileiensem tenuit episcopatum? ibid.
    A Pelagianismi seu Semipelagianismi nota S. Nicetas Aquileiensis episcopus uindicatur, contra censuram duorum Gennadii codicum Foroiuliensium, 196, 197.
    S. Petrus Chrysologus episcopus Rauennatium. Eius epistola ad Eutychen; et eius sensus aduersus Eutychianum errorem, conformes sensibus S. Leonis pape in epist. ad Flauianum, et S. Nicete in Symboli Explanatione, 31. Ex eiusdem S. Petri Sermonibus eruimus paganos non paucos exstitisse tunc temporis in ea Italie parte, et in ipsa sua Rauennatensi diecesi, 139. Eximiis laudibus celebrauit Adelphum seu Delphinum episcopum Aquileiensem in concione habita ad populum Rauennatensem, eodem presente, 217. Preclare suos ueluti gradus constituit in fidei professione; et suum assignat credulitati locum, et quid credulitas ualeat aperit, 265. Quid senserit de iudicio extremo ultimorum uiuentium; num preuia morte, an absque morte sistendi iudicio sint? 269.
    Phantasma. In phantasmate dicebant Eutyches et Eutychiani factam Domini incarnationem, 22, 25. Phantasmaticos Christianos appellabat Eutychianos S. Leo Magnus, 25. Phantasmatis predicator dictus fuit Eutyches a S. Auito uiennensi, 32. Contra Phantasma idem S. Auitus libros scripsit, 33.
    S. Pius papa I, patria Aquileiensis, exhibetur in quadam pictura apud Bosium et Aringhium, ueluti initiationem peragens Christiane uirginis, etc., 251.
    Plinii locus, de Romatino portu et fluuio, 89.
    Penarum eternitas pro impiis, a S. Niceta luculenter asseritur, 232, 233.
    Penitentia, prout est animi affectio, qua peccata detestamur, et pro peccatis Deo libere satisfacimus. Penitentiam lapsis necessariam docebat S. Nicetas, 235. Secundum conscientie molem exhibenda est penitentie magnitudo, ibid.
    Penitentia, prout est ueteris ecclesiastice discipline pars. Communis Ecclesie praxis erat, S. Nicete Aquileiensis etate, ut grauiori penitentia puniretur peccatum aliquod, quod inquisitione facta innotesceret, quam si illud ultro peccator confessus fuisset, 258. Quoti temporis penitentiam indixerit S. Nicetas sue uirgini lapse? 260. Super penitentia publica uirginibus lapsis infligenda expenditur auctoritas S. Cypriani, et canon 13 concilii Illiberitani, 260, 261. Agonem penitentie appellat S. Nicetas cursum penitentialem; et quare? 261. Quibus exterioribus actibus penitentiam publicam agere debebat, ex S. Nicete prescripto,  lapsa uirgo monasterii sui? 261. Quid agere quoque debebat eodem tempore ad concipiendum animo, nutriendumque dolorem perpetrati propudii? 262. Quoti temporis penitentiam publicam indixerit S. Nicetas uiolatori uirginis sacre? 263. Quibus actibus penitentialibus constare debebat huius uiolatoris publica penitentia? 263. In infligendis antiquitus publicis penitentiis ratio habebatur et sexus, et uirium, ibid.
    Penitentia, prout est sacramentum, quo absolutio peccatoribus impertitur. Iuxta ueterem nonnullorum canonum sanctionem, quorumdam criminum reis, neque in exitu uite absolutio impertiebatur, 285, 286. Ex hac ueteri seueritate processit fortasse hodiernus discipline uigor, quo absolutio quorumdam peccatorum, aut summo pontifici, aut locorum ordinariis reseruatur, ibid. uetus illa seueritas non fuit tamen communis totius Ecclesie disciplina: sed nichilominus alicubi obtinebat etiam seculo quinto, atque eadem S. Nicete etate, 286, 287. Eodem quinto seculo modum posuerunt Romani pontifices huic seueritati: ac tandem S. Leo Magnus sanciuit eamdem seruandam esse in posterum tantummodo circa eorum personas qui in Deum a fide discedendo peccarunt, 287, 288.
    Politus Alexander. Nouitatis accusat opinionem sanctitatis Nicete episcopi apud Aquileienses; et cultum non approbat eidem ab ipsis prestitum, si id fecerint absque certo aliquo iudicio Romane Ecclesie, 224.
    Pompe diaboli, quibus ante baptismum renuntiabant ueteres Christiani ante Constantinum Magnum, quid? 44. Quid pomparum uocabulo intelligeretur, postquam pompe ueri nominis, data Ecclesie pace, desierunt? 44 et 45.
    Pomposianum monasterium. Celeberrimi huius olim monasterii bibliotheca, seculo cadente undecimo, possidebat S. Nicete libellum de Fide unice Maiestatis, siue de Ratione Fidei, quem Gennadius memorat, quemque nos desideramus, 191. Cur uero libellus hic S. Nicete, qui in Pomposiano monasterio undecimo desinente seculo exstabat, postea perierit? 193. Duo alia S. Nicete opuscula eadem bibliotheca habebat, eodem cum precedenti libello compacta uolumine, et a scriptoribus ueteribus non memorata, 214.
    Portus Gruarius hodiernus non est portus Romatinus a Plinio indicatus, 91, 92. Portus Gruarius post Attilanam cladem e ruinis Concordie creuit, ibid. Portus Gruarius probabiliter est illa ciuitas Romatiana, de qua Gennadius, 92, 93. Portus Gruarius, melius fortasse dici debuisset portus Romatinus nouus, aut ciuitas Romatiana, ibid. Ad hunc portum Romatinum nouum probabiliter aliquandiu sedit S. Nicetas episcopus Aquileiensis; indeque Romatiane ciuitatis episcopus appellatus fuit, 131. Ad hunc Portum Gruarium hodie sedet episcopus Concordiensis; qui ideo episcopus Portus Gruarii uulgo etiam appellatur, 133.
    Portus Romatinus a Plinio indicatus, trans Concordiam stetit, ad ostium Romatini fluminis, 91, 92. Post Aquileie et Concordie fatum, Romatinus Plinii portus ueluti ab orbe euanuit, 92. Ad hunc Romatinum Plinii portum, ante Aquileie et Concordie fatum, probabiliter sederunt auxiliares episcopi Aquileiensis Ecclesie in hac uenetie parte siti, 123. Et fortasse etiam S. Nicetas, si auxiliaris episcopus Ecclesie Aquileiensis fuit ad portum Romatinum, antequam eiusdem Ecclesie clauum teneret, 124, 134.
    Presbyteri, et presbyterium. Omnes, aut pene omnes presbyterii episcopalis sacerdotes, antiquitus episcopali etiam ordinatione fulgebant, 97. Episcopi mere auxiliares a presbyteris, ut plurimum, non distinguebantur, et presbyteri etiam appellabantur, 100. Concilium Sardicense statuit ut episcopus non constitueretur in pago aut parua urbe, ubi presbyter sufficiebat, ibid. Hoc ipsum recolendum dedit Africanis episcopis S. Leo Magnus, 108. In concilio Aquileiensi anni 381, non plures quam duo presbyteri interfuerunt; et alii omnes fuerunt episcopi, 112. Presbyteri illi, qui in Actis S. Hermagore protepiscopi Aquileiensis dicuntur ab eodem directi ad ciuitatem Tergestinam, et ad alias similiter ciuitates, fortasse erant etiam episcopali gradu donati, 119.
    Prudentius. Num admiserit in alia uita medium quemdam statum pro adultis; ubi neque sit gloria, neque pena, 280, 281.
    Psalmi quinquagesimi recitatio quotidiana indicitur a S. Niceta uirgini lapse monasterii sui; sed usque ad uersiculum decimum nonum, 262. Huius eiusdem psalmi intercisa recitatio, sicut etiam aliorum similiter, prescribitur in antiquis penitentialibus libellis, ibid.
    Pseudecclesie. Pseudecclesias Manicheorum, Cataphrygarum, Marcionistarum nominat S. Nicetas in Symboli Explanatione, 39. Cur non pseudecclesiam Eutychianorum? 40. Pseudecclesias, ut plurimum, non statim ab ertu errorum suorum constituerunt sibi heretici homines;  sed post temporis lapsum, 41. Pseudecclesie Arianorum exemplum, ibid. et 42.

R
    Rauennatensis Ecclesia. Hec ab etate saltem S. Petri Chrysologi metropolis ecclesiastica facta fuit: et nichilomi nus illius antistites ante annum 553 simplici episcoporum titulo appellati fuerunt in papyris, 60.
    Renuntiatio. uide Abrenuntiatio.
    Reseruatio animarum, seu in loco lucis, seu in loco caliginis, ad diem usque aduentus Domini; quid apud S. Nicetam? 275, 279.
    Residentia episcoporum. Liberum olim erat episcopis in propria diecesi quocumque uellent loco permanere, 125, seqq. uide etiam Cathedralis Ecclesia.
    Resurrectio mortuorum. Quid sibi uelint S. Nicete uerba, quod, resuscitatis omnibus, iusta erit bonorum malorumque distinctio; et quod tunc fulgebunt iusti sicut sol, etc., impii uero, etc.? 277, 278.
    Reuelationes diuine, alicui priuate persone de priuatis rebus, sancti Ambrosii et sancti Nicete Aquileiensis etate, minime rare, 132.
    Riphei montes, siue Riphee ore, 13.
    Romana Ecclesia, Romana sedes, Romanus pontifex. Romani pontifices a priscis usque temporibus gentium episcopos ordinabant, pro gentilium conuersione, pag. 11. S. Nicetas Dacus a Romana sede fortasse in Daciam barbaram missus fuit, ut ibi illarum gentium esset apostolus, 11, 15. Auxiliarium episcoporum Romanorum pontificum, qui Rome apud eosdem degebant, et Rome aut urbis Rome episcopi dicebantur, exempla tria, 97, 98. Dicti etiam fuere posterioribus seculis episcopi diecesani sancte sedis apostolice, 98. Alii alterius generis auxiliares episcopi Romanorum pontificum, qui ab ipsis passim constituebantur in Latio et Campania et in Tuscia suburbicaria, etiam in uilioribus oppidulis, 101, 102. Quam arctis limitibus circumscripta esset horum episcoporum auctoritas, 103. Apostolice sedis prouidentia pro nimium multiplicato episcoporum numero in Ecclesiis Africe, 107. Romani pontifices, etiam quinto seculo, dimicare debuerunt aduersus ethnicam superstitionem in ipsa urbe Rome sese extollentem, 138. Romane Ecclesie preconia, ibid. Consultationes synodice Orientis et Occidentis ad apostolicam sedem, 184. Consultationes S. Nicete Aquileiensis episcopi ad eamdem, ibid.
    Romatiana ciuitas; seu potius Remesiana, aut Remisiana, uel Romessiana, in Dacia Cisdanubiana sita erat, 10. Ciuitatis huius non meminit S. Paulinus Nolanus in carmine ad Nicetam redeuntem in Daciam, ibid. uarietates ueterum monumentorum in hac Dacie Cisdanubiane ciuitate nominanda, 84.
    Romatiana ciuitas, a Gennadio memorata in Nicee seu Nicete articulo, non est in Dacia inquirenda, sed in ueteri diecesi, seu prouincia Aquileiensi, 81, seqq. Fortasse non errauit Gennadius, dum Nicetam suum scripsit Romatiane ciuitatis episcopum; sed errauerunt potius illi qui eamdem ciuitatem, non modo extra diecesim et prouinciam Aquileiensem, sed etiam tam procul in Dacia Cisdanubiana quesierunt, 83. At ciuitas illa Dacie in ueterum monumentis numquam Gennadiano uocabulo Romatiana, seu Romaciana dicta fuit, 84.
    Cardinalis Baronius Romatianam ciuitatem Gennadii, Aquileiam esse dixit; et cardinali Baronio nonnulli ex eruditis consenserunt, 85. Longe tamen plures opinionem illius, et opinionis fundamentum in discrimen uocarunt, ut Romatianam Gennadii uno ore in Dacia Cisdanubiana collocarent, 86. Opinio Baronii, seu opinionis fundamentum, etiam in hac litterarum luce, si luberet, posset illustrari et aliquo modo fulciri, ibid. Sed deserendus hoc loco omnino uidetur Baronius, in eo quod Romatianam Gennadii ciuitatem, ipsam uoluit esse Aquileiam; defendendus uero, quod Romatiane ciuitatis nomine ipsum Nicete intellexit Aquileiensem episcopatum, 87. uariantes lectiones uocis Romatiane in editionibus et codicibus Gennadianis, ibid., et 88, 89.
    Quisnam in Aquileiensi amplissima diecesi, S. Nicete tempore, locus, qui respondeat appellationibus Romatiane, etc., etc., que inueniuntur in Gennadii editionibus atque codicibus? 89. Hic locus est portus Romatinus; et locum hunc primus omnium indicauit in sancto Aquileiensi episcopo Niceta noster Lucretius Treus, ibid. uerba Plinii afferuntur de portu Romatino, et uariantes editionum Plinianarum lectiones in uoce Romatinum, ibid. et 90. In Plinii uerba animaduersiones Philippi Cluuerii: item Hofmanni, et Baudrandi sensus de Romatiana urbe, de Romatino fluuio, et Romatino portu, ibid. et 91. Portus tamen Plinii Romatinus post Attilanam cladem ueluti ab orbe euanuit, 92. Portus Gruarius hodiernus, ad eumdem Romatinum  fluuium situs, probabiliter est illa ciuitas Romatiana quam Gennadius memorat in Niceta, 92, 93. uide Portus Romatinus, et Portus Gruarius. uide etiam De Rubeis.
    Probabiliter ad portum Plinii Romatinum se recepit S. Chromatius Aquileiensis episcopus, anno presertim 400, quo Aquileiensis ager patuit barbarorum copiis, Alarico duce; ubi etiam cum moram fortasse traxerit diuturniorem, Romatinus, seu Romatius episcopus dici potuit, potius quam Romanus, 129. Ad portum uero Romatinum nouum, siue Gruarium probabiliter episcopatum suum Aquileiensem inchoauit S. Nicetas, ibique etiam diuturnam traxi moram, aut iterato ibidem etiam rediit, unde Romatiane ciuitatis episcopus dici potuit, et ita a Gennadio quoque nuncupari, 131. Exempla aliquot in hanc rem ex Ecclesia Mediolanensi; item ex Concordiensi, ac demum ex ipsa Aquileiensi Ecclesia, ibid., seqq.
    De Rubeis Bernardus Maria, Aquileiensium rerum illustrator, Baronii opinionem impugnauit de ciuitate Romatiana Gennadii, 86. Difficultatem nuncupationis Romani episcopi in S. Chromatio episcopo Aquileiensi apte diremit, ut eum potius Romatinum patria diceret, ex Romatino portu Aquileiensis ditionis, 93. Cur uero nichil saltem huiusmodi excogitauit pro sancto Niceta, quem Gennadius dixit Romatiane ciuitatis episcopum, aut etiam Romane, ut in aliquo codice? 94. Duos Aquileienses episcopos nuncupatos, Marcellum et Alexandrum, reiecit; sed ad auxiliarium episcoporum disciplinam animum non aduertit, 109, seqq.
    Rufinus Aquileiensis. Eius Commentarius in Symbolum apostolorum, et huius Commentarii laudes, 67. Quo anno, quoue in loco positus Commentarium illum elucubrauerit, nichil compertum apud scriptores, 68. Ab initio Commentarium hunc innotuisse Aquileiensibus dubitari nequit, 69. Rufini Commentarium ueluti data opera in compendium redegit uenantius Fortunatus in sua Symboli expositione, 68, 69. Multa Rufini Commentario conformia in explanatione S. Nicete, 70, 71. Probabiliter dum Aquileie presbyterum ageret Rufinus, Commentarium illum suum concinnauit, 143. Rufinus in Commentario data opera et diligenter impugnauit gentilitatem, ibid. seqq, Rufinus Aquileie baptismum accepit, non a S. ualeriano episcopo, sed a S. Chromatio tunc Aquileiensi presbytero, 150. In Commentario suo rationem affert cur Aquileienses presules Symbolo apostolorum inseruerint nota Aquileiensis formule additamenta, 160, 161. Explicatam quoque mentionem fecit processionis Spiritus sancti etiam a Filio, 273.

S
    Sabatierius Petrus, Itale Latine uersionis editor, uocem oculorum in textu Euangelico, Ibi erit fletus et stridor dentium, bis tantum usurpatam uidit apud ueteres, ideoque eam in textu Itale sue non admisit, 7.
    Saluianus. Quid de Treuirensium insania erga circensia ac theatralia spectacula, in ipso euerse Urbis excidio? 49, 50. Num medium quemdam statum admiserit Saluianus pro adultis in alia uita, ubi neque sit gloria, neque pena? 282, 283.
    Sancti et sanctorum cultus. Omnes episcopi antiquitus sancti et sanctitatis titulo uiuentes donabantur, 216. Non ideo tamen omnes post mortem sanctitatis cultum obtinebant, exceptis episcopis martyrii gloria coronatis, ibid. Tres tantummodo sunt Aquileienses episcopi non martyres quinque priorum seculorum, qui sanctitatis cultum obtinuerunt, ibid. Exempla afferuntur Aquileiensium episcoporum quinti seculi, qui quamuis et sancti et sanctitatis titulo uiuentes honorati fuerint, sanctitatis cultum post mortem minime obtinuerunt, 217. Sanctitatis alicuius testimonium est, ipsa illius nominis in Martyrologiis recensio, ibid. Et hoc, etiamsi recenseatur absque ullo seu beati seu sancti titulo, 219. Sancti ac beati denominatio in ueteribus Martyrologiis non est estimanda iuxta uigentem Ecclesie disciplinam, qua beati inferiores gradu a sanctis censentur in cultu, 220. Quenam antiquitus ratio fuerit colendi sanctos, cum uiris clarissimis inuestigatur, 225. Soli sancti Martyres antiquitus in Ecclesia colebantur, festo die indicto cum peculiari officio et missa, paucis tantum, decursu temporis, eisque celebrioribus, inductis confessoribus, 226, 227. Sanctorum non martyrum paulo antiquiorum canonizatio ab inuentione corporum sumebat initium, 229.
    Sanctorum merita et orationes pro nobis a S. Niceta asseruntur. Sanctorum inuocationem docet, 233.
    Sardicensis concilii canon 6, de non constituendis episcopis in pagis uel paruis urbibus, sed tantum in urbibus populosis et episcopatu dignis, 101.
    Scythe, barbara gens, ubinam positi? 14.
    Sidonius Apollinaris in Epitaphio Claudiani Mamerti fratris S. Mamerti episcopi uiennensis eum uocat antistitem  ordine in secundo, id est, ut uidetur, episcopum auxiliarem S. Mamerti fratris illius, 99.
    Sirmondi opinio, non fauet episcopis auxiliaribus, 99.
    Spiritus sanctus. Spiritus sancti processio, etiam a Filio. Huius processionis Spiritus sancti etiam a Filio, explicate non meminit S. Nicetas Aquileiensis in sua Symboli Explanatione; sed id commune habuit cum aliis Patribus, tum eiusdem, tum anterioris etatis, 270. Cur S. Nicetas aliique Patres, processionis Spiritus sancti etiam a Filio explicate non meminerint, ibid. 271. Non ideo tamen S. Nicetas, aliique Patres, negate processionis Spiritus sancti etiam a Filio argui possunt, 271, 272. Fides processionis Spiritus sancti etiam a Filio, communis erat professionis, S. Nicete etate; licet explicate in Symbolo non traderetur, ibid., 273. S. Nicetas nichilominus huius processionis sancti Spiritus etiam a Filio mentionem quamdam fecisse uidetur, 273. uid. Filioque.
    Status medius in alia uita, ubi neque sit gloria, neque pena. Huncne statum in alia uita admisit S. Nicetas? 279. Expenduntur complures sanctorum Patrum, tum Grecorum, tum Latinorum, Nicete similes dicendi modi, ibid., usque 282. Cum Iacobo Billio recto sensu donantur tum sancti Nicete, tum aliorum Patrum, scriptorumque, in hanc rem aut ambigua, aut non satis aperta loca, 282, 283. uerba eorumdem ambigua, aut non satis aperta, clarioribus aliis explicantur, maxime uero in S. Niceta, 283, 284.
    Stylus cognoscendorum operum optima regula, 4. Ex stylo germanitatem agnoscimus opusculorum S. Nicete, de Symbolo, et ad uirginem lapsam, 5. Aliquid preter stylum in diiudicandis scriptionibus desiderari solet, 6. Stylus Explanationis Symboli Nicetam auctorem illius prodit Aquileiensem, potius quam Dacum, 154. Stylus opusculorum S. Nicete perpenditur, et sui generis stylus asseritur, 209, 210.
    Suffraganee Ecclesie, et suffraganei episcopi. Suffraganee cathedrales ecclesie metropolis Aquileiensis, ibi decursu temporis, ut plurimum, erecte fuerunt, ubi primitus auxiliares episcopi pro eadem Aquileiensi Ecclesia sedere consueuerant. 116. Episcopi quatuor suffraganearum cathedralium Ecclesie Aquileiensis, in monumentis duodecimi et decimi tertii seculi, recensentur ueluti canonici nati Aquileiensis Ecclesie, 117. Adsunt exempla episcoporum et archiepiscoporum in Gallia, qui canonici erant ecclesie sancti Martini Turonensis: nec non et episcoporum prouincie Cantuariensis in Anglia, qui canonici erant metropolitane ipsius Cantuariensis Ecclesie, ibid. At canonicatus in Aquileiensi Ecclesia quatuor suffraganeorum episcoporum eiusdem Ecclesie, indicare uidetur Aquileiensem eorum originem, ab eo tempore quo, auxiliares cum essent episcopi, ibidem fortasse constituti pro episcopo Aquileiensi, de eiusdem Aquileiensis Ecclesie gremio censebantur, ibid., et 118. Suffraganee Ecclesie in Occidente quodammodo exstiterunt, etiam antequam earumdem Ecclesie matres metropolitanarum nomine et dignitate gauderent, 120. Modus aperitur quo suffraganee Ecclesie primitiue in Christiano orbe surrexerunt, et quo etiam efformate fuerunt suffraganee ecclesie metropolis Aquileiensis, 121. Quibus honoris significationibus suffraganee Ecclesie, maxime uero suffraganee Aquileiensis prouincie, coluerint antiquitus metropolitanam? 121, 122. Filios uocabat suffraganeos episcopos suos, sed singulari exemplo, Folcus quidam Rhemensis archiepiscopus seculo decimo, ibid.
    Symbolum apostolorum. Symbolum apostolorum Ecclesie Aquileiensis, in quo differebat a ueteri Symbolo apostolorum communi Romano? 63. Sancti Nicete tempore iam obsoleuerat usus Symboli Aquileiensis in ipsa Aquileiensi Ecclesia, maxime uero in publicis Symboli expositionibus, 64. Probabiliter multo etiam ante S. Nicete episcopatum cepit in Ecclesia Aquileiensi Romanum Symbolum preualere, ibid. Etiamsi S. Nicete etate Romanum Symbolum publice in Aquileiensi Ecclesie traderetur, non ita tamen obsoleuerat uetus Aquileiensis formula, ut ea priuati non uterentur, et ut Ecclesie eiusdem presules ipsius additamenta quandoque non adhiberent, explicationis gratia, in Romani Symboli explanationibus, 66. Ubi in Romani Symboli explanationibus uestigia adsint ueteris Aquileiensis Symboli, non immerito eedem explanationes censeri possunt Ecclesie Aquileiensis fetus, ibid. Apostolorum Symbolo additamenta inseruerunt Aquileienses presules, ut obuiam irent quibusdam heresibus, quibus facilis esset accessus apud Aquileienses, ac probabiliter commercii causa, 160, 161.
    Symboli apostolici expositiones, alie erant domestice ac priuate, alie publice et solemnes, 151. Priuatas dabant competentibus inferiores clerici, ac presertim diaconi; publicas semper, aut fere semper, et ex munere proprio  episcopi, 151, 152, 153. Symbolum competentibus oretenus tradebatur; a competentibus oretenus reddebatur, uetito prorsus quocumque scripte pagine adminiculo, 238, seqq. Atque hec eadem erat Aquileiensis Ecclesie disciplina, 240. Quamdiu hec disciplina in Ecclesia perdurauerit, ac presertim in Ecclesia Aquileiensi? 241.
    Symbolum fidei sanctus Nicetas appellat pactum a competentibus cum Domino factum, 242. Appellat quoque commonitorium fidei, 242.

T
    Tergestina Ecclesia. Tergestini episcopi, in ueteribus monumentis Aquileiensibus, exhibentur ueluti canonici nati metropolitane Ecclesie Aquileiensis, 117, 295. Ad Tergestinam ciuitatem presbyterum et diaconum primus direxit, apostolico euo, S. Hermagoras protepiscopus Aquileiensis, 119.
    Theatrum. Theatris instructa fuit Aquileiensis urbs ante Attilanam cladem, et fortasse etiam postea, 48, 49. Theatra frequentia erant in minoribus etiam urbibus ac municipiis, atque exstabant interdum in ipsis pagis, 48.
    Theophilus, Gothorum episcopus. uide Gothi.
    Treus Lucretius, auctor operis cui titulus: Sacra Monumenta prouincie Fori-Iulii, omnium primus Romatianam Gennadii et Martyrologii Romani ciuitatem in Aquileiensi Ecclesia inuenit, 89.
    Trithemius Ioannes. Eius de S. Niceta testimonium in opere de Scriptoribus Ecclesiasticis ex editione Fabricii, 185. Quid uero peculiare in editione Francofurtiensi 1601, typis Wechelianis? 182. Libellum S. Nicete primum ad competentes, quem Gennadius describit, unico uocabulo Preparatorium appellat Trithemius, 187.

U
    Urbis Rome et Rome appellatione donabantur antiquitus in Hispania quelibet regie urbes, 86.
    Urbis Rome et Rome episcopi, priscis seculis dicebantur auxiliares episcopi pontificum Romanorum, qui Rome degebant apud eosdem, 97, 98.

u
    S. ualerianus Aquileiensis episcopus. Eo sedente, ac presidente una cum S. Ambrosio Mediolanensi episcopo, celebratum fuit Aquileiense concilium anno 381, 112. Ad hunc ualerianum probabiliter pertinebant aliqui ex episcopis absque sede, qui huic concilio interfuerunt, 113. Non baptizauit Rufinum, quia tunc aberat Aquileia, religionis causa, 150. S. ualeriani nomen abest a Kalendariis et Missalibus typis editis Aquileiensis ritus; et nichilominus astruitur illius cultus in Aquileiensi Ecclesia, 225, 226. Huius sancti episcopi nulle in Aquileiensi Ecclesia note sunt, aut fuerunt preteritis seculis, sacrorum cinerum reliquie, 229.
    uelatio coniugalis, quid apud ethnicos Romanos? quid apud Christianos? 249, 250.
    uelationis mulierum in Ecclesia preceptum ab Apostolo factum, ad uirgines etiam Deo dicatas Tertullianus extendit; et quare? 249.
    uelatio uirginalis. uide uirginitas, et uirgines Sacre.
    uenantius Fortunatus, in sua Symboli Expositione, ueluti data opera, in compendium redegit Commentarium Rufini in Symbolum apostolorum, 68.
    uercellensis Ecclesia. Monasterium uirginale uercellense, S. Eusebii nuncupatum, primum in Occidente asseritur in quodam libro, etc., 245.
    uestimenta subtilia reprehendebat S. Nicetas in fidelibus sibi commissis: quid uero per hanc uestimentorum subtilitatem? 52. Horum uestimentorum abusus apud barbaras gentes non uidetur obtinuisse; facile uero apud Aquileienses, etiam post Attilanam cladem, 52, 53.
    uigilie sacre. uigiliarum sacrarum usum in Aquileiensi Ecclesia uigentem memorat sanctus Nicetas, 242.
    uirginitas et uirgines sacre. Ex libello S. Nicete ad uirginem lapsam eruditi omnes sumpserunt, qui argumentum illustrarunt de sacris uirginibus, earumque cetibus ac instituto, 72. uirginitas culta a muliebri sexu apud Aquileienses, 74. De uirginibus, seu sacratis, seu non sacratis, quid sancitum fuerit in concilio Foroiuliensi anni 796, sub S. Paulino patriarcha Aquileiensi? 75. S. Columba, uirgo sacra Aquileiensis Ecclesie, que nonagenaria obiit anno 453, eiusque inscriptio sepulcralis, 76, 77. Quid de uirginitatis proposito, ac de uirginibus sancti Patres? 235. Quid uirgo sacra apud S. Nicetam fuerit? 235. Quid uirginale corpus in ore eiusdem atque aliorum Patrum? ibid. Quid uirginitatis gloria et uirgines Deo sacre in hominum opinione priscis seculis? 236. Quanta cura probarentur puelle, antequam ad uirginitatem Deo dicandam admitterentur? 236. Quid de uirginitatis proposito solemniter explicito, S. Nicete etate, Ecclesie doctrina ferebat? 237, 238.  Quenam etas requirebatur in puellis ut ad uirginitatis propositum emittendum admitterentur? 246.
    In uelatione solemni sita erat uirginalis propositi publica et plena professio, 248, 249. Quid uelatio uirginum indicaret; et unde sumpta hec uelationis in uirginibus ceremonia? ibid. uelationis uirginum monumenta, primi et secundi seculi, in Ecclesia Romana, 250, 251. uirginum uelamen sacrum ac sanctum appellauit antiquitas: et unde illius sanctitas ueniebat? 251. Plura de hoc uelamine uirginali traduntur, que formam illius, materiam, qualitatem usumque respiciunt, ex quodam potissimum Tertulliani textu, 251, 252. uirginum uelatio, consecratio antiquitus dicebatur; et ita semper appellata fuit, 252. Hec uero ad diuinum altare peragebatur, ac maxime die sancta Dominice Resurrectionis, 252, 253. Die quoque Natali Saluatoris nostri agebatur hec solemnitas; cui demum alie quoque festiuitates prestitute fuerunt, ibid. Quid uero de habitu sacrarum uirginum? ibid., et 254. Quis sacrarum uirginum initiator? ibid. uirginum initiationem comitabatur episcopi ad eas allocutio, 255. uide Crines sacrarum uirginum.
    Processus uirginum in ecclesiam, choro facto, ad hymnorum spiritalium cantum, ad lectiones celestes, et etiam ad sacras uigilias noctis, 255. Cautiones a patribus inculcate et a uirginibus adhibite pro ipso ad ecclesiam accessu, 256. Die tantum Dominico ad ecclesiam procedebant uirgines Bethlehemitici monasterii, ibid. In ecclesia uero sacre uirgines omnes simul uno loco aderant; qui locus in ecclesia Aquileiensi erat etiam tabulis separatus, ac peculiari elegantia ornatus, 257. Ad hunc locum matrone religiose ac nobiles ueniebant, ut a sacris uirginibus osculum pacis acciperent, ibid. Episcoporum peculiaris cura erga sacras uirgines; ac presertim S. Nicete episcopi Aquileiensis erga sacras uirgines monasterii sui. 257, 258.
    uirginem sacram que se uiolari permisisset adulteram dixerunt sancti Patres, 259, 260. Bis adulteram appellauit S. Nicetas suam uirginem lapsam; et quare? ibid. Ad peculiarem honorem seruandum integre uirginitatis nulla uiduarum admittebatur ad uelum accipiendum; et uirgines ipse que uirginitatis iacturam fecissent absque propria culpa, amplius in uirginum cetu ac numero non habebantur, ibid. In uirgines sacras, que pactum uirginitatis sua culpa non seruassent, semper animaduertit antiquitas seuerioribus penis, ibid. uide etiam Peccata, Penitentia.
    uita eterna extra unam catholicam Ecclesiam comparari non potest, 232. In hac tamen etiam catholica Ecclesia uita eterna solis est fidelibus et caste uiuentibus preparata, ibid.
    uiuos et mortuos. Quomodo hec uerba Symboli explicauerit Rufinus Aquileiensis in suo Commentario in Symbolum apostolorum? 71. Quomodo S. Nicetas in Symboli Explanatione? 266. Quomodo S. Augustinus aliique Patres? ibid., usque ad 270. uide Iudicium Extremum.

W
    Wesselingius Petrus, editor atque illustrator Itinerarii Antonini, opinionem carpit Antonii Pagii, qui in eodem Itinerario, pro uoce Remisiana, uidere uoluisset uocem Gennadii Romatiana, 84.

Z
    Zabeus Ioannes Prosdocimus, peculiari sua dissertatione uenetiis edita anno 1803, probandum sibi proposuit Explanationem Symboli tribuendam probabilius esse sancto Nicee Dacorum episcopo, quam beato Nicete episcopo Aquileiensi, 1. In eorum sententiam iuit, qui Niceam seu Nicetam, a Gennadio appellatum Romatiane ciuitatis episcopum, alium ab Aquileiensi Nicea seu Niceta dixerunt, eumque propugnarunt illius in Dacia ciuitatis episcopum, que Remisiane, aut parum dissimili alio nomine appellatur; eumdemque propterea qui S. Paulini Nolani amicus fuit, 1. Agnouit Zabeus germanitatem duorum opusculorum Romatiani Nicete que extant; Explanationis scilicet Symboli, et libelli ad lapsam uirginem, 5. In uerbis S. Nicete, Explanationis cap. 4, non animaduertit Zabeus confutationem nouiter exorti Eutychiani erroris; sed obiter tantum aspexit reprobationem ueterum illorum hereticorum, qui ueram in Christo humanitatem negarunt, et ita quodammodo Eutychi preluserunt, 27. uerba tituli ex codice Ghisiano, Beati Nicete Aquileiensis episcopi, gratis asserit Zabeus conuerti debere in, Beati Nicete uel Nicee Romatiane in Dacia episcopi, 56. Titulum Explanationis frustra falsatum putat ab illius exscriptore, qui uocem Aquileiensis arbitrario addiderit, 58. Non esse S. Nicete Aquileiensis Explanatianem Symboli ostendere nititur Zabeus, quia in ea non peculiare Symbolum Ecclesie Aquileiensis explanatur, sed commune Symbolum uetus Ecclesie Romane: neque aduertit Symbolum Aquileiense S. Nicete tempore iam in desuetudinem abiisse, quoad publicum  eiusdem usum, ut Romano Symbolo locum daret, 63. uocem Impassibilis, Aquileiensis Symboli, in Explanatione S. Nicete adhibitam, Zabeus non uidit, 67. uoces alias, ex Aquileiensi Symbolo a S. Niceta in Explanatione usurpatas, que indicia sunt Aquileiensis originis Explanationis illius nullius momenti existimat pro asserendo eidem Nicete Aquileiensi episcopatu. ibid. uarietates ueterum monumentorum in signanda Dacie ciuitate, cuius episcopus perhibetur Nicetas Gennadianus; inter quas ipsa Gennadii Romatiana seu Romaciana locum non habet, 84.
    Capite 7 data opera fit satis Zabei momentis contra Aquileiensem Nicee seu Nicete Gennadiani episcopatum, 134, seqq. Non probat Zabeus Aquileiensem episcopum quinto seculo non habuisse cur gentilitatem libello apposito aut data occasione impugnaret, prout impugnauit Gennadianus Nicetas, 135, seqq. uide Gentilitas et Gentiles. Barbare et efferate gentis epitheta non conueniunt Dacorum populo cis Danubium sito, ubi Nicete Gennadiani episcopatum figit Zabeus, 136. Non euincit Zabeus, non consueuisse Aquileienses episcopos per seipsos Symboli explicationem catechumenis tradere, 150. Non innititur ueritati Zabei assertio, quod ii tantum episcopi consueuerint per seipsos explicationem Symboli tradere catechumenis, aut quibus fuerit familiare loqui ex tempore, aut quibus consuetudo scribendi calamum effecerat promptiorem, 153. Stylus opusculorum Nicete Gennadiani Zabeo non suffragatur, ut eumdem astruat non Aquileiensem fuisse, sed Dacum: quinimmo Aquileiensem illum fuisse, potius quam Dacum, ex stylo ipso cognoscimus, 154. Defectum exercitationis in scribendo non probat Zabeus in Aquileiensi Niceta, ex criminationibus quas eidem apponit; parcitatis nempe scribendi, etiam in urgenti necessitate Ecclesie sue, et neglectus responsionis ad epistolam S. Leonis 157. Obiectiones ex Latino sermone, quas preuidet  Zabeus non soluit: quinimmo Ulfile episcopi factum, quod sibi Zabeus obiicit, tale est, ut omnino contra illius sententiam faciat, 159. Iterum barbaras ferasque nationes perperam appellat populos noue Dacie cis Danubium; et Dacos barbaros cum Romanis confundit, 160. Nihil omnino probat contra Aquileiensem Nicete Gennadiani episcopatum mentio que in Explanatione habetur Marcionitarum, Cataphrygarum, Manicheorum, et erroris etiam Arianorum, 160, seqq. Immo rem nostram agit Zabeus, dum Marcionitarum, Cataphrygarum ac Manicheorum errores obtinuisse asserit inter barbaras Dacorum regiones, etc., 164, 165. Hos enim errores barbare gentes secum in Italiam tulerunt, atque in Aquileiensem ditionem, in tot eorum irruptionibus, etc., ibid. Manichei uero, etsi non barbari, Nicete etate in Aquileiensi episcopatu adesse poterant, ob infelicem illorum temporum conditionem, 166. Non erat cur Pelagianorum aut Pelagianismi mentionem faceret S. Nicetas Aquileiensi in Explanatione capite 10, ubi de pseudecclesiis hereticorum et schismaticorum; et quare? 167, seqq.
    Nouum S. Nicete Aquileiensis cultum probare nititur Zabeus in ipsa Aquileiensi Ecclesia, ex defectu Nicete nominis in omnibus Kalendariis ac Missalibus propriis Aquileiensis Ecclesie, que supersunt: sed huic animaduersionis fit satis, 224.
    Zaccaria Franciscus Antonius perperam Fontaninum criminatus est super interpretatione inscriptionis sepulcralis sacre uirginis Aquileiensis Columbe, 78.
    S. Zeno, ueronensium episcopus. Egregius illius tractatus, seu sermo, de duodecim Signis, ad neophytos post baptismum, 195, 196.
    S. Zosimus, Romanus pontifex, anno 418, tractoriam euulgauit aduersus Pelagii ac Celestii errores, 167.







ORDO RERUM QUAE IN HOC TOMO CONTINENTUR.



S. PETRUS CHRYSOLOGUS.
    Seb. Pauli prefatio in nouam hanc editionem. 
    uITA S. PETRI CHRYSOLOGI, ex Libro Pontificali AGNELLI. 13
    CAPUT PRIMUM. Ibid
    CAP. II.---Petri Chrysologi ordinatio celitus imperata. 16
    CAP. III.---Aedes Petro curante constructe. Eiusdem cum Proiecto Corneliense synchronologia. S. Barbatiani funus. 17
    CAP. Iu.---Petrus mortem suam preuidet, predicitque. Forum Cornelii pergit ibique decedit. Locus sepulcri. 18
    Obseruationes Bacchinii abbatis ad uitam Petri Chrysologi ex Agnelli Pontificali. 19
    uITA PETRI CHRYSOLOGI, ex Castillo. 27
    § PRIMUS.---Chrysologi patria, ortus et nomen proponuntur. 27
    § II.---Chrysologi educatio, ad episcopatum Rauenne electio et eiusdem consecratio referuntur. 30
    § III.---uaria Chrysologi episcopi Rauennatis gesta uirtutesque referuntur. 34
    § Iu.---De pretiosa Chrysologi morte eiusque sepulcro glorioso. 37
    § u.---De scriptis diui Petri Chrysologi. 40
    uITA PETRI CHRYSOLOGI per Dominicum Mitam. 45
    SCHeNEMANNI NOTITIA, in qua locus, tempus et forma omnium editionum S. Petri Chrysologi indicantur. 79
    DISSERTATIO de Metropoli ecclesiastica Rauennatensi, per Ios. A. Amadesium. 91
    Proemium. Ibid.
    CAPUT PRIMUM.---Utrum Mediolanensi Ecclesie subiecta fuerit Ecclesia Rauennas quatuor prioribus ere Christiane seculis. 92
    CAP. II.---De litteris Clementis II, Romani pontificis preeminentiam in conciliis Rauennati episcopo super Mediolanensem asserentis. 111
    CAP. III.---Quid operari liceat de origine Metropolitice dignitatis in Ecclesia Rauennatense. 145
    CENSURA Sermonum Petri Chrysologi. 179
    PETRI CHRYSOLOGI SERMONES. 183
    SERMO PRIMUS.---De duobus filiis, prodigo et frugi, et primo de abscessu prodigi a patre. 183
    SERM. II.---De eisdem, ubi de reditu filii ad patrem. 187 
    SERM. III.---De eisdem, ubi de occursu patris ad fiilium. 190
    SERM. Iu---De eisdem, ubi de liuore senioris filii in prodigum redeuntem. 194
    SERM. u.---De eisdem, Iudeum et Gentilem figurantibus. 197
    SERM. uI.---De letitia ob inductionem gentium ad fidem et gratiam. In Psalmum XCIX. 202
    SERM. uII.---De hypocrisi et eleemosyna. In illud Matthei uI: Cum ieiunatis, nolite fieri sicut hypocrite tristes. 205
    SERM. uIII.---De ieiunio et eleemosyna. 208
    SERM. IX.---De eisdem. In illud Matthei. Attendite ne iustitiam uestram faciatis coram hominibus. 211
    SERM. X.---De infidelibus ad baptismum ducendis. In Psalmum XXuIII. 214
    SERM. XI.---De ieiunio et tentationibus Christi. 219
    SERM. XII.---De eisdem. 222
    SERM. XIII.---De eisdem. 226
    SERM. XIu.---De fructibus eleemosyne. In Psal. XL. 231
    SERM. Xu.---De centurione. 234
    SERM. XuI.---De duobus demoniacis. 238
    SERM. XuII.---De demoniaco. 243
    SERM. XuIII.---De socru Petri infirma et sanata. 246
    SERM. XIX.---De scriba, cui Christus sequi se non permisit. 249
    SERM. XX.---De sedata maris tempestate. 253
    SERM. XXI.---De eadem. 257
    SERM. XXII. De terrenorum cura despicienda, deque seruo uigili. 259
    SERM. XXIII.---De terrenorum cura despicienda, et promissione Regni. 263
    SERM. XXIu.---De seruo uigili et felicitate regni Dei. 266
    SERM. XXu. De terrenorum cura despicienda, et promissione regni. 269
    SERM. XXuI.---De fideli dispensatore. 272
    SERM. XXuII.---De scandalo tollendo. 275
    SERM. XXuIII.---De Matthei publicani ac diuitis uocatione, et de Christo cum publicanis manducante, et apostolos pauperes eligente. 278
    SERM. XXIX. De eisdem, et de auro. 281
    SERM. XXX.---De eisdem. 284
    SERM. XXXI.---De phariseorum et discipulorum Ioannis ieiunio. 287 
    SERM. XXXII.---De eo qui habebat manum aridam, 289
    SERM. XXXIII.---De filia archisynagogi, deque muliere sanguinis profluuio laborante. 292
    SERM. XXXIu.---De eisdem. 296
    SERM. XXXu.---De muliere profluuio sanguinis obnoxia, 299
    SERM. XXXuI.---De hemorrhoissa, et filia archisynagogi. 301
    SERM. XXXuII.---De Ione prophete signo. 303
    SERM. XXXuIII.---De iniuria equo animo toleranda, 306
    SERM. XXXIX.---De Perseuerantia orationis. 309
    SERM. XL. De bono Pastore. 312
    SERM. XLI.---De ieiunio et eleemosyna. 314
    SERM. XLII.---De eisdem. 317
    SERM. XLIII.---De oratione, ieiunio et eleemosyna, 320
    SERM. XLIu.---De consilio impiorum, uia peccatorum, et cathedra pestilentie. In Psalmum I. 322
    SERM. XLu.---De homine fragili Deum orante, ne se arguat in ira. In Psalmum uI. 325
    SERM. XLuI.---De exsultatione spirituali, et confessione peccatorum. In Psalmum XCIu. 328
    SERM. XLuII.---De parabolis inuente margarite, et sagene misse in mare. 331
    SERM. XLuIII.---De Christo, fabri filio appellato, et de inuidia. 333
    SERM. XLIX.---De eisdem, secundum Marcum. 337
    SERM. L.---De paralytico curato. 339
    SERM. LI.---De demoniaco surdo et muto curato. 342
    SERM. LII.---De eodem. 344
    SERM. LIII.---De pace. 347
    SERM. LIu.---De Zacheo. 348
    SERM. Lu.---De paterna Dei in nos dilectione, de patrum in filios caritate, et de Iudeorum pena. 352
    SERM. LuI.---De Symbolo apostolorum. 354
    SERM. LuII.---In Symbolum apostolorum. 357
    SERM. LuIII.---In idem. 360
    SERM. LIX.---In idem. 362
    SERM. LX.---In idem. 365
    SERM. LXI.---In idem. 368
    SERM. LXII.---In idem. 371
    SERM. LXIII.---De Lazaro a mortuis suscitato. 375
    SERM. LXIu.---De eodem. 379
    SERM. LXu.---De eodem. 382
    SERM. LXuI.---De diuite et Lazaro. 386
    SERM. LXuII.---In Orationem Dominicam. 390
    SERM. LXuIII.---In eamdem. 393
    SERM. LXIX.---In eamdem. 396
    SERM. LXX.---In eamdem. 398
    SERM. LXXI.---In eamdem. 401
    SERM. LXXII.---In eamdem. 404
    SERM. LXXIII.---De paschali solemnitate. 406
    SERM. LXXIu.---De Resurrectione Christi. 408
    SERM. LXXu.---De eadem. 411
    SERM. LXXuI.---De eadem, deque secunda Christi manifestatione facta mulieribus a monumento regredientibus. 414
    SERM. LXXuII.---De resurrectione Christi. 417
    SERM. LXXuIII.---De septima Christi manifestatione facta discipulis ad mare Tiberiadis. 420
    SERM. LXXIX.---De resurrectione Christi. 422
    SERM. LXXX.---De Christi resurrectione, et secunda manifestatione facta mulieribus a monumento regredientibus. 424
    SERM. LXXXI.---De quinta Christi manifestatione facta discipulis, cum Thomas abesset. 427
    SERM. LXXXII.---De Christi resurrectione, et quarta manifestatione facta duobus euntibus in castellum. 430
    SERM. LXXXIII.---De nona Christi manifestatione facta recumbentibus undecim discipulis. 432
    SERM. LXXXIu.---De quinta Christi manifestatione facta discipulis, cum abesset Thomas, deque sexta, cum adesset. 436
    SERM. LXXXu.---De ingressu Christi in templum, et Iudeorum admiratione. 440
    SERM. LXXXuI.---De Annuntiatione et Conceptione D. Ioannis Baptiste. 441
    SERM. LXXXuII.---De eisdem. 444
    SERM. LXXXuIII.---De eisdem. 446
    SERM. LXXXIX.---De eisdem. 450
    SERM. XC.---De eisdem. 452
    SERM. XCI.---De eisdem. 455
    SERM. XCII.---De eisdem. 458
    SERM. XCIII.---De conuersione Magdalene. 460
    SERM. XCIu---De eadem, et Phariseo murmurante, ac Christo respondente. 464 
    SERM. XCu.---De eadem, ubi de Magdalene allegorica conuersione. 467
    SERM. XCuI.---De parabola zizaniorum. 469
    SERM. XCuII.---De eadem. 471
    SERM. XCuIII.---De parabola grani sinapis. 474
    SERM. XCIX.---De parabola fermenti. 477
    SERM. C.---De Syrophenissa, siue Cananea. 479
    SERM. CI.---De morte contemnenda a fidelibus, et quare illam permiserit Deus. In illud Luce: Nolite timere eos qui occidunt corpus, etc. 481
    SERM. CII.---De centurione. 484
    SERM. CIII.---De filio uidue excitato a mortuis, deque corporum resurrectione. 487
    SERM. CIu.---De diuite cuius ager ferax fuit. 490
    SERM. Cu.---De muliere que habebat spiritum infirmitatis. 492
    SERM. CuI.---De ficu que fructum non protulit. 495
    SERM. CuII.---In D. Petrum episcopum Rauenne. 497
    SERM. CuIII.---De homine, ut sit hostia et sacerdos Dei. In uerba Apostoli: Obsecro uos per misericordiam Dei, etc. 499
    SERM. CIX.---De hostia corporis et anime, Deo rationabiliter offerenda. In eadem uerba Apostoli. 501
    SERM. CX.---De salute sub fide reposita, iustificatione a Deo per Christum, et de morte pro Christo subeunda. In uerba eiusdem: Non est autem scriptum propter Abraham tantum, etc. 503
    SERM. CXI.---De peccato originali. In uerba eiusdem: Propterea sicut per unum hominem peccatum in hunc mundum intrauit. 505
    SERM. CXII.---De morte per hominem, uita et gratia per Christum habita, deque abundantia delicti propter legem: In uerba eiusdem: Si enim unius delicto mors regnauit per unum. 507
    SERM. CXIII.---De non permanendo in peccato, ut gratia abundet, et de uirtutibus inseruiendo. In uerba eiusdem: Quid ergo dicemus? Permanebimus in peccato, ut gratia abundet? etc. 510
    SERM. CXIu.---De seruis legis et gratie. In uerba eiusdem: Peccabimus, quia non sumus sub lege, sed sub gratia, etc. 512
    SERM. CXu.---De lege abrogata per gratiam. In uerba eiusdem: An ignoratis, fratres, scientibus enim legem loquor, etc. 515
    SERM. CXuI.---De cognitione peccati per legem. In uerba eiusdem: Quid ergo dicemus? Lex peccatum est? Absit, etc. 517
    SERM. CXuII.---De Adam primo et nouissimo. In uerba eiusdem: Factus est primus homo Adam in animam uiuentem. 520
    SERM. CXuIII.---De morte et resurrectione carnis. 522
    SERM. CXIX.---De uero cursu pro corona glorie. In uerba eiusdem: Nescitis quod hi qui in stadio currunt, etc. 524
    SERM. CXX.---De figura seculi uitanda, et forma Saluatoris assumenda. In uerba eiusdem: Nolite configurari huic seculo, etc. 526
    SERM. CXXI.---De diuite et Lazaro. 529
    SERM. CXXII.---De eisdem. 533
    SERM. CXXIII.---De eisdem. 536
    SERM. CXXIu.---De eisdem. 540
    SERM. CXXu.---De uillico iniquo. 543
    SERM. CXXuI.---De eodem. 546
    SERM. CXXuII.---De Decollatione D. Ioannis Baptiste. 549
    SERM. CXXuIII.---In Apollinarem episcopum et martyrem. 552
    SERM. CXXIX.---In D. Cyprianum martyrem. 555
    SERM. CXXX.---In consecratione episcopi. 556
    SERM. CXXXI.---De Deo, ut uideatur; de liuore et pertinacia Iudeorum, deque hominis Morte. 557
    SERM. CXXXII.---De unitate fidelium. 561
    SERM. CXXXIII.---In D. Andream apostolum. 563
    SERM. CXXXIu.---In D. Felicitatem martyrem. 564
    SERM. CXXXu.---In D. Laurentium. 565
    SERM. CXXXuI.---In Adelphum episcopum. 567
    SERM. CXXXuII.---De predicatione D. Ioannis Baptiste. 568
    SERM. CXXXuIII.---De pace. 572
    SERM. CXXXIX.---De remittendo fratri delicto. Ibid.
    SERM. CXL.---De Annuntiatione D. Marie uirginis. 573
    SERM. CXLI.---De Incarnatione Christi. 577
    SERM. CXLII.---De Annuntiatione D. Marie uirginis. 579
    SERM. CXLIII.---De eadem. 582
    SERM. CXLIu.---De eadem. 585
    SERM. CXLu.---De generatione Christi, et Ioseph Mariam dimittere uolente. 588 
    SERM. CXLuI.---De eadem, ac Ioseph sponso, et sponsa matre. 591
    SERM. CXLuII.---De Incarnationis sacramento. 594
    SERM. CXLuIII.---De eodem. 596
    SERM. CXLIX.---De Natiuitate Christi, et pace Christianorum. 598
    SERM. CL.---De fuga Christi in Aegyptum. 599
    SERM. CLI.---De eadem. 602
    SERM. CLII.---De infantium Nece. 604
    SERM. CLIII.---De eadem. 607
    SERM. CLIu.---In D. Stephanum protomartyrem. 608
    SERM. CLu.---De kalendis Ianuarii, que uaria gentium superstitione polluebantur. 609
    SERM. CLuI.---De Epiphania et Magis. 611
    SERM. CLuII.---De eisdem. 614
    SERM. CLuIII.---De eisdem. 616
    SERM. CLIX.---De eisdem. 619
    SERM. CLX.---De eisdem. 620
    SERM. CLXI.---De parabola serui ab agro regressi, deque hominis erga Deum gratitudine. 622
    SERM. CLXII.---De eo qui uolebat diuidere hereditatem. 625
    SERM. CLXIII.---De terrenorum cura despicienda. 628
    SERM. CLXIu.---De igne celesti, de separatione facta a Christo, et de Ecclesie et Synagoge diuisione. In illud Luce: Ignem ueni mittere in terram, etc. 630
    SERM. CLXu.---De consecratione D. Proiecti episcopi Forocorneliensis. 633
    SERM. CLXuI.---De quadragesimali ieiunio. 634
    SERM. CLXuII. De D. Ioanne Baptista predicante, deque penitentia agenda. 636
    SERM. CLXuIII.---De parabola centum ouium. 639
    SERM. CLXIX.---De parabola drachme perdite. 641
    SERM. CLXX.---De Christo pro nobis uarias formas suscipiente, apostolos uocante, morbos curatum mittente, et paupertatem precipiente. 644
    SERM. CLXXI.---De discipulis illotis manibus prandentibus. 647
    SERM. CLXXII.---De inuidia et hyprocrisi. 648
    SERM. CLXXIII.---De D. Ioanne Baptista, et Herode. 650
    SERM. CLXXIu.---De Decollatione D. Ioannis Baptiste. 653
    SERM. CLXXu.---De Marcellino episcopo uicohauentino, et D. Marie uirginis partu. 656
    SERM. CLXXuI.---De ceco. 663

APPENDIX.
    SERM. I.---De Oratione Dominica. 665
    SERM. II.---De eadem. 668
    SERM. III.---De eadem. 670
    SERM. Iu.---De eadem. 673
    SERM. u.---De eadem. 675
    SERM. uI.---De uerbis Euangelii Matth. XuII: Hoc genus in nullo eiicitur, nisi oratione et ieiunio. 678
    SERM. uII.---De uerbis Euangelii Ioann. XIu: Pacem meam do uobis, pacem meam relinquo uobis. 679

S. uALERIANUS.
    I. Sirmondi Epistola de hac S. ualeriani editione. 681
    Notitia in S. ualerianum. 683
    Testimonia de S. ualeriano. 689
    S. uALERIANI HOMILIAE. 691
    HOMILIA PRIMA.---De bono discipline. Ibid.
    HOMIL. II.---De arcta et angusta uia. 696
    HOMIL. III.---Item de arcta et angusta uia. 700
    HOMIL. Iu.---De promissis et non redditis. 702
    HOMIL. u.---De oris insolentia. 706
    HOMIL. uI.---De otiosis uerbis. 709
    HOMIL. uII.---De misericordia. 713
    HOMIL. uIII.---Item de misericordia. 716
    HOMIL. IX.---Iterum de misericordia. 719
    HOMIL. X.---De parasitis. 722
    HOMIL. XI.---Qui gloriatur in Domino glorietur. 725
    HOMIL. XII.---De bono conseruande pacis. 728
    HOMIL. XIII.---De eodem. 731
    HOMIL. XIu.---De bono humilitatis. 735
    HOMIL. Xu.---De bono martyrii. 738
    HOMIL. XuI.---De eodem. 741
    HOMIL. XuII.---De eodem. 744
    HOMIL. XuIII.---De Machabeis. 746
    HOMIL. XIX.---De Quadragesima. 749
    HOMIL. XX.---De auaritia. 751
    S. uALERIANI Epistola ad Monachos. 755
    APOLOGIA PRO S. uALERIANO, auctore. Theophilo Raynaudo. 757 
    PROLOQUIUM.---Agendi pro ualeriano cause et modus. 757
    CAPUT PRIMUM.---ualeriani sedes.---De eiusdem etate, natione, genere, statu priuato, coniectanea. 759
    CAPUT II.---Que aduersus ualerianum facere uisa, aut uideri potuerunt. 764
    CAPUT III.---Que prima ualeriani quoad Semipelagianismum defensio, eiusque improbatio. 771
    CAPUT Iu.---Germana Semipelagianismi expositione tradenda, proluditur ad legitimam ualeriani ab ea labe exemptionem. 774
    CAPUT u.---Demonstratur directe ualerianum a Semipelagianismo proxime exposito abhorruisse. 789
    CAPUT uI.---Que prioribus locis Semipelagianismum subolere in ualeriano uisa, demonstrantur catholica. 792
    CAPUT uII.---Catholice omnino a ualeriano dictum esse, nostrum esse uelle, Dei autem perficere, multipliciter ostenditur. 801
    CAPUT uIII.---ualerianus modum loquendi Scripturarum emulatus, atque adeo male notatus. 811
    CAPUT IX.---Cum ualeriano grauissimi Patres eque causa caderent. 816
    CAPUT X.---An ualerianus Sancti titulo, quo iam olim in mss. potitur, exuendus. 832

S. NICETAS.
    Petri Braide Prefatio. 837
    Notitia in S. Nicetam. 839
    De S. Niceta ueterum testimonia. 843
    DE RATIONE FIDEI. 847
    DE SPIRITUS SANCTI POTENTIA. 853
    DE DIuERSIS APPELLATIONIBUS D. N. IESU CHRISTO CONuENIENTIBUS. 863
    EXPLANATIO SYMBOLI. 865
    Fragmenta sex. 873
    DISSERTATIO BRAIDAE in S. Nicetam. 875
    PROLOQUIUM.---Scopus et ordo dissertationis. 
    CAPUT PRIMUM.---Siue Aquileiensis Ecclesie episcopus sit, siue alterius in Dacia, ille quem Gennadius Romatiane ciuitatis appellat episcopum, procul dubio unius auctoris sunt tum Explanatio Symboli ad competentes, tum libellus ad lapsam uirginem, que duo nunc primum una simul snb nomine sancti Nicete Aquileiensis episcopi damus opuscula. 877
    CAPUT II.---Niceas seu Nicetas sancti Paulini Nolani episcopi amicitia clarus, non fuit episcopus ciuitatis Romatiane in Dacia cis Danubium constitute, quinimmo trans Danubium episcopatum gessit. 882
    CAPUT III.---Romatiane ciuitatis episcopus Niceas, seu Nicetas, a Gennadio memoratus, non est Niceas seu Nicetas ille Dacus sancti Paulini Nolani episcopi amicus, eiusdemque laudibus celebratus. 893
    CAPUT. Iu.---Romatiane ciuitatis episcopus Niceas seu Nicetas, a Gennadio memoratus, est dubio procul Niceas, seu Nicetas, episcopus Aquileiensis, qui sancti Leonis Magni tempore floruit, et ad quem eiusdem sancti pontificis exstat epistola. 924
    CAPUT. u.---Romatiana ciuitas a Gennadio memorata, non est in Dacia inquirenda, sed in ueteri diecesi seu prouincia Aquileiensi; et probabiliter illa est que Portus Romatianus, seu Romatinus, aut Romatius, non ita procul a Concordia, ex fluuio eiusdem nominis a Plinio appellata fuit; aut illa que hodie Portus-Gruarius dicitur, et ad eumdem Romatium, seu Romatinum, aut Romatianum fluuium sita est, qui eam interfluit. 947
    CAP. uI.---Niceas seu Nicetas, episcopus Aquileiensis, Romatiane ciuitatis episcopus probabiliter dictus fuit, seu quia antequam episcopalem sedem Aquileiensem conscenderet, episcopus auxiliaris fuit Aquileiensis Ecclesie ad portum Romatium siue Romatinum situs, seu quia ad portum uel ciuitatem eiusdem nominis non infrequenter sedebat, etiam cum Aquileiensis Ecclesie clauum teneret. 959
    CAP. uII.---Clarissimi Zabei, contra Aquileiensem Nicee seu Nicete Gennadiani episcopatum, momentis fit satis. Occurritur quoque auctoritati et animaduersionibus clarissimi uiri Michelis Denis. 995
    CAP. uIII.---De sancto Niceta episcopo Aquileiensi, eiusque opusculis, tum nunc editis, tum etiam aut deperditis, aut adhuc latentibus; nec non et de fragmentis que nobis innotuerunt studio et industria eruditissimi uiri Michelis Denis. De illius quoque sanctitate ac cultu. 1033
    CAP. IX.---Nonnulla exhibentur obseruatu digna, tum quoad dogmata et mores, tum quoad disciplinam, ex sancti Nicete opusculis atque fragmentis. 1080
    CAP. X.---Nonnulla expenduntur, que a sancto Nicete aut minus exacte, aut durius dicta uideri possent. 1110
    APPENDICULA.---uETERA MONUMENTA DUO CAPITULI AQUILEIENSIS. 1135




FINIS TOMI QUINQUAGESIMI SECUNDI
