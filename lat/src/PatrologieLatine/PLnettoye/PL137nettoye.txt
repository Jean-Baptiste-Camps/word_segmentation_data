
PATROLOGIAE TOMUS CXXXuII.

HROTSUITHA uIRG. ET MON. GANDERSHEIMENSIS / BENEDICTUS uII / IOANNES XIu / IOANNES Xu / GREGORIUS u, SUMM. PONT. / S. DUNSTANUS CANTUARIENSIS / ADALBERO PRAGENSIS REMENSIS, ARCHIEP. / ETHELWOLDUS WINTONIENSIS / THEODORICUS METENSIS / ERKEMBALDUS ARGENTINENSIS / GUIDO II PODIENSIS / S. ADALBERTUS, EPISC. / IOANNES ABBAS S. ANULPHI METENSIS / FOLCUINUS ABBAS LAUBIENSIS / BERNERUS ABBAS HUMOLARIENSIS / ADSO ABBAS DERuENSIS / GEZO ABBAS DERTONENSIS / AYMARDUS / MAIOLUS / ABBATES CLUNIACENSES / WINDUKINDUS MON. CORBEIENSIS / LETALDUS MON. MICIACENSIS / ODO DIAC. AUSCIENSIS / WIGO DECANUS PHYUHTWANGENSIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CXXXuII.


HROTSUITHA uIRG. ET MON. GANDERSHEIMENSIS;



BENEDICTUS uII,



IOANNES XIu,



IOANNES Xu,



GREGORIUS u, SUMM. PONT.;



S. DUNSTANUS CANTUARIENSIS,



ADALBERO PRAGENSIS REMENSIS, ARCHIEP.;



ETHELWOLDUS WINTONIENSIS,



THEODORICUS METENSIS,



ERKEMBALDUS ARGENTINENSIS,



GUIDO II PODIENSIS,



S. ADALBERTUS, EPISC.;



IOANNES ABBAS S. ANULPHI METENSIS,



FOLCUINUS ABBAS LAUBIENSIS,



BERNERUS ABBAS HUMOLARIENSIS,



ADSO ABBAS DERuENSIS,



GEZO ABBAS DERTONENSIS,



AYMARDUS,



MAIOLUS,



ABBATES CLUNIACENSES;



WINDUKINDUS MON. CORBEIENSIS,



LETALDUS MON. MICIACENSIS,



ODO DIAC. AUSCIENSIS,



WIGO DECANUS PHYUHTWANGENSIS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM X.

HROTSUITHAE

uIRGINIS ET MONIALIS GANDERSHEIMENSIS IN GERMANIA, ORDINIS S. BENEDICTI,

OPERA OMNIA,

IUXTA EDITIONES MELIORIS NOTAE AD PRELUM REuOCATA. ACCEDUNT

BENEDICTI uII,



IOANNIS XIu,



IOANNIS Xu,



GREGORII u,

SUMMORUM PONTIFICUM;

EPISTOLAE ET CONSTITUTIONES.

INTERMISCENTUR

SANCTI DUNSTANI CANTUARIENSIS,



ADALBERONIS REMENSIS,



ARCHIEPISCOPORUM;



ETHELWOLDI WINTONIENSIS,



THEODORICI METENSIS,



ERKEMBALDI ARGENTINENSIS,



GUIDONIS II PODIENSIS,



SANCTI ADALBERTI PRAGENSIS,

EPISCOPORUM;

IOANNIS ABBATIS SANCTI ARNULPHI METENSIS,



FOLCUINI ABBATIS LAUBIENSIS,



BERNERI ABBATIS HUMOLARIENSIS,



ADSONIS ABBATIS DERuENSIS,



GEZONIS ABBATIS DERTONENSIS,



AYMARDI,



MAIOLI,



ABBATUM CLUNIACENSIUM;



WIDUKINDI MONACHI CORBEIENSIS,



LETALDI MONACHI MICIACENSIS,



ODONIS DIACONI AUSCIENSIS,



WIGONIS DECANI PHYUHTWANGENSIS;



SCRIPTA uEL SCRIPTORUM FRAGMENTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXuII CONTINENTUR.



WIGO DECANUS PHYUHTWANGENSIS.
    Epistole, col. 9. - Liber de computo, 17.

BERNERUS ABBAS HUMOLARIENSIS.
    De uita sancte Hunegundis, 49.---De translatione corporis sancte Hunegundis, 59.

ETHELWOLDUS WINTONIENSIS EPISCOPUS.
    uita S. Ethelwoldi, 77.

WIDUKINDUS MONACHUS CORBEIENSIS.
    Res geste Saxonice, 115.

IOANNES ABBAS S. ARNULFI METENSIS.
    uita sancte Glodesindis, 211---Translatio eiusdem, 217.---De uita Ioannis abbatis Gorziensis, 239.

ODO DIACONUS AUSCIENSIS.
    Epistola ad Garciam archiepiscopum Ausciensem 311.

BENEDICTUS PAPA uII.
    Epistole et priuilegia, 315.

IOANNES PAPA XIu.
    Epistola ad Alonem Beneuentanum, 357.

THEODERICUS METENSIS EPISCOPUS.
    Epitaphium Eurardi comitis, 363.---Inuentio sanctorum, ibid.

GEZO ABBAS DERTONENSIS.
    Liber de corpore et sanguine Domini, 371.

SANCTUS DUNSTANUS ARCHIEPISCOPUS CANTUARIENSIS.
    Epistola ad Wulfsinum Schireburnensem episcopum, 473.---Regula monachorum et sanctimonialium, 475.

ADALBERO REMENSIS ARCHIEPISCOPUS.
    Epistole, 505.

FOLCUINUS ABBAS LAUBIENSIS.
    uita S. Folcuini Taruennensis episcopi, 529.---Gesta abbatum Laubiensium, 546.

ERKEMBALDUS ARGENTINENSIS EPISCOPUS.
    Suspirium, 583.---Leges, ibid.

ADSO DERuENSIS ABBAS.
    De Antichristo, 597.---uita S. Frodoberti, 599.---uita S. Mansueti, 619.---uita S. Basoli, 643.---Miracula S. Basoli, 659.---uita S. Bercarii, 667.---Miracula sancti Waldeberti, 687.

S. AYMARDUS CLUNIACENSIS ABBAS.
    Chartularium. 705.---De electione S. Maioli, 709.

S. MAIOLUS CLUNIACENSIS ABBAS.
    uita S. Maioli, 745.---De electione S. Odilonis, 777.---Chartularium, 779.

LETALDUS MICIACENSIS MONACHUS.
    uita S. Iuliani, 781.---De miraculis S. Maximini, 795.---Delatio corporis S. Iuniani. 823.

IOANNES PAPA Xu.
    Epistole et priuilegia, 827.

GUIDO II PODIENSIS EPISCOPUS.
    Charte tres, 853.

S. ADALBERTUS PRAGENSIS EPISCOPUS ET MARTYR.
    Homilia de S. Alexio, 895.---Formula professionis regule S. Benedicti, 899.

GREGORIUS PAPA u.
    Epistole et priuilegia. 899.

HROTSUITHA SANCTIMONIALIS GANDERSHEIMENSIS.
    Opera. 971. 






Main uolume text





ANNO DOMINI DCCCCLXXX.
WIGO DECANUS PHYUHTWANGENSIS MONASTERII





WIGONIS EPISTOLAE.




I. AD ADELHAIDEM IMPERATRICEM. Se suumque gregem obnixius commendat.


Domine precelse regum regnorumque altrici nobilissime, A. Auguste, semper inuictissime, fratres Phyuhtwangensis Ecclesie seruitio nouiter congregati, titulum summe salutationis in Christo Saluatore.

Cum omnes fidelium congregationes uestre pietatis memorie non ignoramus iugiter esse presentes, humile nomen Ecclesie magni Dei Saluatoris uos etiam nosse cupientes, nostrumque monachile propositum in eodem loco nuperrime degere incipientium, uobis equum duximus intimandum, ut umbra dominationis uestre deinceps protecti, tumultus  secularium impulsionum sufferre ualeamus securi.

Ecclesiam igitur credimus nimium fore beatam, si eius matrem nostro tempore habere meremur tam benignam, felices esse arbitrantes monachorum plebes sub tali defensatrice monomachie studio deseruientes, cuius solum ingenium tanta est sapientia auctum, ut sibi totum subiugaret imperium. Huius magne spei securitate animati pro diuturnitate seu stabilimine uestri regni diu noctuque non cessamus Deo supplicare. Beatis insuper spiritibus Imperatorum nostrorum amenitatem celestis Elisii iugi precamine a Christo deposcimus concedi. ual.



II. AD THEODORICUM EREMITAM IN SYLuA OR. Scribit quantis negotiis et curis obrutus sit in pro uisione monasterii sui, ac fratrem Adalgozum sibi in adiutorem deposcit.


T. Eremitice conuersationis cultori studiosissimo, W. monasterii Domini Saluatoris prouisor indignus, colore deterso simulationis, deuote subiectionem obeditionis.

Habitudines cunctorum negotiorum nobis undique laboriose adlabentium, uestre Paternitatis commiserationem celare nequimus, quia solamen consuete compatientie petentibus, ut speramus, nullo modo subtrahetis. Fratres monasterii nostri nuperrime uisitauimus, fratrem Helpericum adiutorem inde concessum reduximus, cui rei concessionem nobiscum  recusanti, penes abbatem nostrum querimoniam feceramus omnium illarum rerum, quas experientiam laborum uestrorum optime nosse non ignoramus.

Multimodarum grauitudinem, iugiter onerose incumbentium, nullius fratris solatio habemus eleuamentum, cum alius inualetudine, alius diuerso preoccupatus ministerio, ut uel ad spatium parui temporis solo laboranti concedatur respirandum. Omnes claues monasterii tinnienti cingulo undique appensis ipse porto. Insuper sollicitudini regularis ordinis cautissime debeo prouidere, nunc curam penoris gerere, nunc cocis preesse, interdum refectorius [f. refectorium], semper omnibus domesticis interius commorantibus, et exterius hospitibus superuenientibus  cunctis seruiturus.

Fratrem Adalgozum nuperrime monasterio, patre uiduato, restitutum petimus uestra licentia nobis concedi adiutorio. Et quia in omnibus deuoti paruimus, quibus de illo uestra precepta suscepimus, nec aliquid inuitum facere cegimus, communis petitio fratrum nostrorum precatur, ut precepto uobis debite obedientie sibi concedatur, ordinandus in officium monasteriale, non quasi eliminatus custodia uestra, cum nullus nostrum se subtrahat iussu uestro: sed quia oportet, si audemus dicere, ut bonum rependatis caritatiue uicissitudinis. Fratrem Engilpertum petimus ut scriptis uestris sepius commonefaciatis de bonis ad meliora. ualete.



III. AD DIETRICUM. Ut ad se librum canonum mittat, usui sibi futurum in causa cuiusdam clerici, a laicis pessime habiti.


Domno DIETRICO WIGO confrater in Deo summo salutem.

Sicut per pastoris neglectum sepe ueniunt detrimenta ouium: ita de hebetudine nostre improuincie  nostrorum uicinorum seruuli congregati quemdam clericum nostrum membratim detriuerunt. Et ecce subsequuntur uarie conflictationes multorum. Has ad nullandas, et canonica ratione destruendas, si ullus liber penes uos factorum habetur, nobis rogamus prestari, et per presentem nuntium transmitti. Bene ualeatis.



Iu. AD LIUTOLDUM EPISCOPUM AUGUSTANUM. Rogat ut rebus in suo monasterio afflictissimis opem ferat.


L. Pallio summi sacerdotii celitus indusiato, W. congregandi gregaminis inermis opilio, gaudium superne felicitatis in Christo.

Cursum effectuose legationis ad monasterium nostrum fore prosperatum, summo Deo primum hymnizamus, qui directaneo gressu, uialique ductamine semper dirigit secum cordis conamine uersantes. Fraterne autem deductionis augmentum merito uestre pietatis ascribimus, quia pelliferum nostra inscientia minime edoctum, et tepentia schedule uerba, uiuida aucta facecitate uie direxistis. Illam  incommoditatem importune sustinemus, cum Dei ministerio Ecclesie congregamur, quod conglobatarum auium garritus cantando superare nequimus, quod undique pennigero uolatu inuehuntur patulis fenestris, et quando niuoso prosternimur pauimento ex omni parte niue afflati, cenosi uolutamur. Sed tamen communiter degentes hec opportune toleraremus, si Dominicum altare a ninguine defendere possemus. Accense candele flamine uentorum turbate, multum lacrymantes exstinguuntur. Ad clausuram fenestrarum, si aliquos lineos tribuitis pannos, potestis facile istam querimoniam sarcire. Quantumlibet chalybis ferramenta sarcienda, que nobis sunt necessaria, flexo petimus collo, nostro iubeatis transmitti uulcano.



u. AD GOZPERTUM ABBATEM TEGERNSEENSEM. Exponit ei difficultatem, noui Monasterii sui constructione causatam, rogatque ut Weicherum solatii, Sigihardum studiorum gratia ad se mittat.


Abbati G. monastica firmitudine priscorum uice Sanctorum patrissanti, WIGO cum fraterculo, secum in ministerium deputato, quidquid tenelli maturo parenti.

Noue plantationis germina brumali tempore uos uelle propagare, mirandum noua conscriptione, cum niuosa hyems non uiridescere in fruges, sed magis soleat in lapides rigescere albicantes. Tamen ornatui Salomoniace domus nimium habiles si uolumus iacere similis structure profunditates, gloriosum Salomonem  omnis copia Dauidice preparationis non tantum subleuabat, quantum nostri cordis domicilium letificat decora edificatio, que non lapidosa materia, et quandoque casura, uerum cultu mansuri fundaminis uestre celsitudinis iuuamine nostro Pontifici est stabilienda. Gaudeamus nos directos norma Dominice ordinationis, qua duodenos discipulos misit ad predicandos populos; et illorum ministerii opus non posse imitari dolemus; cum illi tricies et sexies in binarium diuisi, si non sanctitate, uel ut ita petizemus, effectum sibi iniuncte preceptionis numerositate supplere potuissent. Nullos adiutores nobiscum habemus preter duos grandeuos silicernos, quos omnimodis nichil alludit operis. Celicole  tantum arrident eos, uolentes eo se quotidie apud superos deficare [ita cod. f. deificare]. Quocirca petimus de uestre paternitatis clementia nos adiuuari solatio fratris nostri Weicheri, ut radix alicuius boni fructus profluxione maioris irrigationis possit augeri in loco nobis commisso, quatenus cumulus superne mercedis a Domino Saluatore remetiatur uobis. Sigibardum fratrem nostrum, quem tempore uiridescentis anni dirigere decreuistis causa discendi, si uult, et si dignamini, nunc etiam mitti precamur. ualete.



uI. AD LIUTOLDUM EPISCOPUM AUGUSTANUM. Ut eos fratres, quos monasterii sui commodo a Gozperto abbate Tegerns. impetrauit, benigne accipiat, et ad se rebus necessariis prouisos mittat.


Presuli L. cura pastorali custodele ouium Christi prouida cautela inuigilanti, W. cum adelfo Dei Saluatoris indigno tirunculo, superne saluationis iuge precamen in Christo.

Auctoritate sanctitatis uestre, summe pastor, lepide persuasi, solidarieque conuersationis nostre singularitate compulsi solidissimum littus stagninarum impulsionum, anchoramque uerissime spei per nuntium adnauimus, tutissimos uidelicet sinus abbatis nostri, quo fluctuationes fraterna raritate nobis illisas, aliquo consolatorio stabilimine sedare pia augmentatione fratrum dignetur. Quos si predestinationis Dei uia direxerit ad Augustam ciuitatem, adiunctione sociorum itineris, fulcimine equorum,  equorumque aurigis subleuatos precamur humane suscipi iubeatis, susceptos nobis mittere dignamini.

uuillihardus clericus a uobis regressus uenit ad nos quinta feria ante Theophaniam, qui intimauit, quod admiramini, quod neque per nuntium, aut per epistolam innotuimus, quid faceremus, qualiterue possemus. ualetudo sanctitatis uestre tantum queat in Domino! circa nos ob gratiam uestri omnia bene aguntur. Ut de omni incertitudine conuersationis nostre certificemus, omnia ordinatim innotamus scripta. Sexta feria, que proxima dies erat post natale infantium, direximus epistolam per nuntium, ut oculis uestris perspecta, si essetis in Augusta, impressione sigilli uestri bullaretur. Hoc autem  exemplar epistole.



uII. EPISTOLAE PRAEDICTAE EXEMPLUM. Commendat Wigo duos iuuenes monachos F. scholastico Augustano, sibique Prisciani maioris copiam fieri rogat.

Apostolicis agminibus ordine hereditario celico nutu connumerato F. superne sponsionis perdignos iudicantium gradus.

Institutione uite Benedictine nutriti, monomachie cogimur obeditioni mente subesse, precepta maiorum celeri pedum suspensione perfecti in omni precipimur esse. G.  summe perfectionis amator, Monachorum fidelium  piissimus pastor, quemdam fratrem uiuida iuuentute florentem commisit mihi ad docendum, alicuius riuuli guttulam me sperans sapida mente degustasse. Omnium namque doctorum fama se testatur comperisse, maxime abundare ciuitatem uestre sedis cunctarum liberalium artium docibilitate. Cuius spei securitate roboratus, uestraque fultus suasibili petitione etiam alium sua sponte admiserat fratrem. In quibus sue nequaquam possumus implere uoluntatis iussionem, nisi uestre habeamus consolationis fulcimen. Maiorem librum Prisciani petimus nobis, ut iubeatis aliquantulum temporis prestari, quo uel duos libellos legendos, sicut iussi sumus, facultatem habeamus, ne inobedientie culpam incidamus, si iniuncta quasi despicientes omittamus; aut ne inexhauste  abundantie bibliothece Ecclesie uestre culpam inopie presumptuose uideamur irrogare, si cuipiam externorum pro tali necessitate inepte genu flectere compellimur. ualete.



uIII. COMMUNI SUORUM NOMINE AD HEINRICUM BOIARIAE DUCEM. Pisces sibi pro celebrando festiuius Paschate mitti rogat.

H. Christiane gentis ductori precellentissimo, fratres Phyuhtwangensi congregati monasterio, deuotissima munia precum in Christo.

Monachi solius nominis adiectione uocitati, serui egregii potentatus uestri, et fraterculi monasterii sancti Quirini precepto patris nostri Gozperti, ceteris commanentibus commoramur in cenobio  Phyuhtwangensi, consuetudini monachice constitutionis, prout possumus, deseruientes. Felix Ecclesia, que perdigne gratulatur tali principe fulta! Celebre nomen uestrum, quod iugiter amorifero corde hinc inde sermocinando uolitans, ubique summo rumore diffunditur, uilitati nostre denuntiauit presentiam uestri fore in uicinitate nobis admodum opportuna. Idcirco quasi de asperitate eremitati, ubi tellus nescit stagnorum gignere sinus, et ut ita dicatur, quid sit piscis, penitus ignoretur, mittimus ad nobilem celsitudinem uestram, si debita copia uiuaria lata, et sepius merito a Deo dilatanda scaturiant abundanti et consuetudinaria piscium fetura, nostrum Pascha piscigena largitione iubeatis iucundari, solitam impertiendo misericordiam, quam uobis fecistis apud  Deum piam patronam, semper commiserans indigentibus. ualete.



IX. AD G. ARCHIPRESBYTERUM. Ut infligendam Ortwino presbytero penam tantisper differat.

G. uenerando archipresbytero W. Phyuhtwangensis Ecclesie prouisor indignus salutem in Christo.

Ortwinum presbyterum uestro discipulatui subiectum audiuimus in uos esse culpabilem. Et non modicum doluimus, quia uidelicet nec nos habet placatum, si uos habet offensum. Sed quia synodali censura conuictus est reus exstitisse, petimus pietatem uestram, ut modum penitentie, sibi merito ingerende  differre uelitis ob causam nostre humillime petitionis, usque dum nos facietenus colloquentes uideamus. Non ideo hoc autem deposcimus, ut eum uestro seruitio excusemus, dum nos cum omnibus nostris deuota seruitia impendamus: sed multa etiam alia penes uos, si dignamini, habemus tractanda. ualete.



X. AD E. COMITEM. Hunc saline cuiusdam nuper sibi donate, totiusque monasterii S. Saluatoris Phyuhtwangensis defensorem esse cupit.

E. Functione comitali famosoque uirtutum cultu alterutrius generositatis gloriosum stemma nobilitanti W. custos constitutus in loco, Phiuhtwanc  nominato, cum agmine fraterno deuotum salutamen in Christo.

Fructuosis dispensationibus multorum fidelium possessiones ad sancta loca traditas, omnium bonorum gaudet conscientia, qui hereditate terrena comparari posse non dubitant superna. Amore huius beate spei, ut audiuimus a narrantibus, ducti parentes uestri partem fontis, uiuida scaturigine salem scaturientis, tradiderunt monasterio Saluatoris nostri, quod optime uos nosse nouimus, quid datum sit, et qua lege seruiendum sit ad hoc concessis mancipiis. Quare ratum fore consiliati sumus concordi concessione nostri aduocati talia commendare uestre defensioni, qualia sunt attributa monasterio antecessorum uestrorum beneficio. Alieni namque  superducti sua lucra, non iustam emulationem sectari referuntur. Quia in omnibus negotiis, ad nos pertinentibus, uestrum suffragium, si dignamini, habere desideramus, hunc fratrem mittimus pietati uestre, quem easdem res feceramus procurare, ut semper reclamationem per eum habeamus, secundum quod scitis eiusdem familie legem statutam, ne eos aliquis iniusto premat seruitio, uel ab eis negligatur colligi et reddi census, domui Dei inquirendus et reddendus. Quanquam enim quidam quibus humane caduceque res nimium adherent, huiusmodi data patrimonia, sibi penitus sublata peniteant, tamen non erit exstincta piis posteris clara et insignis remuneratio eiusdem hereditatis, si eos eadem priorum comitatur deuotio in excolendo Deique  seruitio deuote mancipando, ut hoc, quod natura debuit homo, anima possideat in futuro premio hereditario. ualete.



XI AD LUITOLDUM EPISCOPUM AUGUSTANUM. De iniuriis sibi a Rihhardi filio irrogatis.

L. Presulatus officio celica presulante gratia insignito, frater W. preordinatus Phyuhtwangensi monasterio, quidquid seruus deuotissimi oraminis uel famulaminis Domino perpetualiter hereditario.

Detersa totius murmurationis occasione cordetenus frequenter reuoluimus flebilia lamenta, quibus Hebree caterue nimium doluere, Moysen et Aaron  se fetere fecisse coram Pharaone et Aegyptiis, dum quotidie et ipsi durioribus diuersarum sarcinarum premitur opprobriis. Cruentis uulneribus sauciati querimoniam feceramus de multimodis iniuriis a filio Rihhardi nobis sepe sepius arroganter irrogatis, nec ullam emendationem penitus sentiebamus; sed propter hoc, quod uobis causati sumus, odibiles existimus omnibus incolis illius regionis. Nullus enim amat, nullus ueneratur; quia nullus timet supratonsus, nec circumtonsus, nec Deum nec hominem. Cuncti nos inimicabiliter insequuntur, et maxime ille predictus, qui, postquam a uobis domum reuersi sumus, maiore temeritate inflatus, quia ciuicum adiutorium non inuenerat, congregauerat Sueuigenas, quos poterat, et prata nostra cum  eorum equis ex maxima parte depastus est; illam aquam, preter quam nullam habemus aliam, quam ei sepe interdiximus, expiscari furtiue et publice non cessat. De his omnibus nullum habemus defensorem! quia uobis uariarum rerum negotia iugiter allabuntur, nosterque aduocatus undique ab hostium insidiis detentus dilaceratur; et ideo a neutro defensi hinc inde miserabiliter a tali quassamur homullo  tamen a Capite Regio defendi absque dubitatione speramus. ualete.



XII. AD EUMDEM. Extremam annone penuriam eius beneficentia subleuandam sperat.

Antistiti L. [cod. I., sed, ut uidetur, mendose,  tutori Dei Ecclesie catholico pastori, W. humilis homullus, deuota munia sedulorum precaminum in Christo.

Solita sedulitate loquacitatis inepte nimie insistimus grandi petitioni, ualdeque grandia petimus, quia uos grandia largiri usque modo sentiebamus. Sericis tunicis, quas usque nunc ob eleemosynam uestri sufficienter habebamus, modo non habemus, nisi singuli fratres singulas, ipsasque uetustate pene consumptas. Nulla enim femina uestro iure nobis concessa lanificium operatur; quia ut incole regionis decertant, nullo modo tali lege infringuntur. De  inopia frumenti nuper uobis incassum demandaueramus, quia priori anno terre infertilitas, eris inequalitas, ut etiam horno uidemus euenire, fruges ditiorum locorum, que in alimoniam habemus, hiemis asperitas, pruineque mordacitas utrinque plus quam LX iugera decoxit. Quid illi familiole faciendum sit, nescimus, que hinc inde uagula per uaria dissipatur loca, non habens debiti uictus sufficientiam necessaria.

Istis ceterisque pretermissis de domesticis compatiendo tractamus, qui nos quotidie conclamantes perturbant, uictum uestitumque hyperbolice exposcentes, sartores uidelicet - Ecclesie ceterorumque edificiorum instauratores. Duo etiam coci, unus ligna, alter colligens olera; duo pistores, bubulcus  atque subulcus, caprarius, custos equorum, sutores, lautores, brazatores [braxatores], qui nunc quotidie uacant. Nullum enim hospitem possumus suscipere aut potu reficere: quia non dederunt nobis brazam, quibus iusseratis. Pauperibus namque uos in eleemosynam suscepimus, et his, qui hinc inde confluunt, non audemus denegare solatia. Fratribus omni Sabbato pro caritate miscendum post Mandatum, aliisque summis festis utendum, non modicum uini empturi sumus cum illa pecunia quam utrique nostri dominorum largiti sunt. Cetera plurimaque id genus, que desunt, speramus emendari a patre monasterii, quem uos esse profitemur. ualete.



XIII. IDEM, UT uIDETUR, AD G. ET E. Petit frequentiores litteras et sui amorem.


Dilectissimo patri G. digneque matri E. senior W. fraterque iunior euo, salutem in Domino.

Quod longo tempore priuati sumus uestro colloquio, sepius tristamur merore non modico. Nimium tamen confisi uestre pietati nichil aliud petamus nisi plenitudinem caritatis et compatientie, quam semper in uobis habebamus. Nihil aliud seruitii habemus pre manibus. Hoc scitote sine dubio, quod iugiter supplicamus coram summo Deo pro uestra beatitudine hic et in celo. ualete.




ANNO DOMINI DCCCCLXXX.
HELPERICUS MONACHUS S. GALLI.





NOTITIA HISTORICA IN HELPERICUM.


 Helpricus, Elpricus, Hulpricus, Helpericus, Helphericus, Chilpericus, Hilphericus, Hilpericus, monachus  S. Galli, ordinis S. Benedicti, circa annum 980 scripsit librum De computo ecclesiastico, quem  edidit Bernardus Pez tomo II Anecdotorum parte II, pag. 182-222. Idem liber est qui in aliis codicibus De arte calculatoria inscribitur. Prefationem ad Asprum, abbatem siue decanum monasterii S. Germani apud Antissiodorum, ediderat Mabillonius tomo I Analect, pag. 113  ex codice bibliothece S. Germani de Pratis, in quo Helpericus iste abbatis uenit titulo. A Sigeberto cap. 145 de S. E. et in Chronico refertur ad annum 1005. uerum exempli uerba, que adducit, in ms., quem inspexit Mabillonius, desiderantur, uidenturque addita a scriptore codicis, quo usus est Sigebertus. Nam nec in Pezii editione illa inuenio. Guilelmus de Conchis libro tertio secundarie siue Dialogi de Substantiis, p. 89. Si causas nominum illorum queris  signorum  Helpricum lege. At enim Elprici monachi epistola, cur natalitia Sanctorum in letitia, Parasceue uero in tristitia celebremus, que capiti 18 Alcuini de Diuinis Officiis subiuncta legitur, uel post Alcuini tempora accessit, uel si ad Alcuinum scripta est, alium atque antiquiorem Helpericum habet auctorem. Trithemius libro de uiris illustribus Germanie cap. 42 Helpericum monachum S. Galli, quem philosophum, astronomum et petam celeberrimum appellat, testatur etiam librum de Musica, et quedam Carmina scripsisse: etatem eius ibi refert ad annum 1040: sed lib. de Scriptoribus Ecclesiasticis cap. 325 ad annum 1096. Ita et II, 76, illustr. Benedictin.





HELPERICI MONACHI SANGALLENSIS LIBER DE COMPUTO




PRAEFATIO HELPERICI  .


 Domino Patri sanctissimo, nomine ASPRO, moribus autem placidissimo, HELPERICUS humilis uernula, eterne prosperitatis adminicula.

Dum paternitatis uestre iussionibus libens pareo, multorum de ridiculis me lacerandum expono: unde uestram submissus exoro paternitatem, ut meam super hoc excusetis temeritatem Exigitis enim ut opusculum, quod nuper rogatu fratrum nostrorum iuniorum de arte Compoti rusticano sermone edideram, quodque eis solis legendum dederam, uni precipue eorum qui me pertinaci importunitate ad hoc presumendum impulerat, et cui illud iam Grandi-ualle  posito direxeram; hoc, inquam, precepistis,  cum anno preterito legatione fratrum nostrorum Grandi-ualle degentium ad uos Autisiodori fungerer ut transcriptum uestre paternitati examinandum dirigam: ut, hoc facto, ac si sorex, meo miser indicio paream. Ego enim decreueram nugarum mearum ineptias dignis occulere latebris: ne, cum prodire ceperint, multorum in me fel commoueant, iure causantium uanissimis neniis me occupare membranas.

Sed quis uestris non obtemperet iussis, licet cum detrimento sui? Ego precipue qui me uestris obsequiis ita mancipauerim, ut quod uobis ratum cognouerim,  quantumlibet arduum, aggrediendum mihi  esse non ambigam. Unum ergo a uestra paternitate deposco, ut quod uestra iussione coactus aggredior, uestro munimine fretus indemnis euadam; quod ita fieri poterit, si fastidiosis quibusque, et qui alios tantum reprehendere ualent, huius lectio subtrahatur: et uobis uestrique similibus, qui sine liuore, oculo columbino, ut ita dicam, cuncta respicitis, examinandum prebeatur.

uerum hec hereticus quisque quomodo uolet accipiat: mihi uestrum iudicium satis idoneum constat, cui summa [ueritas] hoc anno perspicue dignata est manifestare, quam sit inutile sanctissimis uestre paternitatis imperiis repugnare. Euenire autem iustissime solet, ut qui patris salubria spreuerit consilia, debita pertinacie sue quandoque luat supplicia,  quod eo uerius possum fateri, quo sepius et hoc anno crebrius atque acerbius, imo et iustius, non desino experiri.

Nec immerito: cum enim me diuina pietas loco illo restituisset, quo me ad sibi seruiendum iam dudum delegerat, et unde ego infelix instabilitatis solummodo causa exieram, cum ibidem omnibus bonis abundarem, quodque ego super omnia duco, sanctissima sanctorum Patrum dilectione fouerer; cum, inquam, me superna clementia post diuturnam euagationem illuc reuocasset, uestraque erga me solito  flagrans paternitas secum retinere uoluisset: aduersa, ut patet, impellente fortuna, non acquieui, sed pristina usus leuitate redii, quo me et multa passum recolebam, et deteriora passurum non ignorabam. Quo facto et illud didici multum apud Deum ualere preces, quas illi ex animo funditus, cum una eademque leuiter fusa oratione tantum aduersus me obtinueritis. Reminiscor enim uos, cum me retinere nequiretis, imprecatum mihi, ut inuenirem aliquem, qui me acerrime uerberaret in loco, ad quem tantopere festinabam; quam orationem effectus est e uestigio consecutus. Quanta enim contumeliarum uerba, quot proborum ludibria, que et qualia derisionum tormenta deinceps patiar ab his precipue qui erant quondam pacifici mei, quosque ego apud  uos summis laudibus extuli, lingua non ualet effari. Quod quia ob ulciscendam in me leuitatem iure obtigisse cognosco, diuinam super his laudem equitatem: et ut ab his tandem eripi queam, uestrarum obnixe postulo suffragia precum: ut quem licet nolens tanto malignus fasce grauitatis, orando tanto releuetis ab onere, dexterioris manum orationis porrigendo. uerum hec plenius, si Dominus cupitum prebuerit colloquium, uiuo sermone expedientur. Quod ut citius fieri ualeat, uestra exorabilis oratio precibus crebris obtineat.



PROLOGUS.


 Cum fratribus adolescentioribus nostris quedam calculatorie artis rudimenta communi sermone explicare cepissem, quo eis huiusce quoque non contemnende, ut multi arbitrantur, scientie aliquid impertirer, quos in arte grammatica, prout diuina auxiliata est munificentia, aliquatenus induxeram, nescio quo accensi desiderio instare uehementer ceperunt, quatenus ea, que uiua uoce deprompseram, multorum utilitati profutura qualicunque scripto ederem, ut, si quando hec, ut solet mens humana diuersis dedita curis multa obliuisci, memorie exciderent, litterarum suffragiis ea quoquo modo reparare ualerent. Quibus cum obnoxius [f. obnixius] renitens, id quod erat obtenderem, superesse scilicet libros de hac eadem re tum dilucide, tum uenuste  maiorum nostrorum tempore editos, precipue uenerabilis uiri Domini Bede presbyteri, qui cum in aliis, tum etiam in hoc sancte Ecclesie utilitati plurimum esudauit; illorum lectionem instarent: illos diutina meditatione perdiscere studerent, a me intentionem auerterent, nec me aggredi cogerent opus omnium sputis obnoxium, cunctorum deridiculis dignum, presertim cum sim ingenio rudis, sermone impeditus, et ne rusticano quidem eloquio balbutire sufficiam, nedum ueritatis quippiam comminisci presumam. Cum hec, huiuscemodi  plura excusationis obtentum [sic cod. f. obtentu] obiicerem; tum uero pertinacius institere, et non noui, inquiunt, aliquid te cudere petimus, qui nichil iam reperiri posse remur, quod ab aliis non inueniatur dictum; sed ex his, que ab aliis asseris sparsim copioseque tractata, poscimus utiliora queque nobisque necessaria, studio tuo decerpta, in unum colligi, et ueluti sertum quoddam ex diuersis floribus compingi. In quo opere non pompacitatis uerborum faleras, aut urbanitatis exigimus ueneres, quas utras [supple in] antiquorum est inuenire commentariis. Enimuero que ab aliis obscurius sunt prolata, tuo, quesumus, manifestiora fiant relatu. Hac euictus importunitate, et de diuina presumens largiflua bonitate, studiosa nichilominus prouocatus fratrum caritate,  que humiliter eos postulare sensi, eo tenore tentare presumpsi, ut hec nulli unquam, preter se, legenda prebere, uel auctorem operis publicare pollicerentur.

Sed et si cuius peritorum hec aures offenderint, ne me temeritatis notet elogio, sed nouerit me caritatis paruisse imperio, ac fraterne utilitati deseruisse, prout fuit studio possibile. Quotidiana igitur annuaque Compoti argumenta uulgatiora, et que ne laicus quidem, ne dum clericus impune ignorauerit, undecunque collecta, et planiore, quam sint ab aliis,  sermone edita, congessi, de meo nichil addens, sed que ab aliis eo obscurius, quo sunt prolata uenustius, rusticano sermone enucleatius edisserens; ut si quis  ita ab omni fuerit serio feriatus, legere ista dignetur, quo facilius illa doctorum sublimiora rimetur.



INCIPIUNT CAPITULA REGULARUM COMPOTI


     I. Unde conficiatur annus solaris, et de ratione bissexti.
    II. Physica signorum ratio, et de solstitiis et equinoctiis.
    III. Quomodo sol in aliquo signo esse dicatur, cum signa in celo, sol autem in ethere feratur.
    Iu. Contra eos qui dicunt planetas uII contra mundum ferri.
    u. Unde oriantur regulares ad feriam Kalendarum inueniendam.
    uI. Unde concurrentes oriantur.
    uII. Qualiter inueniatur, quota ferie sint Kalende, et per dies mensis uel anni.
    uIII. Qualiter inueniatur quotidie feria.
    IX. Cur prefati regulares a Marcio sumant exordium.
    X. Unde alii regulares ad lunam in Kalendis inueniendam procedant.
    XI. Unde epacte.
    XII. Ad quid ualeant epacte.
     XIII. Cur a Septembre incipiant.
    XIu. Cur in medio nulla pronuntietur.
    Xu. Quomodo quotidie luna pronuntietur.
    XuI. Cur nunc XXX, uel uicesima nona pronuntietur, uel quantum in unoquoque signo uel in toto zodiaco moretur.
    XuII. Ut a ueteribus lunaris tantum obseruatus sit annus, et quomodo communem dicamus, et embolismalem.
    XuIII. Unde conficiatur saltus lune, uel ubi rectius intermittatur.
    XIX. Quot horis luna luceat singulis noctibus.
    XX. Qua hora eclipsis solis ac lune proueniat.
    XXI. In quo signo sit luna singulis diebus.
     XXII. Qua hora accendatur, uel qua in sua accensione mutet etatem.
    XXIII. Qualiter inueniantur anni ab incarnatione Domini.
    XXIu. Origo indictionum, et qualiter singulis annis inueniantur.
    XXu. Qualiter epacte inueniantur.
    XXuI. Quomodo cyclus solis inueniatur, et cur per XXuIII annos recurrat.
    XXuII. Ad inueniendas concurrentes cuiusque anni.
    XXuIII. Quotus annus sit a bissexto.
    XXIX. Quomodo inueniatur cyclus lunaris, et que sit differentia inter ipsum et xixalem, et qualiter inueniatur per zodiacum.
    XXX. Quid sit terminus Pasche, uel quando obseruetur.
    XXXI. De equinoctiis et solstitiis, qualiter etiam corporali intuitu deprehendantur, et de ascensu uel descensu solis.
     XXXII. Repetitio de termino Paschali, et cur ipsa festiuitas non nisi Dominica die celebretur.
    XXXIII. Quomodo inueniatur ipse terminus per singulos annos.
    XXXIu. Unde inueniantur regulares ipsius termini.
    XXXu. Qualiter per Paschalem terminum ceteri inueniantur.
    XXXuI. De tribus annis xixalis cycli, in quibus luna epactarum non seruat ordinem, et qualiter Paschalis luna obseruetur.
    XXXuII. De ceteris embolismis breuis commemoratio.
    XXXuIII. Epilogus libelli.





INCIPIT COMPOTUS HELPERICI MONACHI.



CAPUT PRIMUM. Unde conficiatur annus solaris, et de ratione bissexti.


Annus solaris, ut maiorum constat solertia inuestigatum, CCCLXu diebus, et quadrante conficitur. Si quadrans quid sit dilucide nosse desideras, scito quia quidquid in quatuor equas partes diuideris, unaqueque earum quadrans, tres autem relique nominantur dodrans. Cum ergo diem integrum, id est cum sua nocte, XXIu horis constare manifestum sit, qui numerus ex senario quater ducto conficitur, quia quater habet senas horas, ipse sex hore quadrans diei iure nominatur. Si ergo unde hi dies computentur, manifeste cupis agnoscere, scito primum  annum solarem dici, quo sol totum signiferum, id est, XII zodiaci signa perlabitur, quorum unumquodque, sicut maiores nostri diligenti inquisitione inuestigauerunt, tricenis diebus ac denis horis dimidiaque  perlustrat. Quia ergo sunt XII signa, et in singulis eorum sol XXX diebus immoratur, duc duodecies XXX et habes CCCLX dies. Tunc X hore, que in singulis supersunt signis, duodecies ducte, summam CXX reddunt horarum. Has equa portione per XXIu distribuens absque dubio dies quinque reperies, singulos XXIu horarum. Istos iunge superioribus, et habes totius anni solaris CCCLXu dies. Superest autem adhuc in singulis signis unius hore medietas, qua item duodecies ducta, id est, de singulis in unum redacta, uI integras perficere nulli constat ambiguum; et hic est quadrans, id est quarta diei pars, ut supra euidentissime constitit. Que quoniam singulis annis computari nequeunt, cautum est ut tribus  semper annis absque ulla computatione pretercantur, donec quarto anno in summam collecte integrum diem XXIu reddere possint horarum. Hic est dies, quem bissextum quarto anno nominamus,  quod uI Kal. Martias pronuntietur, totusque ille annus bissextilis appellatur, constans CCCLXuI diebus. Qui dies si negligatur, eueniet post aliquot annos ut hieme estiui, et contra estate hiberni menses occurrant. Nam per CCCLXIu annos tantum calculatio regradabit, ut in Kalendis equinoctiorum solstitia, et econtra in solstitiorum eueniant equinoctia, id est, cum XII Kal. April. pronuntiaueris, et debeat esse equinoctium uernale, appareat solstitium brumale, quod est XII Kal. Ianuarii. Cumque pronuntiaueris XII Kal. Iulii, quod est solstitium estiuum, occurrat equinoctium uernale, quod esse debet XII Kal. April. Sicque in ceteris eueniet anni diebus. Ad hunc euitandum errorem bissextilis dies quarto semper anno intercalatur. Hoc ueluti quodam fundamento  inueniendorum sequentium argumentorum prelocato, ad ipsa iam explicanda, que hinc conficiuntur, accedamus argumenta.



CAPUT II. Physica signorum ratio, et de solstitiis et equinoctiis.

Sed quia rudibus, id est similibus nostri, hoc opusculum cudere instituimus, non infructuosum uidetur de ratione signorum, quantum ingenioli nostri capacitas ex maiorum dictis retinere potuit, pauca perstringere. Ac primo sciendum illa signa nichil aliud esse quam celi certa spatia ex stellarum positione et ordine, calculatorum sagacitate quibusdam quasi limitibus determinata. Primos namque Aegyptios, quos pre ceteris nationibus huius artis peritia calluisse, diuine [cod. ut diuine,  sed tunc uerbum desideratur] et humane produnt littere, iter illud solis, per cuius discursum annuum explet circulum, in duodecim partibus emensos testatur Macrobius. Quod, qua industria fecerint, qui plenius nosse desiderat, eiusdem Macrobii commentum de Somno Cipionis  legere studeat. Ipsas autem partes subsecuta posteritas primo generaliter signo appellauit. Unde eidem sphere Grece zodiacos, Latine autem signiferi nomen impositum est. Deinde singulis signis certa indidit uocabula, que pete quidem ridicule finxerunt; sed qui dicuntur philosophi, quibusdam physicis adumbrationibus colorare nisi sunt. Sed nos , peticis, in quibus nulla inest ueri soliditas, posthabitis figmentis, naturalium rerum pauca que de ueterum potuimus  eruere commentariis, inserere non uideatur onerosum. Igitur zodiaco ipsi eo loco tribuentes initium, quo solem mox factum constat esse locatum, id est, ab eo signo, quod Xu Kal. April. intrare dicitur, quem primum fuisse diem seculi, et quarto abhinc se creatum equinoctiali die ratione sol ipse testatur, idem principale signum quasi Arietis nomine uocauerunt, ex natura ipsius animalis trahente uocabulum similitudinis ad efficientiam solis, siue quod id animal precipue cornibus ualet, sicut sol ab eo tempore ad resoluendam terram, eatenus brumali rigore concretam, radiorum uim exercere incipit, siue quod ab eo equinoctio per totam estatem usque ad aliud equinoctium dextrum  lustrat hemispherium; sicut illud animal toto hoc tempore dextro lateri fertur incubare; nam reliqua anni medietate et sol sinistrum ambitum peragit, et aries super sinistrum latus incumbit.

Taurum ob id reor illos secundo loco posuisse, quod sole illas partes adeunte boum labores, id est, segetes ad maturitatem tendunt, et in quibusdam feruentioribus terris etiam metuntur.

Super Geminorum allegorica significatione nichil adhuc reperire potui, nisi parum, quod tamen et ipsum haud multum a fabuloso recedit figmento. Fertur in illo namque mittholoico  simulacro ex his Geminis, quos Castorem uocant atque Pollucem, alterum immortalem, alterum fuisse natum mortalem. Sed is qui mortalis exstiterat, sue mortis obiectu  fratri immortalitatem acquisisse, id quod in ipsis probare nituntur stellis, quod uno oriente alter occidit. Hoc quoque soli sic coaptant, quod unus idemque modo in ima mundi descendat, modo in summam resurgat altitudinem.

Cancri significatio in propatulo est, quod sicut id genus animalis uersis uestigiis retro incedit, ita sol, cum ad hoc signum uenerit, ultra scandere non ualens inferiora repetit, celebrato in quarta eius parte solstitio, id est XII Kal. Iulii, unde idem ortus. Nam tres sunt principales ortus occasusque solis, scilicet brumalis, equinoctialis, et borealis. Iste de quo loquimur, is, inquam, ortus Therinos, Tropicos Grece uocatur , id est estas, composito nomine a qualitate temporis et conuersione  solis.

Sequens signum Leonis dicitur ob illius mensis, Augusti scilicet, feruentissimum tempus, quia leo ceteris animalibus calore prestare creditur, quodque Leo priore parte ualidus, posteriore degenerat; sicut sol e medio illo signo iam circa mensem Septembrem estus sui ardorem nobis duntaxat mitigare incipit.

Iam uero ipsi Septembri uirginem deputauerunt; quod eo mense effeta iam terra nichil fructuum gignat.

Libram, quam in trutine effigiem formant, equinoctialem diei noctisque parilitatem, quam in eius quarta parte sol exsequitur autumno, id est XII Kal. Octobr., insinuant, sicut in Arietis quarta parte  uerno, id est XII Kal. April. Et hi sunt ortus uel occasus, quorum uterque isemerinos, id est equinoctialis appellatur.

At uero Scorpius aculeatus et Sagittarius ad exprimendos grandinum ictus et tempestatem illius temporis sunt locati. Preter hunc Sagittarius, postrema parte in ferina membra degenerans, significat solem tunc temporis a superis in infima detrusum.

Capricorni significantiam oculis etiam deprehendere perfacile est. Capram enim in pascendo ab imis alta petere semper nemo est qui nesciat. Sicut signum hoc solem nobis ab inferis partibus ad superiora remittit, transacto in quarta parte sui, qui  est XII Kal. Ianuarii, solstitio brumali, sicut in Cancro estiuali. Unde etiam hoc signum, sicut et illud tropicon, id est conuertibile, appellatur. Et inde hec signa philosophi portas solis appellauerunt, quod in utroque eorum, obuiante solstitio, ultra eius prohibeatur ascensus. Solstitium autem dictum non quo solem aliquando stare sit credibile, sed breuissima illa spatia, quibus summam uel imam zodiaci partem attingit, hoc nomine censentur [cod. censetur], quod atomo fieri nulli dubium est. Sciendum quoque hoc solstitio diem breuissimum, noctem uero longissimam fieri, sicut econtra solstitio estiuo noctem breuissimam diemque longissimam, quod ratione circulorum terreque globositate fieri liquido patet. Siquidem sphera illa celestis, per quam zodiactea  linea ducitur, ad aquilonem super terram altissime porrecta, breuiorem sui partem sub terra nobis occultat. Econtra ad austrum super terram parum elata, in immensum sub terra porrigitur. Zodiacus uero, quoniam non in directum circuli more ducitur, sed in zone modum a septentrionali plaga in meridionalem, id est, ab arcturo ad austrum obliquatur, alterum e tropicis, id est, Cancrum, boreali: alterum uero, id est, Capricornum, australi polo proximum gestat. Unde fit ut secundum sphere celestis positionem, in qua signa sunt fixa, superne Cancer ceteris signis a terra remotior, Capricornus uicinior, et econtra inferius Cancer terre uicinior, Capricornus sit remotior. Sol uero, licet non sit in celo fixus, tamen quia signifero suffertur, necesse  est ut secundum eius conuexitatem uel propiet uel recedat a terra. Unde in Cancro positus, quia super terram maximum eris spatium ab ortu usque in occasum, utpote in altissima progrediens, conficit, sub terra uero breuissimum, quippe qui ambitu terre tantum lustrato, festinat ad ortum, tardiore cursu diem nobis producit, ociore ortu noctem coarctat. Que omnia in Capricorno per contrarium fieri manifestum est, quia quantum in isto super terram exaltatur, tantum in illo sub terra dimergitur; et rursus quantum in hoc sub terra, tantumdem in illo super terram itineris conficit. Unde dies estiui cum brumalibus noctibus, et rursum noctes hiemales cum estiuis diebus longitudine siue breuitudine concordant. Singula enim signa non obliquum habent  cursum, ut ea que in septentrione aliquando uergant ad austrum, ut quidam putant, asserentes solem, cum est in Cancro, in die boreales, nocte uero australes, et econtra in Capricorno positum die australes, nocte boreales mundi lustrare partes, sed singula in directum terram ambiunt, et quam partem sol die super terram, eamdem nocte semper lustrat sub terra. Aequinoctia sane non ita, ut solstitia noctem diemque uariant, sed in utroque dies et nox equis morarum dimensionibus disterminantur. Cuius rei rationem perfacile inspicit, qui prefatam solstitiorum congrue prouidere curauerit. Aequinoctialia enim signa nequaquam ut solstitia, alterum altero sublimius est uel humilius, sed quasi in quodam meditullio  locata, et econtra altrinsecus posita, ueluti quodam diametro zodiacum equaliter diuidunt, utrolibetque eorum oriente alterum occidit, et cum unum superius, alterum inferius obtinet centrum tantumdemque de zodiaco ab utraque parte habet. Quantum enim ascensionis est a Capricorno, omnium signorum infimo, usque ad Arietem, equinoctialo signum, tantumdem ab ipso Ariete usque ad Cancrum, omnium summum signorum. Item quantum est descensionis ab eodem Cancro usque ad Libram, aliud equinoctiale signum, tantumdem ab ea usque ad item Capricornum. Cum ergo Cancer omnibus sublimior, et Capricornus sit humilior, liquido constat illo in medio posita eiusdem esse altitudinis. Hinc fit ut cum sol ad utrum horum signorum accesserit,  quia per mediam spheram agitur, diem ac noctem equis spatiis omni mundo siue supra, siue infra dimetiatur. Quem diem, cum ratio ab utraque parte et diurna uidelicet et nocturna, nichilominus ab ipsa equalitate uocari cegisset, nec, ut reor, in neutra hac linguarum Greca ac Latina ex tribus generibus his omnibus: equitate, die, nocte, unum uocabulum eufonicos comminisci potuisset, factum est, ut in altera a meliore parte, id est die, in altera a deteriore, id est, nocte appellaretur in utraque lingua equitatis adiectione. Latine igitur equinoctium ab equitate, et nocte, Grece autem isemeria dicitur. Quod si absurditas sineret, equidies dici potuisset. Duo postrema zodiaci signa, Aquarius et Pisces, ob imbriferos menses sunt appellata. Sane  de solstitiis uel equinoctiis manifestius quid, si Dominus annuerit, sumus exposituri .



CAPUT III. Quomodo sol in aliquo signo esse dicatur, cum signa in celo, sol autem in ethere feratur?

Hic autem addendum reor quanam ratione, cum zodiacus una cum signis in celo fixus dicatur, sol autem longe ab eo infra etheris spatium feratur, in eius signis meare asseratur? Sed eius rei ratio non laborioso eget argumento. Tunc enim eum in aliquo signo esse dicimus, cum in sui circuli regione discurrit, que eidem signo subiecta est, ita ut signo supra, et sole subtus currente pariter feratur; quod eque de ceteris planetis sentiendum est.



CAPUT Iu. Contra eos qui dicunt planetas uII contra mundum ferri.


Illud autem me non mediocriter mouet quod multi asseuerant, et pene omnes artis huius tractatores, solem ac lunam ceterasque planetas contra mundum niti. Non enim perspicere queo quisnam eas ad occasum ducat, si earum naturalis motus semper tendit ad ortum? Nam quod dicunt eas impetu celestis sphere impelli, quam sit friuolum liquido patet, cum nulla earum ipsam spheram attingat, sed maximo infra eam interuallo ferantur. Argumentum sane illud, quo se id probare contendunt, facile est eneruare. Aiunt enim quod cum signa ita sint ordinata ut post Arietem sequatur Taurus, itemque  post Taurum Gemini, et sic cetera per ordinem, sol de Ariete non in anterius signum, sed posterius secedit, id est Taurum, et de Tauro in Geminos, et sic per cetera; quasi non posset fieri, ut celo desuper celerius et sole infra tardius currente, signum in celo fixum cum ipso celo pretereat, sole ob tardiorem incessum preterito, et subsequente alio signo sol a precedente relictus sub hoc rursus inueniatur. Hoc autem dico non preiudicans aliorum scientie, sed simpliciter quid mihi uidetur pandens. His de solari per zodiacum cursu etsi inepte, non admodum tamen, ut reor, infructuose, horum ignaris breuiter delibatis, iam pro posse susceptum exsequamur negotium.



CAPUT u. Unde oriantur regulares ad feriam Kalendarum inueniendam?


Primum regulares mensium unde oriantur uideamus. Cum solaris annus, ut supra relatum est, CCCLXu diebus peragatur, et in hoc peragendum sol per singula XII signa tricenis immoretur diebus, per unum horum alterum necesse est metiaris numerum. Quorum utrolibet per alterum multiplicato, CCCLX reperies; siue enim duodecies XXX, siue tricesies XII, eamdem conficiunt summam. Quinque qui supersunt pro regularibus Martio datis, pronuntia: Martius u. At in ceteris sic facies. Sume semper precedentis dies mensis, et additis suis regularibus, numero qui conficitur per uII partito, quia hunc numerum irregulares non excedunt; reliquos sequenti  da mensi. uerbi gratia: Martius habet dies XXXI et regulares u, sunt simul XXXuI. Septies quini XXXu; unum qui remanet da Aprili, et sic deinceps. Quod si, tota summa per uII expensa, nil superfuerit, illi mensi uII regulares dandos esse scito.



CAPUT uI. Unde concurrentes oriuntur?

Concurrentium, quas epactas, id est, adiectiones solis uocant, queque prefatis regularibus concurrunt, originem inuenturus, quia et ipse septenarium non transiliunt numerum, prefatos solaris anni dies per eum disponens dicito quinquagies et bis uII, CCCLXIu; unum qui remanet in capite concurrentium pone, et singulis annis unum adiicies, septenarium non excedens; sed quarto semper anno ob rationem  bissexti unum transiliens, et sic XXuIII lineas curres.



CAPUT uII. Qualiter inueniatur quota feria sint Kalende, et per dies mensis uel anni?

Si forte requiris quid uel he concurrentes uel precedentes regulares ualeant, scito ad inueniendam quarumcunque Kalendarum feriam institutos. Si ergo scire cupis cuiuslibet mensis Kalende in quota sint feria prouente, sume regulares ipsius mensis, et iunctis concurrentibus qui eo anno concurrunt, quorum inuentionem post docebimus, si ultra uII excreuerint, eis sublatis, quotque remanserint, ea feria Kalendas quas querebas esse noueris. Quod  insimul uII solummodo fuerint, uel minus, quot fuerint, eam scito esse feriam Kalendarum.



CAPUT uIII. Qualiter inueniatur quotidie feria?

Si deinceps per totum mensem cuiuscunque diei feriam inuenire uolueris, sume precedentes eiusdem mensis dies usque ad illum de quo inquiris, et his adde numerum feriarum, que  fuit in Kalendis, et primum uno die Kalendarum, quia bis positus est, sublato, ceteris per uII diuisis, quot remanserint, totam scito esse feriam quam queris. Si nichil remanserit, septena, id est, Sabbatum erit. Si hoc ipsum per dies anni computare uolueris, itidem collige omnes dies anni transactos, id est, a Kalendis Ianuarii usque ad hunc de quo querere  instituisti, et si bissextilis est annus, ipsum etiam bissexti diem, postquam transactus fuerit, connumera. Tum quote Kalende Ianuarii fuerint, huic numero adiice, et primo, sicut supra, unum Kalendarum diem recide, ceteros diuide per uII, et quot remanserint teneto.



CAPUT IX. Cur prefati regulares a Martio sumant exordium?

Si huius artis auidus et hoc forte queris cur prefati regulares a Martio sumant exordium, uel concurrentes ibidem mutentur, scito hunc mensem primum fuisse anni a Romulo, Romanorum auctore, instituti, qui primum Latinorum annum X mensibus ordinauit, et ob illam prime institutionis memoriam hactenus obseruari iussit. Hunc enim ille  mensem a Marte, ut credebat, patre suo nominauit, et, ut dictum est, principium anni esse instituit. Testantur hoc nonnulli ex his qui sequuntur mensibus, quibus nomina ab ordine, quo Martio absunt et eris temperie composita et indita sunt. Ut September, quod ab eo sit septimus, et largiores iam fluere soleant imbres. Sic et October, Nouember ac December, nec non Iulius et Augustus, quorum alter a Iulio Cesare, alter ab Octauiano Augusto deinceps uocabula mutauerunt. Pridem Quintilis, uel Sextilis simili de causa sunt appellati. Quod uero nunc annum a Ianuario ordimur, a successore Romuli Numa Pompilio institutum, qui denis Romuli mensibus duos addidit, primumque eorum a Iano, quem gentili errore principium rerum arbitrantur, considerans  Ianuarium appellari, et primum anni institui. Alterum a Plutone, quem Februm, id est, purgatorem et credebant et appellabant, nominauit Februarium.

Causam uocabulorum singulis mensibus inditorum dicere supersedi, eo quod sit et in Dialogo cuiusdam Pretexati sufficientissime tractata, et a domino Beda exinde deflorata in libro de Temporibus secundo, nichilominus sit abundantissime digesta. In quo prolixa quidem, sed non sterili disputatione plenissime est expositum qualiter annus primum a Romulo in X, a Numa in XII mensibus est distributus, sed nec sic ad limam redactus, longo post tempore a Iulio Cesare, sagacis ingenii et predicande memorie  uiro, ad unguem moderne expositionis fuerit expolitus. Is dialogus in libris Macrobii legitur Saturnalium nomine titulatus.



CAPUT X. Unde alii regulares ad lunam in Kalendis inueniendam procedant?

Alios regulares mensium qui ad Kalendarum lunam inueniendam ascribuntur, hic modo reperies. Solaris anni CCCLXu diebus sicut supra per duodenarium et tricenarium numerum diuisis, superfluos u da Septembri pro regularibus. Ceteros hoc ordine reperies. Sume semper precedentis dies mensis, additis insuper suis regularibus, et si mensis ille tricesimam fert lunam, recisis XXX quot supersunt, tribue sequenti mensi. Sin mensis non ultra XXIXam  lunam computet, ipsis sublatis, reliquos pro regularibus sequentis mensis habeto. Exemplum de duobus damus, ut sic de ceteris facias. September habet dies XXX et regulares u, qui sunt XXXu. Dimitte XXX, reliquos u da Octobri. October habet dies XXXI et regulares u, sunt simul XXXuI. Tolle XXIX, quia tota est lunatio; uII qui remanent da Nouembri. Cur autem una lune etas XXX, altera XXIX computetur diebus paulo post aperiemus. 



CAPUT XI. Unde epacte.

Epacte, que his adiiciuntur regularibus, duorum annorum, solaris scilicet ac lunaris inequalitate creantur. De qua inequalitate, que Dominus dederit, post eloquemur. Solaris enim annus, qui CCCLXu  diebus euoluitur, lunarem CCCLIu dierum XI superat diebus. Quos XI dies, quia in anno suo luna minus habet, singulis annis ad lunam Kalendarum inueniendam pro epactis assumuntur. Omnibus enim annis XI adduntur ad numerum epactarum, quia singulis annis eadem exstitit annorum inequalitas. Pone igitur in capite epactarum XI, et singulis, ut dictum est, annis itidem adde XI etsi ultra XXX excreuerint, quem numerum lunaris etas nunquam excedit, XXX sublatis, ceteros habeto pro epactis. uerbi gratia: ad XI adde XI, fiunt XXII. Ista sequitur epacta. Item XXII iunge XI, fiunt XXXIII. Recide XXX, et III tene pro epactis sequentibus. Sic de ceteris.



CAPUT XII. Ad quid ualeant epacte?

 Epacte superioribus regularibus iuncte etatem lune per singulas Kalendas ostendunt hoc modo: sume regulares cuiusque mensis, et his adde epactas que fuerunt in illo anno, quarum per singulos annos inuentionem post ostendemus, et quem numerum suffecerint, ipsa est etas lune in Kalendis. Quod si tricenarium excesserint, eis sublatis, quot remanserint, tanta erit.



CAPUT XIII. Cur a Septembre incipiant?

Epacte iste cum suis regularibus idcirco a Septembri initium sumunt, quod Aegyptus, ceterarum gentium in hac arte magistra, ab hoc mense annum inchoauit. Unde, sicut Romane antiquitatis auctoritate  precedentes regulares cum concurrentibus a Martio, ita ob reuerentiam huiusce magisterii hanc lectionem a Septembri uidentur inchoare Latini.



CAPUT XIu. Cur in medio nulla pronuntietur?

Pandendum uidetur cur in initio epactarum nulla pronuntietur. Primo, quia sciendum ordinem istum epactarum in similitudinem circuli in semet reuerti. Cumque singulis annis undenarium singule capiant augmentum, nono decimo, qui est cycli XIXalis ultimus, XuIII epactis existentibus, non ut in ceteris XI, sed XII addimus, propter unum diem qui tunc lunari anno diminuitur, quem saltum lune uocant. Qui precedenti etati detractus, totam sequentem lune etatem uno die maiorem semper computare  cogit. Quod liquidius aperiemus cum saltus ipsius rationem ediderimus. XII ergo additis ad XuIII, fiunt XXX. Iste sunt epacte primi anni cycli XIXalis. Que si adderentur regularibus mensium, quia luna hunc numerum non transcendit, necesse erat singulis mensibus eadem recidere, et secundum numerum regularium in singulis Kalendis lunam computare. Exempli causa, ut hoc liquidius constet. September habet regulares u. Iunge epactas XXX, fiunt XXXu. Item October habet regulares u, adde epactas XXX, fiunt XXXu. Tolle XXX, remanent u; similiter in ceteris. Quid ergo necesse est toties addere XXX et retrahere cum lunaris etas illo anno per singulas Kalendas numero regularium constet? Ob hoc eo anno nulle pronuntiantur epacte. Sequentium  dierum post Kalendas, lunam hoc modo reperies. Sume precedentes eiusdem mensis dies, et his adde etatem lune que fuit in Kalendis. Et primo unum diem Kalendarum deme, reliqui si minus XXX fuerint, ipsa est etas lune. Si ultra XXX processerint, illis sublatis qui superfuerint, ipsam etatem lune prodent. Hoc tantum considerans ut si mensis ille XXX fert lunam, XXX; sin autem XXIX, eque XXIX de summa subtrahas.



CAPUT Xu. Quomodo quotidie luna pronuntietur.

Si per anni dies id ipsum inuestigare cupis, sume omnes preteritos anni dies, id est a Kalendis Ianuarii usque in diem in quo requiris, addita etate lune que fuit in ipsis Kalendis Ianuarii, et inprimis  unum subtrahe propter Kalendas. Ceteros si ad hoc excreuerint, per LIX partire, qui sunt duarum lunationum dies; qui restant cuiusque diei, lune etatem pandunt. Quod si toto numero per LIX expenso nil superfuerit, uel qui remanserint, tricenarium numerum excesserint, ad LIX tamen non peruenerint, sublatis XXX, quot remanserint, ipsa etas lune est. In hoc argumento bissexti diem non numerabis.



CAPUT XuI. Cur nunc XXXma nunc XXIXna luna pronuntietur?

Tempus est expedire, quod supra promisimus, cur nunc scilicet luna nunc XXXma, nunc XXIXna computetur? Ad quod apertius inspiciendum est,  non uniformes lune computari menses, sed alterum esse quo zodiacum peruolat, alterum quo solem luna consequitur. Que cuncta ut manifestiora fiant, dicendum in singulis signis primo, dehinc in totius signiferi lustratione quantum temporis expendat. Ut a solertioribus non sine magna diligentia probatum est, luna unumquodque signum ex duodecim duobus diebus et sex horis, ac bisse unius hore transit. Duc ergo duodecies duos dies, et fiunt XXIu. Item senas horas, que in singulis signis supersunt, duodecies multiplica, et habes LXXII horas, que faciunt tres dies, singulos XXIu horarum. Hos III dies iunge superioribus XXIu, et fiunt XXuII. Superest adhuc in singulis signis bissis unius hore. Si queris quid sit bissis, scito bissem dici uniuscuiusque rei  duas partes sublata tertia. Quidquid enim in tres equas diuiseris partes [alia manus, uel portiones], unaqueque earum triens uel trien appellatur. Horum uno sublato, reliqui duo qui remanent trientes is simul bis uocantur. Bissis igitur due partes hore sunt. Duodecim ergo bisses octo faciunt horas, ponis per tres bisses supputatis. Apparet ergo lunam XXuII diebus et uIII horis totum ambire zodiacum; et hec est una species mensium lunarium. Sed quia naturalis lune mensis ab accensione computatur, ipsa autem luna in toto hoc spatio solem non consequitur, ut ab eo reaccendatur, nisi additis duobus diebus et Iu horis, his ad superiores iunctis mensem lunarem XXIX dierum et XII horarum esse fatemur. Quia uero XII hore pro integro die nequeunt  computari, et unum diem difficile est [suppl. inuenire uel quid simile], presertim cum alternis uicibus media die ac nocte perhibeatur accendi, propter facilitatem computandi una uice XII hore intermisse, altera autem ex utraque lunatione simul collecte pro integro die computantur, et tunc luna XXXma pronuntiatur. Porro illi duo uero dies, qui cum quaternis horis post emensum zodiacum ad consequendum solem lune supersunt, per XII lunationes in unum collecti XXuI dies insimul conficiunt, que est una lune zodiactea peragratio, licet unus desit dies. Et hoc est quod dicit dominus Beda, lunam tredecies in XII suis mensibus zodiacum percurrere. Hi omnes dies in summam redacti efficiunt lunarem annum CCCLIu dierum. Duodecies  enim XXIX, CCCXLuIII. Duodecim autem hore duodecies ducte sunt CXLIu, et faciunt dies uI, qui iuncti superioribus, CCCLIu reddunt, qui sunt, ut diximus, dies anni lunaris, quem constat retro semper obseruatum, duodenis, quos dixi, mensibus ita semper alternantibus, et unus tricenos, alter undetricenos haberet dies, quousque Iulii Cesaris solertia solaris repertus est annus, pro eo quod lunaris annus in multis uacillaret, et solis cursui penitus non conueniret.



CAPUT XuII. Ut a ueteribus lunaris tantum obseruatus sit annus; et cur modo communem dicamus et embolismalem?

Ita enim ille a ueteribus Grecis ac Latinis obseruabatur,  ut XII semper exactis lunationibus a XIIIa lunatione sequentem inchoarent annum. Sed cum sepe eueniret propter XI dies, quos lunari anno deesse diximus, ut hiberni menses estiuo, et estiui item hyberno occurrerent tempore  statutum est ut octauo anno XC dies intercalarentur, qui per tot annos ex undenis diebus et duobus bissexti accesserunt. Nos uero propter Paschalem obseruantiam quam non nisi XIu luna post equinoctium celebrare fas est, communes et embolismales annos in luna habere cepimus hoc modo: si quando XII exactis lunationibus eam lunationem que sequitur uel in ipso equinoctio, uel eo transacto XIuam euenire contigerit, ab ipsius mox accensione sequentis  anni primordia sumimus, precedente anno, qui communis exstitit, XII lunationibus, diebus CCCLIu terminato. At si XII exactis lunationibus, XIua processerit, tum illam precedenti iungimus anno, datis eisdem precedenti anno XIII lunationibus et CCCLXXXIu diebus. Et hic annus embolismalis, id est, supercrescens dicitur, precedentes autem communes, quod semper II equales precedant, excepto in ogdoade et endecade quorum utrumque unus tantum communis annus precedit. Hec de diuersitate annorum solaris et lunaris, communium et embolismorum nunc paucis dicta sunt. Si qua autem restant, cum ad ipsum Pasche terminum uenerimus explicandum, prout possibile fuerit, exsequemur. Sane in serie temporum computanda nunc solaris  anni, qui certior habetur, calculo utimur.



CAPUT XuIII. Unde conficiantur saltus lune, uel ubi rectius intermittatur.

Hoc loco congruum uidetur de saltu lune que possumus explicare sumendumque ab ipsa origine censeo. Diximus supra lunam ex quo die a sole recedit post XIX dies et horas XII rursus eidem soli succedere, et hunc mensem esse qui annum lunarem, si communis sit XII, embolismum uero XIII computatus perficiat. Sed deprehensum est singulis mensibus, nec dum uIIa hora peracta, solem a luna consequi, uicissimque lunam a sole accendi, et restare ex eadem hora XIIma per singulos menses  Iu momenta, et unciam unius momenti et unum atomum. Que Iu momenta per singulos menses in tantum augmentantur, ut per XIX annos integrum perficiant diem: quem diem XIXo semper anno ipsa transilire cogit imminutio, ne et lunaris calculatio et tota turbetur Paschalis obseruantie ratio. Nam si negligatur ille dies, eueniet ut post Xu XIXales cyclos, id est post annos CCLXXXu, cum debeas lunam computare primam, occurrat Xua, id est plena luna. Et econtra, cum Xua computatur, appareat prima. Sed ut aperte clareat qualiter ille dies paulatim minuendo usque ad integrum deficiat, quia XIXalis mensibus Iu momenta unciamque momenti et atomum perdere dicitur, primum omnes XIX annorum  menses quot sint uideamus, ut singulorum prefatorum momentorum unciarumque et atomorum numerum colligentes, atque ex his rursus horas conficientes, probemus si integrum diem XXIu horarum reddere possint. Decemnoualis cycli CCXXXu menses hinc esse colligitur quod eum XII communes duodenorum scilicet mensium, uII uero embolismos, id est, XIII mensium constat annos habere. Duodecies autem XII, qui sunt CXLIu, et tredecies uII, qui faciunt XCI, insimul positi CCXXXu perficiunt, qui numerus quater ductus DCCCCXL reddit hoc modo: quater namque CC sunt DCCCXL et Iu triceni CXX, itemque XX predictum numerum, id est, DCCCC complet hoc modo, que est summa quaternorum momentorum de singulis XIX annorum mensibus collectorum.  Que momenta, quia horas facere possunt, hoc ordine consideremus. Quia enim hora Iu punctis constat, singuli autem puncti denis momentis, horas singulas metiamur per XL momenta, et inueniemus in suprascripto momentorum numero XXIII semis horas hoc modo: quadragies XX et terni DCCCCXX, alia XX momenta faciunt dimidiam horam, et sunt, ut dictum est, XXIII semis hore. Sed ut integer dies XXIu horarum perficiatur, alteram huius hore medietatem ex unciis atomisque, que singulis mensibus quaternis addite sunt, momentis compleamus. Uncia duodecima pars est cuiuslibet rei. Duodecim enim uncie momentum faciunt. Igitur uncie CCXXXu faciunt momenta nouem et decem, et remanent uII. Duodecies enim deni et noueni ducenti XXuIII sunt,  et remanent, ut dictum est, uncie uII de ducentis XXXu. Quibus uII unciis ad complendum momentum alte u sunt addende, quas atomis CCXXXu, qui adhuc supersunt, taliter suppleamus, singulis unciis XLuII atomos attribuentes ita: quadragies septies quini sunt CCXXXu. Has u uncias iunge superioribus uII, et fiunt XII, id est momentum integrum, quod momentum iunge ad superiora XIX, et habes XX momenta, id est dimidiam horam; quam supra XXIII semis horis annectens, inuenies horas XXIu, id est diem integrum, quem nono decimo semper anno transilire, et ob id saltem lune uocari hactenus exposita cogit ratio, ita ut reliquis luna XXX et undetrigesima, id est uicesima IX alternis uicibus computetur, tunc tres XXIX sine ulla XXXa interpositione procedant.  Qui dies precedenti etati detractus sequentem lunationem tota die maiorem computari facit hoc modo: si enim hesterno die XXIXam pronuntiaueris, hodie XXXam, crastino primam, et postridie IIam computari necesse est. At si hesterno similiter XXIXam pronuntians, hodie, XXXa transilita, primam dicas, cras IIam, perendie IIIam computare debes. Et hoc est quod dicit dominus Beda in minori libello: adimit enim saltus lune noctem, addit uero etatem. Quem diem diuerso loco intermittunt; sed mihi uidetur quia secundum Aegyptios epactas a Septembri inchoamus, ut secundum illos in luna Iulii mensis illum preterire debeamus, ne sequentium Kalendarum lunaris turbetur computatio. Quia si in mense  Nouembri, ut multi faciunt, distuleris, si occurret luna secundum epactarum rationem a Kalendis Septembris, per tres menses, id est usque in Kalendas Decembris; quod si in eo loco, id est in Iulio, III Kal. Aug., ut diximus, diem hunc transilias, in unius tantum Augusti Kalendis ab epactarum lectione dissonat luna.



CAPUT XIX. Quot horis luna luceat singulis noctibus.

Quot horis luna per singulas noctes luceat hoc modo collige. Primo scito eam ex quo a sole recedens prima dicitur, usque ad Xu quo longius ab eo recedere non potest, singulis noctibus quaternos punctos lucis sue cremento addere, totidemque deinceps reproximando sol ex altera parte circuli  usque ad XXX imminuere. Quandiu ergo in augmento est, id est usque ad Xu, ad lucendum multiplica eius etatem quater, et ex his quos inueneris punctis, facito horas singulas per quinos punctos. Ad non lucendum uero numerum, qui est ab eius etate usque ad Xu, itidem multiplica, et factis exinde rursus horis, in summam collige; et si in toto XII horas reperis, recte computasse te noueris. Postquam uero decressere cepit, id est a Xu deinceps, ad lucendum multiplica numerum, qui est ab eius etate usque XXX; ad non lucendum uero a Xu usque ad eius etatem, sicque per omnia facias, ut dictum est supra. Porro Xua, quia plena est, tota nocte lucet. Quater enim quindeni LX sunt puncti, et faciunt horas XII. Econtra nil lucet XXXa, utpote  soli supposita, eius maiori lumine obscurata. Hanc horam Greci synodon uocant. Latini autem coitum, quod tum pariter utrique ceant.



CAPUT XX. Qua hora eclipsis solis ac lune proueniat.

Quo tempore eclipsis, id est, defectus solis accidere solet? Primo, si lunam eadem linea qua solem uehi contigerit. Siquidem latitudo signiferi XII partibus tenditur, quarum mediam tantum sol perambulat. Luna autem per totam eius latitudinem: terra autem, utpote totius mundane centrum sphere, in medio mundi locata, eidem potius mediane subiacet parti. Unde semper ambitur a sole. Cum ergo sol supra, luna feratur infra, terra autem utrique  sit subiecta, illis, sole scilicet et luna in media linea ceuntibus, necesse est terre eidem linee subiecte lunari obiectu solarem subtrahi conspectum. Cum uero ex alia qualibet parte ex duodenis partibus signiferi XXXma luna soli opponitur, quia illi linee terra subiecta non est, nec luna inter eam et solem est, eius lumen nobis duntaxat in terra positis celare non potest. Et inde est quod in singulis mensibus solis patimur eclipsin. Lunaris sane defectus, qui circa plenilunium, id est, uel XIua uel Xua uel XuIa luna contingere solet, quamuis eiusdem linee, mediane scilicet, ratione contingat, dissimiliter tamen conficitur. Constat enim lunam proprium non habere lumen, sed in modum speculi a sole irradiatam  resplendere. Unde nunquam lucere potest nisi radiis penetrata solaribus. Sol autem, quia octies sua magnitudine terram uincit, ut subtili indagine repertum est, nunquam ab ea totus tegi aut occultari potest, quin radios suos et cum sub ipsa est, undique ad superiora remittat, umbra terre contra mediam signiferi lineam, cui potius subiacet, et per quam solis est iter, altius penetrante. Cum ergo plena luna hemispherio a sole distans per eamdem mediam fertur lineam, quia, sole inferiora penetrante, ipsam lunam necesse est scandere superiora, et econtra sole, id est super terram hyperygeo, ipsa luna efficitur sub terra hypogea, necesse est eam siue infernam deficere siue supernam, utpote per umbram terre incedentem, et nequaquam sole eam  more solito respiciente. At si per aliam quamlibet utrarumque positarum linearum feratur, quibus terra ob sui exiguitatem solare nunquam potest adimere lumen, ipsa luna adumbratice linee exorbitatione lucis sue damnum ualet effugere, id est, si uel sublimior ad boream, uel diuexior sole feratur ad austrum. Et hec est item ratio cur non omni plenilunio luna deficiat, quanquam nonnulli asserant utrumque, et solem scilicet et lunam, raro superne, frequenter autem inferius deficere. Ob huiusmodi causam prefata media linea ecliptica uocatur, quod utriusque defectus, solaris ac lunaris, sit causa. Claret ergo solem in sua eclipsi nichil minui, sed non eius aspectu fraudari. Lunam uero eclipticam penitus lumine priuari, quod tangere uidetur  uirgilius, cum ait:

Defectus solis uarios, luneque labores.
Labores enim lune ipsa que patitur luminis dispendia uocat.



CAPUT XXI. In quo signo sit luna singulis diebus.

In quo signo luna moretur quotidie, uel quot partibus a sole per singulos dies elongetur, hoc ordine inuestigabis. Sume semper etatem lune, quotacunque fuerit, et multiplica quater, ipsumque rursus numerum ter ducito; et quot in summa reperis, tot partibus eam a sole noueris disparari, id est, in eo loco degere ad quem uenturus sit sol post totidem dies. Partes enim istas nichil aliud esse dicimus  quam quotidianos per zodiacum solis progressus. Item in eodem argumento probare contendis, in quo signo luna eodem die consistat? Primum uideto in quo sol ipso moretur die, et in quota ipsius signi parte, id est, quot ibidem dies exactos habeat? Et quia unumquodque signum perlabitur sol XXX diebus, rursus uideto quot ab eo dies remaneant usque ad XXX, id est ad completionem signi? Quod inuentu facillimum est, cum sol singula signa non solummodo certis mensibus, sed et certis ipsorum mensium adeat diebus, precipue Xu Kal. cuiusque mensis, quinta decima die Kal. April. primum zodiaci signum ingrediens, id est Arietem. Cumque inuentum fuerit quot adhuc dies in eo quo positus  est sol signo moratus sit, ex predicta partium summa, in quibus partibus lunam a sole remotam inueneras, ipsum numerum sumens dabis eidem signo ad explendum iter solis; reliquos uero qui superfuerint de summa partium, sequentibus per ordinem signis per tricenos disperties. Et cui signo XXX defuerint, in eo lunam esse noueris in tota ipsius parte, quot illi signo ex prefata summa prouenerint. Quod si in summa partium tot solummodo in ueneris quot adhuc dies in eo quo est signo degere habet, aut aliquid minus, in eodem signo lunam cum sole esse scito; quod solet accidere prima uel secunda luna, posito sole in prioribus cuiusque signi partibus. Sin autem intantum numerus ille partium excreuerit, ut illi signo in quo est sol expleto,  reliquis omnibus signis XXX, patres proueniant per singula signa usque item ad illud in quo solem esse certum est, et aliquot partes superfuerint, itidem in eo signo pariter eos esse constat. Et hoc accidere solet XXuIII uel XXIX luna, sole in postremis signi partibus degente. Sed illud superius in recessione a sole, hoc uero contingit in reproximatione lune ad solem. Quantum enim per singulos dies elongatur ab eo, recedens ex una partes circuli usque ad hemispherium, quod est Xu; tantum tenet deinceps eidem soli proximans ex altera parte, donec ad signum, imo ad eamdem ipsius signi partem ueniat, ubi eum reliquerat toto peragrato zodiaco, quod, ut dictum est superius, XXuII diebus et uII horis perficit. Sed quia iam ibi solem non inuenit,  utpote XXuII partibus, in quibus ipsa zodiacum lustrauerat, exinde elongatum, post circuitum signiferum duobus diebus et Iu horis perficiens, quod sol predictis XXuII diebus et uIII horis peregerat, rursum eum luna consequitur, et eidem succedens penitus obscuratur, et XXXa efficitur; qui etiam dies interlunium solet appellari, quod inter defectam et renascentem sit lunam.



CAPUT XXII. Qua hora luna accendatur, uel qua in sua accensione mutet etatem.

Si nosse cupis qua hora diei luna accendatur a sole, id est mutet etatem, uide quotus sit annus illius cycli qui proprie lunaris dicitur, cuius inuentionem post docebimus, et numerum multiplica  quinquies, hisque adde preteritos anni dies a Kalendis Ianuarii usque ad eum diem de quo queris. Quibus in unum redactis si infra LX manserint, tot punctos esse scias horarum ipsius diei; et singulas horas per quinos punctos computans, ea hora lunam attendi noueris, cui quinque defuerint puncti in toto ipsius hore puncto, quot quinis ceterarum superfuerint horarum. Si uero prefatus numerus sexagenarium excesserit, partire eum, qui sunt unius cuiusque diei, id est XII horarum puncti, et qui remanserint, illius diei punctos esse memento. Ex quibus, sicut monstratum est, horas faciens, quota hora et quoto ipsius hore puncto luna ipsius dici accendatur, inuenies. Quod si tantum LX fuerint, aut ultra  progredientibus, equaliterque per LX partitis nil superfuerit, duodecima diei hora, et uo, id est, ultimo eiusdem hore puncto illam accendi noueris, hoc certum habens nunquam in nocte, sed semper eam in die accendi. At si per diem argumentum qua in sua accensione mutet etatem, inuenire desideras, prefatum cyclum sexies multiplica, et quot in superiori numero sexenarios habueris, tot his monades adde, iunctis insuper punctis illis qui sexenariis superfuerint. Qui si ultra XXX excreuerint, recisis quotquot superfuerint XXX, qui remanserint, etatem tibi pandent quam luna in hora sue accensionis est ingressa. Hactenus hac quotidiana dicuntur argumenta, quot singulis mutentur diebus; hinc ad annua ueniamus.



CAPUT XXIII. Qualiter inueniantur anni ab incarnatione Domini.


Primum igitur annos ab incarnatione Domini, qualiter inueniendi sint, uideamus, ut per eos cetera argumenta reperiamus. Annos igitur ab incarnatione Domini, quot sint, inuenturus, sume ordines indictionum que fluerunt ab ipsa incarnatione usque nunc, id est LXXI, quia singule indictiones quindecinorum currunt reuolutione annorum; predictum numerum multiplica per Xu, et fiunt mille LXu: his adde XII, quia quando ipsa incarnatio facta est, III anni de illa indictione precesserant et XII restabant. Hos ergo qui remanserant prefato iunge numero, et fiunt mille LXXuII. Adde semper illius, de quo queris indictionem, sicut hoc anno XIII, et fient mille XC.  Isti sunt anni ab incarnatione Domini. Similiter singulis annis facito, et annos Domini sine errore reperies. Hoc tantum memor esto, ut, cum Xu transacta fuerit indictio, et denuo prima redierit, ad prefatum numerum unum semper adiicias, id est, non iam LXXI sicut nunc, sed LXXII multiplices, et reliqua, ut dictum est, obserues.



CAPUT XXIu. Origo indictionum, et qualiter singulis annis inueniantur.

Indictiones cuiusque anni inuenire desiderans, sume annos Domini, quotquot fuerint in presenti, et his adde regulares III, illos scilicet annos qui precesserant de indictione qua natus est Dominus, et totam hanc summam partire per Xu, et qui remanserint,  ipsa est indictio presentis anni. Si nichil remanserit, Xua erit.

Indictionum originem paucis uerbis aperire libet. Dicitur autem ab indicendo. Cum enim Romani omnibus pene gentibus imperarent, omnibus tributa indixerunt, que eis quinto anno semper impendebantur. Sed primo quinquennio es, secundo argentum, tertio soluebatur aurum. Quarto rursus a principio repetebatur, id est ab ere; unde iunctis quinquenniis Xu annorum indictiones sunt singule institute, et cautum est ut nullus liber ratus, nullum principis edictum ratum haberetur, quod indictionem non preferret. Singulis autem quinquenniis pacto censo, mos erat Urbem lustrare quasi ob purgationem  sui, unde et quinquennium [leg. uidetur lustrum]. dicitur, et lustrare, purgare, sepissime dicimus. Fiebat autem hoc mense Februario, quem ob hoc a Februo, id est a Plutone uocauerunt, quem purgatorem credebant. Februare enim purgare dicitur, imo totum mensem diis Manibus dedicauerunt.



CAPUT XXu. Qualiter epacte inueniantur.

Epactas cuiuslibet anni reperturus, nichil addens annis Domini aut minuens, primum per XIX diuide, et quot remanserint, rursus multiplica per XI, et si numerus ille infra XXX remanserit, epactas illius anni esse scias. Quod si ultra excreuerit, sublatis, quotque triginta reperis residuos [cod. remanserint. uid. sic mutand. sublatis triginta, quot reperis . . . . ],  pro epactis habebis. Si nichil remanserit, nulla est; quia per XIX annos epactarum uoluitur circulus. Idcirco annos Domini per ipsum numerum partimur, residuum per XI multiplicamus, quia tot singulis annis accrescunt epacte. Eum quoque numerum rursus per XXX metimur, quem epacte non excedunt; ad annos Domini nec addimus quidquam nec minuimus, quia quando natus est Dominus XI erant epacte, ubi incipiit esse cyclus epactarum.



CAPUT XXuI. Quomodo cyclus solis inueniatur, et cur per XXuIII annos recurrat?

Concurrentes, id est epactas solis inuenturus, in initio ipsius solis cyclum per quem currunt debes inuenire; qui idcirco per XXuIII annos reuoluitur, ut  singule concurrentes in bissextum ueniant, quod fieri non potest, nisi per tot annos, cum ipse concurrentes usque ad septenarium proficiant numerum, et non nisi quarto anno semper bissextus eueniat. Quater enim uII, XXuIII sunt. Ergo cyclum solarem inuenire cupiens, ad numerum annorum Domini semper addito IX, quia tot anni precesserunt de eodem numero ipsam incarnationem, tumque hanc summam diuide per XuII, et quot remanserint, totus est annus. Si autem nichil remanserit, XXuIIIuus est.



CAPUT XXuII. Ad inueniendas concurrentes cuiusque anni.

Ipsas uero concurrentes alicuius anni inuenire desiderans, sume sepe prefatos annos Domini, et quia  semper quarto anno unus ob bissextum transilitur, totius numeri quartam partem adiicies, et additis insuper regularibus Iu, quia tot precesserunt concurrentes annum Dominice natiuitatis, totum hunc numerum per uII diuide, et quot supersunt, ad eiusdem anni concurrentes tene. Si nichil remanserit, uII esse scito.



CAPUT XXuIII. Quotus annus sit a bissexto?

Utrum uero bissextus uel quotus ab eodem sit annus, perfacile est inuenire. Annis enim Domini quotquot fuerint, nullo uel addito uel detracto, per Iu diuisis, quot remanserint, totus est annus a bissexto, si nichil remanserit, bissextus est. Potest hoc  et per cyclum solarem inueniri. Quotuscunque enim fuerit, uno sublato, residuos per Iu diuide, et ut supra, per annos Domini, an bissextus uel quotus ab eo sit annus, inuenies.



CAPUT XXIX. Quomodo inueniatur cyclus lunaris, et que sit differentia inter ipsum et XIXlem, et qualiter inueniatur per zodiacum?

Ad cyclum lune inueniendum e numero annorum Domini, duobus sublatis qui, Deo humanato, de eodem cyclo restabant, ceteros per XIX diuide, quorum constat reuolutione; residui lunarem cyclum ostendunt. Si nichil remanserit, XIX erunt. Hunc sane cyclum Romanorum proprium esse scias, sicut xixalem  proprium esse constat Hebreorum, et a tempore Dominice resurrectionis etiam Christianorum; obseruaturque iste cyclus in luna Ianuarii, qui est mensis Romanorum primus, sicut ille in Paschali, quem primum xixalis mensem esse Hebreorum Dominus ipse testatur, qui Paschale sacramentum premisit, dicens: »Mensis iste uobis principium mensium: primus erit in mensibus anni.« Sicut enim ille incipit ab accensione lune Paschalis, et usque ad eamdem porrigitur, similiter et iste a prima luna Ianuarii incipiens, ad eamdem deducitur ibique finitur, habens et ipse communes annos, duodenorum scilicet mensium, dierum CCCLIu, necnon et embolismos XIII mensium et CCCLXXIu dierum, et, excepto  quod Paschalis in hoc nunc agitur celebritas, per omnia ei equiparatur, ut a uenerabili Beda copiose tractatur, et uterque X et IX annorum reuolutione, et lunari constat ratione. Ob solam tamen dignoscentiam iste lunaris, ille uocatur XIXalis, composito ex tribus corruptis uocabulo, ex X scilicet et anno et nouem, sicut et apud Grecos ex eisdem uocabulis, sed integris appellatur . Ubi notandum quod in Latina compositione anni uocabulum sonet, in Greca autem nomen anni non ponitur, sed a parte estatis intelligitur; enim estas dicitur. Illud quoque notandum tribus semper annis XIXalem procedere, cuius quarto anno lunaris semper incipiens eiusdem tertio finitur anno, quod tunc luna in Kalendis Ianuarii  sit finita, quia annus utriusque cycli est embolismus. Cuius notitia lunaris hoc tantum nobis uidetur utilitatis conferre, quod per eum, ut supra retulimus, quotidie lunaris accensionis hora reperimus. Quapropter hoc tandem pretermisso, ad xixalis indaginem, quia ob multiplices Pasche rationes utiliorem, accedamus. Cuius quotus sit annus inuenire cupiens, ad numerum annorum Domini unum semper adiice; quia secundo eius anno Dominus natus asseritur, et reliqua, sicut in lunari cyclo diximus facito. Per hunc cyclum epactarum seriem et terminum Paschalem, aliaque argumenta perplura, sed et figuras que dicuntur Compoti, concurrere scias.



CAPUT XXX. Quid sit terminus Pasche, uel quando obseruetur?


Terminum Pasche nichil aliud dicimus quam XIu lunam, que primum occurrit post equinoctium uernale; quando in immolatione agni Iudeis Pascha facere olim preceptum est; qua etiam nocte Dominus noster illo primum typico Pascha pacto traditus est, licet sequenti die, id est Xu, pro nostra sit omnium salute immolatus. Quod equinoctium XII Kal. April. occurrere supra ostensum est. Quacunque igitur septimane die luna XIu, siue in ipso equinoctio, siue eo transacto occurrerit, terminum Pasche dicimus. Ipsam uero solemnitatem in Dominicum diem, quo Dominus resurrexit, differimus, et si contigerit ipsum terminum die Dominico euenire, nichilominus  in alteram Dominicam nostrum Pascha exspectamus, ut multi dicunt, ne Iudaicum Pascha obseruare uideamur, si cum illis eadem solemnia inchoantes, cum eis itidem finiamus. Nam et illi sicut et nos eadem festa per octonos celebrant dies, et nichil nostra ab illorum distat celebritate, nisi, ut dictum est, quod non pariter inchoant. Si autem Sabbato XIu luna aduenerit, et uel equinoctium dies fuerit, uel iam transactus, statim sequenti die Dominico Pascha celebramus. Idcirco autem terminus idem xixali cyclo continetur, quod non nisi tot annis peractis ad eumdem diem Kalendarum luna XIu redeat. His uero expletis ad ipsum quidem Kalendarum diem, uerumtamen nunc per eosdem redit Septimane  dies propter concurrentes solis, qui per XXuIII uariantur. Que res cogit tam terminum quam et ipsam festiuitatem multo longius euagare, maximumque Pasche cyclum per XXuIII xixales cyclos, id est DXXXII annos extendi. Nam et si infra hunc annorum numerum uel terminus uel festiuitas ad eumdem Kalendarum uel septimane diem redeat, non tamen pluribus annis per ordinem hoc facit. At eo expleto cyclo maximo, omnia ad eosdem dies et per easdem redeunt lineas. Quem Paschalem terminum ante uernale equinoctium celebrare generali Ecclesie prohibemur traditione. De ipso autem equinoctio uaria non tantum ueterum, uerum etiam modernorum exstat opinio, aliis XII Kal. April., aliis uII Kal. asserentibus. Non ineptum uidetur ostendere,  qualiter hoc magistros nostros etiam corporali intuitu uiderimus inuestigare. Et si quis adeo studiosus exstiterit, ut hoc oculis suis potius uelit credere quam litteris, hic exemplar inueniat, quod [f. quo] id quod querit indagare preualeat, ubi primo solstitiorum, qui illud ab utraque parte quodammodo ambiunt, notandi sunt dies, ut postmodum id quod in medio equinoctium facilius reperiatur designatis utrinque [f. utrorumque] limitibus



CAPUT XXXI. De equinoctiis et solstitiis, qualiter etiam corporali intuitu deprehendantur, et de ascensu et descensu solis.

Primum itaque cenaculum aliquod orienti oppositum  diligetur [f. deligatur], et in eo foramen tale notetur per quod singulis suis exortibus, qui sunt CLXXXII, sol radios suos introiacere possit. Tum singulis exortibus notentur loca que radius ille lustrat in occidentali pariete prefati cenaculi. Certumque est radium illum solstitio brumali ad corum, estiuo autem ad Africum dirigi. Porro in equinoctio, utpote a medio orientis sole surgente, recta linea medium occidentis petere manifestum est; semper enim in oppositam sibi partem sol radios dirigit. Ergo brumale solstitium deprehensurus, quo sol in Capricorno agit, sic facito: A Xu Kal. Ianuarii, quo die sol prefatum ingreditur signum, notato mane singula loca quo sol oriens primo dirigat radium, factis in pariete punctis usque XII Kal., et uidebis  per singulos ortus radium semper in ante progredi uersus corum, utpote sole adhuc inferiora petente. Itemque XII Kal. ortum solis diligentissime considerans, uigilantissime nota bis locum quo primum emiserit radium predicti foraminis. Rursus sequenti die, id est, XI Kalend. ortu solis studiosissime considerato animaduerte, radius ille utrum solito in ante pergat, an aliquantulum, quamuis parum, retro redeat. Quod si eum quantulumcunque redire perspexeris, quod sine dubio eueniet, certissime noueris solem, peracto pridie, id est XII Kal., solstitio, superiora repetere. Deinde si uolueris per singulos ortus nota semper loca que tardius ille petierit scire, uidebis eum quotidiano processu ad Africum tendere usque XII Kal. Iulii. Quo die diligenter signato, iam sequenti  die, id est XII Kal., retro redire conspicies, utpote solstitio peracto, sole ad inferiora redeunte. Quod si denuo consideres, inuenies quotidie ipsum radium per easdem lineas redire ad corum, per quas pridem uenerat ad Africum, sole uidelicet per eosdem ortus descendente ab estiuo usque ad hibernum solstitio, per quos descenderat ab hiberno usque ad estiuum solstitium. Et hoc est quod supra diximus CLXXXII tantummodo esse ortus solis, cum in anno explendo CCCLXu dies peragat. Peragit enim annum suum ascendens a brumali solstitio ad boreale, indeque rursus descendens ad brumale, et, ut dictum est, eosdem custodiens ortus descendendo quos seruauerat ascendendo, non quo eadem signa repetat, alioquin non nisi dimidium lustraret zodiacum,  sed ita est ipse signifer oblique per celum porrectus a polo usque ad polum, ut bina semper signa contra se altrinsecus posita eosdem habeant ortus et occasus, duobus tropicis duntaxat exceptis, que singularem habent ortum et occasum, Cancro uidelicet et Capricorno, quorum alterum excelsius, alterum diuexius constat esse locatum. Ut autem hoc quod diximus manifestissime pateat, Cancer, utpote cunctis excelsior, cunctis sublimior oritur et occidit, quod euidentissime pandit solstitialis exortus mense Iulio. Cetera uero, sicut per ordinem sunt locata, unum ab antecedentibus, alterum a sequentibus eosdem, ut dictum est, custodiunt ortus et occasus, imo et cursus. uerbi gratia: Ante  Cancrum sunt Gemini, et post Cancrum Leo; que, ut sepissime dictum est, ita altrinsecus sunt posita, ut in uno loco oriri ac occumbere uideantur; sol quoque in utroquelibet eorum positus per easdem lineas feratur. Sed in Geminis ascendit, in Leone descendit. Item ante Geminos Taurus, et post Leonem est uirgo, de quibus eadem dicta sunt. Porro ante Taurum Aries, et post uirginem Libra, que pari modo esse locata testantur equinoctia in utroque eorum annatim concurrentia. Sic de ceteris usque ad Capricornum, qui ceteris humilior rursus suum ortum habet et occasum, totumque discursum. Cum ergo sol, ut dictum est, per CLXXXII ortus uel lineas ascendens, et per easdem descendens annum perficiat, duplica predictum  numerum, et habes CCCLXIu dies anni solaris. Porro unus dies, qui cum quadrante superest, quomodo dies ille ex minutis conficiatur horarum uideamus. Sol enim moratur in utroque signo XXX dies et X horas ac dimidiam. Accipe primum illa sex signa per que sol ad solstitium ascendit, et da unicuique signo XXX dies et X horas ac dimidiam, et habebis CLXXXII dies, insuper et Xu horas, id est minuta CL. Ex his ergo CCC minutis CCCmus LXutus dies et quadrans efficitur ex minutis horarum, quibus in unoquoque signo super XXX dies immoratur, quem diem sol tam in ascensu quam in descensu perficit. Sed quia in ascensu nec dum peractus, pro integro computari nequit, computatur et descensu. Et inde est quod ab estiuo solstitio usque ad hibernum  computatur unus dies, id est CLXXXIII, cum tamen sol, ut dictum est, per easdem semper lineas descendat per quas ascenderat, donec quarto anno ex quadrantibus integer dies expletus ascensui solis interponatur, sicque et ascensus et descensus pari dierum numero computetur, id est CLXXXIII, qui simul iuncti faciunt bissextilis anni dies CCCLXuI. uerum his per excessum breuiter dictis, ad ostendendum solis annuum cursum redeamus, unde digressi sumus ad probandos equinoctiorum dies, quos palam est inuenire, si ea que de solstitiis dicta sunt rata constituerint. Si enim sol brumali solstitio minimum diem et maximam agens noctem deinceps quotidiano processu noctem contrahit, ac diem extendit usque ad estiuum solstitium, quo  nox breuissima et dies exstat longissimus, patet profecto medio mediorum decurso dierum spatio tantum minoratam noctem auctumque esse diem, ut pari longitudine metiantur, seruante adhuc die solitum [supra: augmentum; uia. leg. ], et nocte [uid. leg. ], donec ad eam proueniant prolixitatem, uel angustiam, quam neuter excedere potest, quod fit rursus in solstitio altero. Cum ergo solstitia alterum XII Kal. Ianuarii, alterum XII Kal. Iulii esse constet, diesque ab uno [ad] alterum CLXXXII, scire uolens, qui sit horum medius, prefatum numerum per equas diuide portiones, et habes in utraque parte XCI. Nogesimo  ergo primo die post solstitium brumale  noueris equinoctium uernale, qui dies occurrit XII Kal. April. Et hoc fit in ascensu solis. Quod si alterum deprehendere uis equinoctium autumnale, facito idem in descensu. uide enim quod diebus descendat sol ab estiuo ad hibernum solstitium, id est CLXXXIII, et in horum medio, id est XCII, autumnale equinoctium esse scito. Is est autem dies qui dicitur XII Kal. Octob. Certissimum est enim quia quantum in ascensu solis ab austro ad septentrionem nox minoratur et dies crescit, tantumdem per singulos dies in eius descensu ab aquilone ad austrum e contra dies minuitur et nox augetur. Sin uero hoc etiam oculis deprehendere gestis, perfacile factum est. Designatis enim, ut dictum est supra, punctis in pariete cenaculi per  singulos radiorum ictus, qui fiunt in oriente sole ab uno ad alterum solstitium, uidebis in utroque equinoctio medium ipsorum punctorum surgentis solis radio peti. Hec de solstitiorum equinoctiorumque indagine inepta garrulitate uerbosius dicta tardioribus, queso, ne fastidio sint peritioribus. Iam de termino Paschali, qualiter inueniatur, paucis expediamus.



CAPUT XXXII. Repetitio de termino Paschali, et cur ipsa festiuitas non nisi Dominica die celebretur?

Paschalem sane terminum, ut prefati sumus, nichil aliud dicimus quam lunam LIuam post equinoctium uernale, quando preceptum est Iudeis per singulos annos agnum immolare ad uesperum in  memoriam liberationis egressionis sue ex Aegypto eadem nocte patrate; et illi, quacunque die in hebdomada, prefata luna eueniat, mox suum celebrant Pascha, et sequenti die, id est Xu luna, festiuitatem inchoant Azymorum, quam uII celebrant dies. Nos uero et XIu lunam exspectamus post equinoctium, et ea adueniente nichilominus nostrum Pascha in Dominicum diem differimus ob memoriam simul et reuerentiam Dominice resurrectionis, que ea die peracta est. Paschalis enim festiuitas non ut alie festiuitates passim per omnes euagatur hebdomade dies, eo quod hec sit singularis, et sicut B. ait Gregorius, solemnitas solemnitatum, beatus quoque Augustinus: In aliis, inquit, festiuitatibus ad memoriam tantum reducimus quid actum sit, in  hac uero non tantum preterita ad memoriam reuocamus, quantum ea que in nobis futura sunt, presignantes enuntiamus. Resurrectionis ergo Dominice gaudia non nisi in Dominica die celebrare fas est, in serie temporum, et prima et octaua. Prima scilicet die, quia in hac primam Dei creaturam factam legimus, id est lucem. Octaua autem, quia est post septimam, eo quod eadem resurrectio et primum in capite nostro ea die precessit, et nostra omnium, qui sumus membra ipsius, peractis uI etatibus laborum, et septima requietionis animarum, octaua scilicet etate sit peragenda, quando eiusdem capitis uocem omnes qui in monumentis sunt audient et procedent. Porro si terminus, id est,  XIu luna Dominica die euenerit, Paschalis festi letitiam in aliam Dominicam transferimus, ut quidam dicunt, ne unquam cum Iudeis Pascha celebremus, neue cum eis umbre legali deseruire uideamur. Ut uero Theophilus Alexandrinus episcopus scribit, ne uel XIII luna Sabbato occurrente finire cogamur ieiunium contra legem facientes, cum necdum luna plenum luminis sui orbem exhibeat, uel ne in Dominico die XIu luna existente auctoritate legis, que hac die agnum ad uesperum immolare iubet, ieiunare cogamur contra Ecclesie facientes traditionem, secundum quam Dominica die ieiunare fas non est. Ob huiusmodi causam ipse a XII Kal. April. usque in XIII Kal. Maii occurrit. Quia uidelicet, si in ipso equinoctio, id est XII Kal.  April., terminus ipse, hoc est XIu luna occurrit, et Sabbati dies fuerit, ea nocte sacras uigilias celebramus, et sequenti die, id est XI Kal., Resurrectionem Dominicam. Quod si XIu Kal. Maii, quo longior esse nequit, terminus acciderit, et dies Dominicus fuerit in sequentem, ut dictum est, Dominicum festum differimus, quod est uII Kal. Maii. Lune uero etas in ipsa festiuitate nec minor quam Xu, nec maior quam XXI euenire potest. Si enim Sabbato XIu fuerit, qui est terminus, sequenti die Pasche erit Xu. Quod si in Dominica terminus, id est XIu euenerit, in alia Dominica, qua festum peragitur occurrit XXIa.



CAPUT XXXIII. Quomodo inueniatur ipse terminus per singulos annos.


Si ergo scire uis quo Kalendarum die quilibet terminus occurrat, lectionem istam memoriter tenere debes, que exinde uersifica specie composita decantatur, ita incipiens: None Aprilis norunt quinos. Hec enim lectio per singulos XIX alis cycli annos edocet, quo Kalendarum die terminus sit occursurus, id est XIu luna post equinoctium. Feriam quoque, id est, quo septimane eueniat die, inuenies iunctis regularibus, qui singulis ascribuntur terminis, sicut huic u et concurrentibus ipsius anni, eo modo quo Kalendas mensium inuenire docuimus. Quod si prefata lectio memorie exciderit, docemus qualiter etiam sine litterarum suffragio recuperari possit.

 Paschalem Terminum cuiusque anni reperturus sume precedentis anni in primo articulo pollicis leue manus, et deinceps per ordinem singulos Kalendarum dies per singulos articulos summitatesque omnium digitorum eiusdem manus computans, quicunque Kalendarum dies rursus in eodem articulo expensis ceteris euenerit, terminum esse noueris. Hoc tantum memor esto in omnibus terminis inquirendis, ut, cum ad Kalendas computando perueneris, deinceps per Kalendas Aprilis semper calculando incedas, uel post Kalendas Aprilis semper anni Nonas, et post Idus ab XuIII Kalendas sumas ad terminum. Et si terminus ipse in Kalendis uel in aliqua Nonarum uel Iduum die occurrerit, in Aprili  esse noueris. Si autem Kalendarum dies inciderit XII Kal. aut in ante, id est XI uel X, aut deinceps euenerit, tum retro, hoc est in Martio, esse scias, et Kalendas ipsas Aprilis pronuntiabis. Sin retro, hoc est XIu aut XIII, uel Xu Kal. deinceps acciderit, quia hi dies in Martio ante equinoctium sunt, in Aprili computabis terminum, ipsas Kalendas Maii pronuntiabis, quod tribus tantum annis accidit in cyclo XIXali, id est, octauo anno termino existente XIu Kal. Maii, et undecimo eiusdem cycli anno, cum est terminus XuII Kal. Maii, et decimo nono anno, qui est cycli ultimus, terminum habens Xu Kal. Maii.

Sed fortasse dicturus es nec preteriti anni te nosse terminum qui fuit. Sed et inde consulimus imperitie. Nempe et si multum hebes es, primum  tamen XIXalis cycli terminum, postquam semel audieris, retinere potes, id est None April. Quod si reliquos oblitus es, computa primum quotus sit annus cycli XIXalis per argumentum quod supra ostendimus. Et hunc cum inueneris, computa totidem terminos a Nonis Aprilis, quotus sit annus cycli, et quem terminum in eodem ordine repereris, ipsum esse scias quem queris. Et ut manifestius quod dicimus aduertas, uerbi gratia, si fuerit quintus sepe prefati cycli, computa singulos terminos eo quo diximus modo, a Nonis April. sumpto initio, et quicunque u occurrerit terminus, ipsum u anno esse scias sepe dicti cycli. Sic ceteris annis faciens facillime cuiusque anni terminum inuenies.



CAPUT XXXIu. Unde inueniantur regulares ipsius termini.


Regulares autem cuius [cuiusque] termini reperturus, pone semper Kal. Aprilis in prima feria, et computa singulos Kalendarum dies per singulas ferias usque ad terminum, et in quota feria terminum quemque repereris, tot regulares illi tribuito. Exempli causa: Pone Kal. April. in prima feria, et occurrunt None Aprilis in quinta feria. Dic ergo: None Aprilis norunt quinos. Sic de ceteris facies; et singulorum regulares absque errore reperies. Hic autem illud attende, ut si terminus ante Kalendas est, retro computes et Kalendas et ferias. uerbi gratia: positis Kalendis in prima feria, mox pridie Kal. in septima feria retro, et III Kal. in sexta feria, et sic deinceps retro semper  usque ad terminum. Si uero post Kalendas Aprilis fuerit, in ante omnia computabis. Inuentis regularibus iunge, ut dictum est, concurrentes ipsius anni, et in quota feria terminus ueniat, reperiens [sic cod.], adueniens Domini Pascha celebramus. Restat nunc ostendere qualiter per hunc ceteri reperiantur termini.



CAPUT XXXu. Qualiter per Paschalem terminum ceteri inueniantur.

Septuagesimalem terminum inuenire cupiens, uide primum quot diebus Paschalis terminus a Kalendis April. absit, siue retro, siue ante, et computa totidem dies a u Kal. Februarii. Similiter uel in ante uel retro et terminum LXXem absque scrupulo  reperies. Est autem terminus LXXe lune X, que sit Februarii mensis, id est que in illo finiatur. Lunam enim cuiusque mensis eam dicimus que in ipso mense finiatur.

Quadragesimalem Terminum a XII Kal. Martii require. Incipiens per omnia sic facito, sicut de LXX diximus. Est autem luna II mensis Martii. Hoc autem in his duobus terminis obseruabis, ut bissextili anno uno die tardius requirere incipias, id est LXXa Iu Kal. Febr. XI uero ab XI Kal. Martii, quod in aliis non facias terminis. Et de LXX quidem in omni bissextili anno hoc obseruabis. De XLma uero tunc tantum, cum ipse terminus ante bissextum uenerit. Ceterum, si post bissextum euenturus sit, etiam in bissexto sicut in aliis annis XXII Kal. Martii require.  In termino quoque LXX mali bissextili anno solet euenire luna XI, quod ideo notaui ne cum uenerit turbaret calculatorem.

Terminus Rogationum omni tempore a II Non. Maii requiritur, et omnia ut in superioribus computantur, et est Luna XX que mensis Maii.

Pentecostes terminus a XIII Kal. Iunii semper requiritur per omnia, sicut superiores, qui est luna Iu eiusdem mensis. Omnes uero termini una eademque feria prouenient, et ut Pascha, sic cetere iste festiuitates in Dominicum diem protelabuntur; et ut de Pascha, sic de ceteris intellige, ut si in Dominico die euenerit, in alterum festiuitatem differas.



CAPUT XXXuI. De tribus annis XIXalibus cycli, in quibus luna epactarum non seruat ordinem, et qualiter Paschalis luna obseruetur.


De luna embolismi hoc solummodo adnectendum censui, quod nunquam cursui refragatur epactarum, exceptis tribus annis cycli XIXalis, octauo scilicet anno, qui ogdoas appellatur Grece, et undecimo, necnon decimo nono, qui est ultimus, et dicitur endecas Grece, quod post ogdoadem sit undecimus. In quibus annis contra consuetudinem epactarum in quibusdam Kalendis occurrit. Ostendendum ubi ordinem tribuat. Octauo igitur anno epactis existentibus XuII embolismalis luna II Non. Martii incipit, finiturque I Non. April. XXXa, licet in Aprili finiatur, qui nunquam habet XXX. Ista enim nec Aprilis est, nec alicuius mensis, sed embolismalis, que  nullius unquam dicitur mensis, et semper XXXma computatur. Sequitur luna Aprilis, que est et Paschalis, a Non. Aprilis incipiens, finiturque u Non. Maii, que nequaquam XXXma computatur, licet in Maio finiatur, cum semper Maius XXX habeat lunam; quia ista, ut dictum est, non Maii, sed Aprilis est. Est autem in Kalendis Maii XXuIIma, quamuis secundum rationem epactarum ac regularium esse debuerit . . . Incipit uero luna Maii Iu Non. ipsius, et finitur Iu Non. Iunii XXXma existens, quia non Iunii sed Maii. Iunii autem luna III Non. ipsius incipiens finitur in ipsis Kalendis Iulii, et XXIXna computatur, sicut semper luna Iunii, cum secundum epactas ac regulares XXXma computetur. Porro Iulii luna uI  Non. eius inchoatur, et finitur in ipso mense XXXma, II Kal. Aug. et finita est illius controuersia. Epactarum autem lectio hoc anno III Kal. Maii ac Iulii dissonat. Porro undecimo cycli XIXalis anno, qui habet epactas XX, luna embolismalis incipit II Non. Dec. et finitur Iu Non. Ianuarii. At uero luna Ianuarii III Non. ipsius incipit, et finitur in Kal. Februari XXXma existens, quod et lectio epactarum ostendit. Sequitur autem luna Februarii Iu Non. incipiens, finiensque uI Non. Martii. Que, quia Febr. est, licet in Martio finiatur, XXIXa computatur; nisi forte bissextus hoc eueniat anno, qui semper lunam Februarii XXXam computari cogit. Luna quoque hoc anno in Kal. Martii secundum epactarum seriem XXIXna esse debuit, sed propter embolismum XXuIIIua  occurrit, excepto bissextili anno. Si enim, hoc anno bissextus fuerit, tunc in Kalendis Martii XXIXna secundum lectionem, et secundum illius anni calculationem proueniet, et ut dictum est, uI Non. Martii XXXa. Deinde luna ipsius Martii u Non. eius incipit, finiturque in Kal. Aprilis, et secundum epactas, et iuxta precedentem calculationem XXXma occurrens. Porro Iu Non. April. luna ipsius inchoans, que est et Paschalis, finitur in Kal. Maii XXIXna sicut semper habet; et finita est rursus et illius anni controuersia. At uero XIXus annus epactas habens XuIII embolismalem lunam III Non. Martii inchoans, nichilominus III Non. Aprilis eam terminat, sequente luna Aprilis, que est et Paschalis, sicut semper II Non. ipsius, peractaque uI Non. Maii; et hec quia  non Maii sed Aprilis est, XXIXna terminatur. Et licet secundum epactas in Kal. Maii occurrat XXIXna, tamen ob predictam rationem XXuIIIua computatur. Incipit autem luna Maii u Nonas ipsius, completurque in Kal. Iunii XXXma omnibus modis existens, et deinceps solitum cursum custodiet usque in Kal. Septembris. A Kal. enim Septembris hoc anno, quousque transilias saltus diem, quem multi in Nouembre faciunt, in nullis Kal. lunam secundum regulares inueniens, sed in Kal. Sept. necnon et Octob. Iua occurrit, cum secundum regulares in utrisque ua esse debeat. In Kal. enim Nou, uIa est, cum debeat esse uIIa ratione regularium. Peracto enim saltu in Nouembri deinceps inuiolatum custodiet cursum. Sed omnem hanc controuersiam euitare poteris si,  ut supra diximus, secundum Aegyptios mense Iulio saltus diem transilire uolueris, preter duntaxat in Kal. Augusti in quibus lunam IIIam computabis, que secundum epactas IIa pronuntiatur. Sane ubicunque saltum interponas, obseruabis, ut III pariter lunationes XXIXas computes sine ulla interpositione XXXa.



CAPUT XXXuII. De ceteris embolismis breuis commemoratio.


De ceteris embolismis, qui  epactas non repugnant, hoc solummodo putaui dicendum, ut si quando secundum lectionem due simul XXXme occurrerint lunationes, una ex his embolismalis dicatur, que nulli deputatur mensi, excepto si bissextus fuerit. Tunc enim tres simul eueniunt XXXme quarum nulla est embolismalis; quia uidelicet Ian. XXX habente sicut semper, Februarius ita dein XXX habet propter bissextum subsequente luna Martii eque XXX, sicut semper est; et si fuerit ogdoas aut endecas, simul cum bissexto sequitur adhuc quarta XXXma, que est embolismalis illius anni, de quo supra dictum est.

 Cetera de embolismis annisque communibus, deque ogdoade et endecade, uel de omnibus ad Pasche rationem pertinentibus, qui nosse plenius desiderat librum uenerabilis Bede de his eleganter editum sedulo perlegat. Ibi copiosissime de his omnibus quidquid quesierit procul dubio reperturus.



CAPUT XXXuIII. Epilogus libelli.

Nos enim, scholasticorum nostrorum rogatu, que introducendis ad hanc artem pueris necessaria iudicauimus, pro captu ingenioli nostri undecunque collecta congessimus. In quibus congregandis, si aliquantulum uerbosius euagati sumus, quicunque ea legerit, eo nos studio fecisse cognoscat, ut que dicebantur manifestoria legentibus forent. Unde et occultiorum  [f. cultiorum] pompas uerborum euitauimus, cum fortasse hec nobis aliquatenus suppeterent. Quia, sicut ait B. Augustinus, qui eleganter aliquid loquitur, nec auditorem instruit, sibi tantum et non illi quem ad erudiendum suscepit, loquitur. Rogamus autem, quicunque hec legere dignabitur, ut si qua in his sue utilitati conducibilia reperit, omnium bonorum largitori gratias referat. Quod si secus euenerit, non illico laborem nostrum inanem esse causetur, quia sepe euenit ut ibi alius erudiatur, ubi alius nil utile suspicatur. Etsi enim pretiosius est aureum poculum, non ideo tamen omni utilitate caret Samniolum; imo nonnunquam uasa fictilia tanto solent utiliora esse quanto uiliora, quia gemmis in scrinio iacentibus, et solis regibus his  utentibus, hoc [f. horum] plurimum serui carent usibus. Se uti autem quisquis fastidierit, non sibi esse edita, sed his tantum qui maiora adhuc penetrare nequeunt, ut his primum quasi quibusdam alphabeti characteribus inducti, illa deinceps facilius assequantur.




ANNO DOMINI DCCCCLXXXII.
BERNERUS ABBAS HUMOLARIENSIS.





NOTITIA HISTORICA.


Bernerus, ex monacho S. Remigii Rhemensi abbas Humolariensis in uermanduis Gallie, ordinis S. Benedicti, circa annum 964 scripsit uitam sancte Hunegundis, defuncte anno 650, que obuia apud Surium 25 Augusti et sincerior apud Mabillonium Act. Bened. Sec. II, pag. 1018, cum historia translationis Sec. u, p. 215.





BERNERI ABBATIS DE uITA SANCTAE HUNEGUNDIS uIRGINIS HUMOLARIENSIS.






OBSERuATIO PRAEuIA.

A quo auctore quoue tempore scripta sit B. Hunegundis uita, non omnino est exploratum. A scriptore subequali fuisse litteris commendatam suspicari quis posset ex his prologi uerbis: »Cuius  aggredior uite gestorumque pauca describere, prout comperi a fidelibus enarrari.« uerum eo loquendi genere auctor se aliorum relatione seu traditione potius quam scripto hanc historiam didicisse satis innuit. Episcopum fuisse auctorem putauit Surius, qui hanc uitam stylo politiori primus edidit. At licet in prologo Sacerdotum se ultimum dicat biographus, quo nomine apud ueteres episcopi plurimum designantur; tamen eo loci presbyterum exprimi, et forte Bernerum abbatem Humolariensem primum, uerisimile putamus. Nam Bernerus ipse exarauit B. Hunegundis historiam translationis, que in cod ms. monasterii S. Theoderici Remensis huic uite subiicitur, non continua serie, uti apud Surium, sed distincta et prolixiori narratione. Hanc in eodem cod. sequitur Historia mutationis ab alio auctore condita, in qua hec uerba de Bernero: »Cuius inuentionis necnon et translationis descriptionem simulque miraculorum insignia inibi diuinitus declarata uolentibus agnoscere, claro stylo luculentoque sermone studuit elucubrare pie memorie domnus abbas Bernerus, qui Deo disponente, primus huic successit locello, pulsis ob obscena carnalis uoluptatis lenocinia que ibi erant monialibus.« Quod anno 948 contigisse suo loco dicemus. Est autem Humolariense monasterium, uulgo Humblières, prope muros Auguste ueromanduorum ad Suminam, cuius monasterii primordia et auctores ignorantur. Istius uite exemplum duplex, unum integrum, aliud mutilum cum accepissemus, diuersi auctoris fetum esse primum existimauimus; at re maturius expensa non duplex, sed una eademque lucubratio uisa est. Hinc corrigendum id quod in prefatione Seculi I, Bened. de duplici uite S. Hunegundis scriptore diximus.



PRAEFATIO AUCTORIS.


 1. Beatorum ac uenerandorum Patrum memoranda descriptio, qui membra et uersutias callidi hostis euangelico perculerunt gladio, interiorem nostrum hominem diuino perflat alloquio: nec minus exteriorem et corruptibilem nostrum graui affectum elogio materna ac uirginalis inclyta uegetat collatio.  Nempe ex his genus uictorie exstitit egregium, quo diabolus cum suis armis omne perdidit dominium, et per quod primi parentes uite sensere dispendium, per id rursus in augmentum sui supernum dilatatum est imperium. Eadem ergo natura, que uiro gustum necis obtulit, etiam per sanctas uirgines omnibus  uitii parcimoniam propinauit: et que primum facile consentit ut caderet, et mater calamitatis existeret; postmodum per Christi gratiam fortiter restitit ut zabulum prosterneret, sororque et mater Domini Saluatoris gratis electa feliciter fieret. Huius igitur diuine gratie sortem adepta gloriosa uirgo Hunegundis, ab immaculato diuini fontis utero renata prodiit, educata catholice sinu matris Ecclesie, cuius  aggredior uite gestorumque pauca describere, prout comperi a fidelibus enarrari. Obsecro itaque me principem peccatorum et sacerdotum ultimum uestris precibus suffragari, quatenus mihi sanctus dignetur adesse Spiritus, qui et facinorum nostrorum maculas deleat, et linguam ad enarranda quedam uirginis gesta disertam efficiat.



INCIPIT uITA.

 2. Summa et incomprehensibilis prouidentia Diuinitatis, cum ex sua omnipotentia mundi principem debellaret, eiusque uersutias penitus exstirpare disponeret, eum non solum potenter superauit atque arma abstulit, uerum etiam ipsis armis misericorditer tam preclaram contulit flagrantiam, ut fugarent ac delerent sordidissimi principis dominia, fierentque Christi luminaria que fuerant pridem arma tenebrosa. Tali igitur ordine mundi sceptra crudelissima immutantur, omnisque portio tenebrarum suis cum satellitibus tanto iubare restinguitur, oriturque per pagella noua lux et gaudium, submittentes colla Regi regum, et paulatim a solis ortu usque ad occasum Christi diuulgatum est imperium. Inter quos gens Francigena, multis actuum insigniis splendida  ac triumphis multis famosissima, licet Christo fide sancta tardius occurreret, tamen ut persensit Domini clementiam, cepit passim pullulando nouam atque sanctam Deo Patri prolem gignere. Ex cuius iam sacratissimo consortio sancta mater atque uirgo Christi dilatata est Ecclesia, que oblita domum patris atque populum, unitati trine sinum cordis obtulit, unde sibi immaculatus Dominus impollutam consecrare familiam.

3. Ergo tellus Francie, pagus scilicet uermandensis, prepollentissimi martyris Quintini decorata suffragiis, anhelabat totis uiribus ut offerret Domino munus gratum in odorem suauissimum. Quo in pago, atque uilla quam Lembaidis nominant, sancta uirgo Hunegundis generosa nata est prosapia, que processit  uelut uirgula fumi ex aromatibus myrrhe et thuris et uniuersi generis pigmentorum, dum nobilibus et Christum colentibus prodiit parentibus. Hanc e sacro fonte ferunt eleuatam ab Eligio pontifice Nouiomensis ac uermandensis Ecclesie, ubi sumpsit ueri sponsi arrham, simulque uestem pretiosam immortalitatis signo candidatam et triumpho passionis perlustratam, atque caste caritatis ordine regiam et sacerdotalem coronam mysticam. Ubi etiam in septem gradibus baptismatis septem comprehendit dona Spiritus sancti, episcopali benedictione confirmata et sancto chrismate delibuta. Quibus undique fulta uiuere studuit iuuencula per septima dierum curricula, ut septem septies augmentatis et monade supposito, iubilei fructum in presenti uita acquireret: hocque duplicato corpore  et anima post peractum uite cursum fructum carperet centesimum sacratissimis uirginibus consecratum. Unde quia erat gloriose indolis progenie, ab ipsis incunabulis fertur esse desponsata cequalibus natalibus: sed dilecta magis sponso celesti terrestris confunditur, occultoque Dei iudicio mortis confinio clauditur.

4. Postquam uero cepit sancta uirgo esse adolescens corpore candidoque uultu atque flaua facie, desponsatur rursum a quodam nomine Eudaldo generose stirpis homine, a quo uariis est dotata sponsalibus cum mancipiis et uillulis: que omnia licet a parentibus coacta, uultu tamen placido et mente casta perferens, meditabatur iamdiu animo, qualiter se et sua Christo sponso traderet dotalia, fieretque  sanctimonialis femina sub tutela sancte matris uirginis, insignita capitis uelamine, ut cum adolescentulis ueri regis ualeret edicere: Nigra sum sed formosa, filie Ierusalem, ideo dilexit me Rex, et introduxit me in cubiculum suum ; et iterum: Nolite me considerare quod fusca sim, quia decolorauit me sol . Talis intentio et tam preclarum exercitium uersabatur sedule in precordiis puellaribus, flosque Genitricis uirginalis in hac sancta redolebat uirgine, radiantes plurime uirtutum gratie ex uirgineis successibus.

5. Deinde cum sanctum sue mentis propositum ad effectum operationis uellet perducere, sapienti usa consilio, sponsum qua potuit arte tentauit suauiter emollire, ac demulcendo subtilitate ingenii ab  amplexibus omnino diuellere. Cui talia blandissimis alloquens uocibus dixit: O dulcissime atque amantissime coniux, quoniam Christianissimis et orthodoxis parentibus geniti sumus, non decet nos coinquinari ac libidinosis commistionibus pollui, uelut gentes que ignorant Deum, et sicut equus et mulus quibus non est intellectus. Placeat tibi, precor et contestor per Dominum, meum salubre consilium, meisque te accommoda dictis, et queramus mutuo qualiter nostra Deo placita efficiantur coniugia, ut de nobis non terrena sed progenies celestis emergat. Decet enim nimiumque ualet nos apostolorum principem expetere, atque loca sancta circuire, ut saltem fusa super nos benedictione apostolica fiat nobis uita longa, salus continua, opulentia in rebus, fecunditas in propagine, tranquillitas in diuturna  pace. O beata uirgo, o superni Regis sponsa, quam deuota diceris! Ecce dicis quasi optans tibi mundum efflorescere, quem in corde iam despectum funditus spreueras, et uelut stercus marcidum quod penitus calcaueras. Quid plura? ita quidem est delusa sollicitudo nuptialis, atque protelata dies matrimonii; et cum debuerant preparari nuptialia, preparantur sumptus et uehicula tanto itineri necessaria. Nam quia erat uirgo tenerrima, et tam uoluntate quam etate innuba, idemque sponsus timoratus et Christicola, acquieuit placide; et ut cognouit non esse fas resistere, etiam ipse cepit esse auctor itineris, optans et exorans ita sibi cuncta euenire, ut audierat affatibus puellule.

6. His rite peractis et paratis omnibus que ad  usum uel ad uictum forent congrua cunctis iterantibus [itinerantibus], gratias agentes Deo uiam pergunt publicam; sponsus pompa seculari hilaris et alacer extrinsecus, uirgo multo gaudentior letabatur intrinsecus. Cuncta quippe ei Christus tribuebat prospera, cui iam cum fide uera, spe et caritate integra, famulari semper suam deuouebat animam, poscens Iesum Christum tacitis precibus custodiri cor et corpus immaculatum, ne confunderetur illecebrosis uoluptatibus. Ore tacito mens orabat, et protegentem se Dominum cordis oculis conspiciebat. Suauissimis alloquiis legiones sanctas angelorum euocabat suum in auxilium, et cum lacrymis sibi adesse poscebat omnem chorum agminum celestium. Exauditur Dei famula, et comitante illi diuina misericordia,  superni respectus promeruit maiora solatia. Sacrosancta utique presidia sibi mox adesse persensit, que defensam omnibus incommodis Rome presentarunt apostolicis conspectibus, cum omni integritate fidei et corporis. Cumque percunctarentur loca urbis mundi domine, et superbo fastu sponsus cum sodalibus undique circumseptus, uaria sanctorum circuiret pignora; illa uitans arrogantie comitatum, sola ibat ad apostolorum limina. Sponsus eam estimabat repausare pre multe uie lassitudine: illa uelut mente renouata ac robustior effecta, omnia foris et intus urbis Rome circuibat oratoria. Ille ergo ruitura oculo corporeo mirabatur edificia urbis Hiericontine; hec in perpetuum mansura mentis intuitu inuisebat clara menia celestis Hierosolyme,  semper ob amorem patrie celestis in orationibus et uigiliis ac ieiuniis ante apostolorum limina solo recubans, et uix ad hospitium rediens.

7. Inde spretis rebus transitoriis relictoque sponso cum suis omnibus, pernox erat in orationibus, corpus uigiliis et inedia macerans, et omnia que habere poterat pauperibus erogans: sicque monacha efficitur que sponsa putabatur; et terrestris copula cum omni pompa deiicitur, cum a superis castitas uirtutum regina diffunditur. Erat certe gaudens quasi quod optauerat diu possidens, unde nec ad momentum poterat relinquere que cum tanta claritate meruit inuenire. Adueniente denuo die stationis apostolice, prouoluta est pedibus antistitis sancte catholice  matris Ecclesie, offerens protectam uirginitatem Christo Domino ad exemplum Genitricis uirginis, et expostulans se sacrari sigillo castimonie et capitis uelamine sub tutela et seruitio incomparabilis uirginis Marie. Cuius benignissimam intentionem et deuotionem pius Pater audiens et a Domino eius mentem illustratam intelligens, uoce lacrymabili admirans tantam in puella sapientiam, dixisse fertur: »Benedictus es, Domine Deus omnium, qui in toro uirginali mentis caste et corporis tuum locas domicilium, et in sexu fragilis materie numerosa operaris mirabilia. Laudem ergo tibi generaliter loquatur lingua omnium, quia dignum est in talibus gestis attollere te Dominum uniuersorum. Equidem te, Domine, super his in eternum laudabo, et glorificabo  nomen tuum in secula.«

8. Et conuersus ad Dei castam uirginem infit ita inquiens: »Cuias es puella, uel a quibus oris aduenisti replica, nomenque tuum et fidem tue gentis pariter designa. Aestimo enim te nobilissima stirpe progenitam, et ab ipsis infantie cunis ecclesiastice discipline litteris eruditam.« Ad hec illa mente et facie serenissima submisso uultu, tali orsa est alloquio: »Si de gente, Pater, queris, et domine, ego gentis sum Francice, atque Hunegundis dicor nomine, et in pago nata sum uermandensi, a quo delata huc ueni. Educata equidem sum parentibus Christicolis, et contra uelle meum, et, ut credo, Dei placitum, sponso tradita sum iuuenculo, quem postpono et deuito deuincta Christi caritate,  quo ducente et fauente, toto corpore sum integra atque mente impolluta. Illi me deuoueo qui creauit uniuersa, atque fidem quam requiris ipsi seruo integram. Quam si plane uis audire, pandam tibi, Pater optime, quia, licet barbara sim natione, tamen hanc fatemur fidem ueram atque sanctam, que nobis in fine temporis est delata ab hac sancta sede apostolica et catholica matre Ecclesia. Ecce etenim tua sanctitas dum a nobis fidem exigit, uidetur nobis quasi Christus a Samaritana aquam fontis postulet: qui dum tali dignatus est perfrui alloquio, innuit latenter quod neminem a fide ulla potest regio repellere. Unde nos quia fidem non erubescimus, de prouincia nequaquam confundimur, cum Dauid precipiat omnes gentes plaudere manibus  et iubilare Deo in uoce exsultationis, etc. uerumtamen quoniam apostolicis institutionibus monemur ut omnibus poscentibus rationem de spe et caritate que in nobis est proferamus, non moremur diutius gloriam fidei nostre tue beatitudini paucis demonstrare. Credimus quippe et confitemur absque principio temporis et fine summum et incircumscriptum Spiritum, unum omnipotentem esse Deum, iuxta quod ait Moyses: Audi, Isrel: Dominus Deus tuus Deus unus est . Unus est, inquam, Deus Pater ingenitus, unus Filius eius unigenitus, unus Spiritus sanctus ab utroque procedens, Patri et Filio ceternus, sed semper idem Pater Deus, Filius Deus, Spiritus sanctus Deus, a  quo omnia, per quem omnia, et in quo sunt omnia, et sine quo factum est nichil. Hec tripartita coniunctio et coniuncta diuisio, et in personis excludit unionem, et in personarum distinctione obtinet unitatem. Non autem sicut tres personas, ita et tres deos credimus, sed in tribus personis unam Deitatem confitemur: Trinitatem sanctam credimus in subsistentibus personis, unitatem uero in natura et maiestate ac substantia Deitatis. Omne igitur quod est, in duo diuidimus. Absque sola nempe Trinitate omne quod in celis terrisque et mari potentatur uel agitur uel mouetur, creaturam esse credimus et fatemur, Deum uero solum creatorem. Filium quoque Dei credimus in nouissimis temporibus conceptum esse de Spiritu sancto et natum  ex Maria uirgine, carnemque nature humane et animam suscepisse. In qua carne crucifixum et sepultum ac resurrexisse a mortuis credimus et fatemur, et in eadem ipsa carne, licet alterius glorie, post resurrectionem ascendisse in celum, unde iudicem uenturum exspectamus uiuorum et mortuorum. Carnis quoque nostre resurrectionem fatemur integram atque perfectam, in qua nunc uiuimus et mouemur in presenti uita, et in ipsa aut pro bonis actibus consequi bonorum premia, aut pro malis sustinere penarum supplicia. Penitentiam peccatorum plenissima fide profitemur, ac uelut secundam gratiam suscipimus, iuxta quod apostolus dicit ad Corinthios: uolui per uos uenire, ut secundam gratiam haberetis . Hic est  fidei nostre thesaurus, quem signatum ecclesiastico symbolo custodimus, quod in baptismate suscepimus. Sic coram Deo corde credimus, sic coram omnibus hominibus ore confitemur, ut hominibus fidem sua cognitio faciat, et imago sua Deo testimonium reddat.«

9. Hec et alia huiuscemodi innumera fidei sacramenta palam omnibus replicans Hunegundis uirgo deuotissima, auribus astantium salubre commercium prestitit, et faucibus uirgineis optabile silentium. Tunc uenerabilis pontifex summe sedis apostolice, reputans non sonare hominem, sed potius intelligens sanctum resonare Spiritum castis in uisceribus, coram cunctis ita fatur: »Benedicta filia tu a Domino Deo exercituum, que in tua mente pura  iucundum Deo preparasti habitaculum. Non oportet ergo sanctum contristari Spiritum, cuius mens pudica creditur esse sacrarium. Apostolus enim dicit, quia caste uiuentes templa sunt Spiritus sancti , et ideo quisquis templum Dei uiolauerit disperdet illum Deus. Multum est in te uenerandus ille artifex summus, qui operatur omnia in omnibus, diuidens singulis prout uult. Eia uirgo casta, eia mens pudica, suscipe quod amori eterno proficiat; oblata etenim tibi a uiro corruptibilis sub specie pietatis munuscula proiecisti: suscipe nunc  per nostram benedictionem tibi a Domino concessa dotalia, per que sponsam Christi te in eternum recognoscas, et transitoria contemnendo, sempiterna gaudia comprehendas. Ille enim in tua mente quid facies prospicit, et quam decenter eius uirgines comiteris attendit. Propterea ab adolescentulis ipsius ut diligaris uehementer decerta, et post odorem unguentorum illius currere festinanter anhela, semper pro concessis Domino gratias referens, et pro concedendis humiliter exorans. Hortorque te habere in memoria que possidere concupiscis in uita eterna, ut cuius te sponsam fateris in terra, eius amplexibus perfrui merearis in perenni gloria.«

10. His dictis uelum capitis ac reliqua indumenta in humilitate castitatem cordis et corporis ac contemptum  mundi significantia super sanctum altare composita sanctus papa  benedixit, atque more sancto consecrans effusa benedictione eam Christo seruituram, ut poposcerat, iure dedicauit. Et conuersus ad Dominum et exorans dixit: »Respice, Domine, super hanc famulam tuam, ut sancte uirginitatis propositum, quod te inspirante suscepit, te gubernante custodiat. Sit in ea, Domine, per donum Spiritus tui prudens modestia, grauis lenitas, casta libertas: ferueat in caritate, et nichil extra te diligat. Laudabiliter uiuere studeat, et laudari non appetat. Te timendo super omnia amet, et amando in omnibus te timeat. Tu ei, Domine, sis gaudium, tu in merore solatium, tu in ambiguitate consilium. In iniuria sis defensio, in paupertate  abundantia, in ieiunio cibus, in infirmitate medicina. Quod est professa custodiat, ut hostem antiquum deuincat, et uitiorum sordes expurget, quatenus centesimo fructu cum decore uirginali ac uirtutum lampadibus exornetur, et ad electarum uirginum consortium peruenire mereatur.« Cumque omnes respondissent, Amen, sanctus antistes deosculans caput sancte uirginis Hunegundis dimisit eam in pace.

11. Hec audiens Eudaldus, qui pridem uocatus fuerat sponsus, cum cognouisset se contemptum a uirgine indignatus est animo, et cunctis sensibus anxiari cepit, uoluens in animo cum nimia estuatione ut eam gladio transuerberaret. Sed timens incurrere periculum homicidii, territusque audita  sententia sermonis apostolici quam retulimus, quia non oportet sanctum contristari Spiritum, cuius sancta uirgo erat domicilium, iuxta Pauli uocem ubi dicit, quod caste uiuentes templa sunt Spiritus sancti : ideoque quisquis templum Dei uiolare tentauerit, disperdet illum Deus, penitentia ductus non est eam ausus contingere diutius. Missis itaque nuntiis, sanctam uirginem spreuit a consortio et a comitatu sue reuersionis, derelinquens illam solam uia publica, et subtrahens illi omnia ad tanti itineris necessaria. Priuata uirgo humano solatio,  cepit uiriliter agere et confortari in Domino, dicens illa Psalmographi cantica: Dominus pascit me et nichil mihi deerit, in loco pascue ibi me collocauit, etc. . Deduxisti enim me in portum uoluntatis tue: misericordia tua, Christe, obsecro precedat, et subsequatur me, ut merear peruenire ad optatum seruitium sancte uirginis Marie. Et ut inhabitare ualeam in tabernaculo tuo in secula, protegar rogo in uelamento alarum tuarum.

12. Igitur hac expleta oratione, cepit sola proficisci, et ad uoluntatem Dei Gallias remeare, lustrans deuia et peruia, atque poscens sibi semper adfore sanctorum presidia, derelicta siquidem humano solatio, sed suffulta et protecta Christi comitante gratia. Erat namque pergens in itinere, quasi  iam degens sub monastico regimine, uel ut dicam altius, quasi sanctus eremicola Christo famulans in remota eremi solitudine. Diebus quippe festis utens pane solo et aqua parcissima, reliquis pane cineribus commisto et herbarum arborumque pastionibus defessum refouebat corpusculum. Unde quod per sanctam uirginem Dominus dignatus est operari miraculum, non est nostro silentio transeundum.

13. Cum predictus Eudaldus nimia indignatione stomachatus se contemptum omnimodis comperisset, et in sanctam uirginem uellet sed non auderet gladio insurgere, accepto consilio a quodam quem secum duxerat itineris socium, concite ad paternam remeare disposuit hereditatem, uendens et distribuens onerosa, ut citius transmigraret ad propria. Hoc  utique pertractans uoluebat in animo, ut omnia patrimonia et iura hereditaria uirginis uenderet, et que uendere non posset in nichilum redigeret, et sic funditus ea cum omni supellectili et mancipiis exstirparet. Itaque cum uelocissimis equitibus [equis] expeditam cepit carpere uiam, efferens se totum perficere in opere, quod olim doloso conceperat corde. Quod sanctam uirginem nequaquam latere potuit, que Dominum scientem omnia in cordis hospitiolo locare curauit. Itaque Dei ancilla, diuino instinctu permota atque afflatu sancti Spiritus uigorata, ut erat pedes, cunctis equitibus et curribus uelocior efficitur, imo per aliam uiam gradiens, omnes et anteuolans, ueloces precesserat currus. Denique prior in terram sue natiuitatis peruenit, et omnia sua pro  uoto et libitu in loco quem uulgo dicunt Humolarias, sancte Dei genitrici Marie seque simul ut optauerat seruituram inibi Christo dum aduiueret contradidit.

14. Non post multum uero temporis persecutus idem Eudaldus ad uotum explendum deuenit, seque omnium rerum uirginis possessorem et dominum pretulit, nesciens quod iam transissent omnia in cultum Dei et sancte Dei Genitricis tutamina. Qui cum cognouisset euentum rei, et tam auditu quam uisu didicisset acta uirginis ueridica, reuersus in semetipsum, secum tacitus mirari cepit et uenerari, recolens que et quanta per sanctam uirginem Dominus sit operatus miracula. Unde quales potuit mox Deo laudes et gratias retulit, qui ab actu et tactu  malo eum custodiuit, ne peccaret in sanctam uirginem, et furentem in reuersione non permisit merito occumbere. Dignos igitur fructus penitentie peragens super his que gesserat in uirginem, non poterat inuenire quibus laudibus eam extolleret, uel quibus muneribus eius faciem complacaret, ut uel ab ea uideri mereretur, aut ipsa pro eo preces Christo fundere dignaretur. Tandem salubri reperto consilio, semetipsum in humilitate cordis et corporis obtulit, ac prostrato corpore coram sacro altari Dei genitricis Marie ueniam de commissis expoposcit: conuersoque uultu quo residebat uirgo celebs, poscit sibi misereri, multumque precatur ut quem pridem uoluerat habere sponsum, saltem tunc dignaretur suscipere seruum. »Quoniam me, inquit, ad iniuriam  corruptibilis amatoris non postposuisti, nec mihi qualemcunque personam potentem aut infimam preposuisti, sed regem seculorum et creatorem omnium mihi pretulisti, tibique sponsum celestem in toro uirginali asciuisti, ecce memet atque mea gratanter offero illi: et que tibi olim contuli dotalia, trade sponso uero Iesu Christo in sororum egenorumque alimoniam. Ego, inquam, dum aduixero, dumque corpus hoc gestauero, tuus procurator in exterioribus esse curabo, et post mortem omnem meam supellectilem cum rebus et mancipiis per hoc auctoritatis testamentum perpetualiter trado in honorem Dei omnipotentis atque sancte Dei Genitricis uirginis.« Et confirmans testamentum huiuscemodi uoce palam omnibus dixit: »Hec a me nunc suscipe,  uirgo castissima, meumque cadauer in hoc loco tumulandum tuis precibus impera, ut cum te rex supernus ac celestis sponsus in thalamum transduxerit uirgineum, ego ueste nuptiali circumdatus atque agni uellere niueo succinctus, inter conuiuas mense regis particeps uite celestis apparere merear uel ultimus.«

15. Obtinuit ergo quod expetiit et cum sancta animi deuotione incolumis remeauit ad propria. Cui Dominus bene uiuendi contulit efficaciam, eiusque uotum ad optabilem perduxit effectum. Nam deuotus Deo, ultra quam fuissent necessaria sacratissime studuit subministrare uirgini, pariterque in statuto xenodochio uictus et uestitus prebuit alimoniam. Fultus deinde multimoda Christi uirtute, ac deducens  tempus uite in huiuscemodi operatione, exutus est presentis seculi contagio, ac perfunctus luce transitoria, audiuit de supernis uocem sibi hec loqui: Euge, serue bone et fidelis, quia super pauca fuisti fidelis, super multa te constituam; eris princeps decem ciuitatum. Tunc beata uirgo Hunegundis, mentem sanctam cum oblatione sacrificii per sacerdotum manus Regi regum Christo obtulit, deprecans et exorans subuenire illi sanctos angelos, ac locari eius spiritum inter choros agminum celestium. Corpus uero poni iussit in feretro ac deferri ad se fecit infra monasterium, et in condigno et optato tradidit sepulture loco.

16. Post cuius abscessum, arctiori se submisit  uite et Christi seruitio, puniens atque deflens cogitata seu nociua iam peracta opera, crebrisque ieiuniis ac uigiliis tundebat corpus fatigatum, memorans quia non qui ceperit, sed qui perseuerauerit saluus erit. In hac denique sancta animi meditatione ac deuota fidei operatione moriens mundo et uiuens Christo, totum tempus uite sue duxisse fertur, adeo ut plerumque uideretur causari et dicere illud propheticum: Heu mihi! quia incolatus meus prolongatus est, etc. . Cuius longanimem sanctamque peregrinationem superna considerans clementia, eius petitioni desiderantissime satisfacere disposuit, ut quod hactenus uiderat per speculum et in enigmate iam tunc inciperet facie ad faciem cernere.

 17. Quadam namque die dum solo recubans manus extensas teneret in oratione, percussa est corporis grauedine ac nimio estu infirmitatis corporee: sed consolari meruit angelorum presidio et sanctorum omnium suffragio, quos inuocare non cessabat etiam in egroto corporis ergastulo. uerum astantibus circumquaque utriusque sexus Christo famulantibus, qui ad decessum tante matris atque uirginis conuenere ex uicinis et longinquis regionibus, dolor ingens, meror et singultus erat omnibus, quoniam uidebant se frustrari nimio solatio, licet essent fidentes quod eius semper in celis deuotissimo tuerentur patrocinio. Inter hec conuersa ad eos qui assidebant sibi presbyteros, unctionis oleum et communionem expetiit,  Dominumque suimet misereri totis uiribus exorauit. Sic tandem Dominici corporis et sanguinis uiaticum sumens, roseo uultu et decora facie, uelut presentanda regi regum in celesti thalamo imperat cunctis personare dulces et hymnidicos melos psalmodie, dicebatque inter cetera quasi prominens ex cilicio et cinere: »Adsum ego, Christe, tua famula, ueni rogo, rex piissime, atque me benigne suscipe.« Cumque in huiuscemodi uoce ab hora noctis media usque ad horam diei tertiam persisteret, illico cum immenso lumine odor suauissimus astantium ora perculit, ita ut uix possent subsistere pre lumine, licet essent uigorati balsameo aromatum spiramine. Namque uox cum magno lumine etiam fertur descendisse, que dum omnibus  terrorem intulit, minus ulli se cognoscibilem prebuit, sed quid aliud uidetur edicere, quam quod fertur proloqui cuique sancte anime? Infit enim: Surge, propera, amica mea, columba mea, formosa mea et ueni. Amica uidelicet per amorem, columba per simplicitatem, formosa per morum pulchritudinem, etc.

18. His et aliis huiuscemodi sancta atque felix anima dulcorata solaminibus uIII Kalendas Septembris  migrasse creditur ad Dominum, qui est solus sine principio regnans in unitate et trinitate perfecta Deus nunc et semper et in omnia seculorum secula. Ipsi gloria, laus et iubilatio, honor et imperium per omnia secula seculorum. Amen.





BERNERI ABBATIS DE TRANSLATIONE CORPORIS S. HUNEGUNDIS uIRGINIS APUD uIROMANDUOS.






OBSERuATIONES PRAEuIAE.

1. Sancte Hunegundis uirginis et sanctimonialis Humolariensis uitam exhibuimus in Seculo II Benedictino, eamque Bernero abbati auctori tribuimus. Id uero constat ex subiecta translationis historia, quam unius eiusdemque scriptoris fetum esse demonstrant hec uerba num. 9: »His premissis de uita et actibus sepe dicte gloriose uirginis, ratum duximus pauca subscribendo describi miraculorum insignia.« Atqui Bernerus translationem litteris mandauit, idque contestatur Anonymus in subsequenti libello De mutatione corporis S. Hunegundis: »Cuius inuentionis, inquit nom. 2, necnon et translationis descriptionem, simulque miraculorum insignia, inibi diuinitus declarata, uolentibus agnoscere, claro stylo loculentoque sermone studuit elucubrare pie memorie domnus abbas Bernerus, qui Deo disponente, primus successit locello,« etc. Et sane idem utrobique stylus ac genius, nisi quod in translatione ac miraculis, que testis auritus aut oculatus scripsit, certior est eius auctoritas quam in uita que trecentis ab Hunegunde annis ab eo scripta est. Antequam plura de eodem Bernero scribamus, nonnulla de Berta Humolariensi antistita prime translationis auctore prelibanda sunt.

2. Fuit hec post mariti obitum Remis »sub beatissime Dei Genetricis tutela, suscepto uelamine« Domino consecrata. Id in S. Petri parthenone factum scribit recentior Humolariensis monachus, qui anno  1681 S. Hunegundis uitam Gallico idiomate concinnauit. Inde eductam ferunt ad Humolariensium monacharum regimen, quarum prolapsos mores egre continuit. Hinc nata peruestigandi corporis sancte Hunegundis occasio. Augendis monasterii sui rebus Bertam grauiter insudasse probat Transmari Nouiomensis episcopi diploma, quod hic, utpote sincerum peracte translationis testimonium, referre iuuat. »Ego in Dei nomine Transmarus, sancte Ecclesie uermandensis ac Nouiomensis indignus episcopus, notum facio sancte Ecclesie fidelibus, in nostram uenisse presentiam domnam Bertam, Humolariensis monasterii abbatissam, humiliter deprecantem ut altare sancti Stephani ecclesie que est in eadem uilla Humolarias, in cuius ecclesia sedet prefata abbatia, loco sancte Marie et sancte Hunegundis daremus ad usus congregationis ibidem Deo militantis. Cuius petitionem insinuando domino Ludouico regi, simulque domno Artoldo archiepiscopo Ecclesie Remensis, suisque suffraganeis nostris cepiscopis, prefati regis imperio, dominique metropolitani ceterorumque episcoporum consilio, petitioni tam humillime decreuimus libentissime parere. Dedimus ergo ad prefatum locum sancte Marie et sancte Hunegundis prefatum altare congregationi eiusdem monasterii in perpetuum habendum sine ulla contradictione, ea uidelicet ratione ut omni anno duos solidos denariorum persoluat, secundum quod iubet auctoritas, propter honorem cathedre episcopalis. Et quia corpus sancte Hunegundis, tam uenerabilis uirginis, hoc anno, Deo uolente, coruscantibus miraculis de terra leuatum est, prefatum altare dedimus libenter. Iubemus itaque ut defuncta persona ante episcopum adducatur altera, cui idem episcopus altare prescriptum sine pecunia donet, et curam animarum commendet. Et ut hoc donum inuiolabile permaneat et inconuulsum, hanc chartam scribere precipimus, et signo crucis insigniuimus, auctoritateque sancte Trinitatis Patris, et Filii, et Spiritus sancti excommunicauimus, et a liminibus sancte Ecclesie omnes illos qui prefatum altare a loco sancte Hunegundis ui aut ingenio abstulerint. S. Ludouici regis. S. Gerberge regine et S. Lotharii filii eius. S. Hugonis ducis. S. Heriberti comitis. S. Arnulfi marchisi. S. Adelelmi militis. S. Rainaldi militis. S. Theobaldi militis. S. Helberti militis. S. Eurardi militis. S. Gerberti militis. S. Artoldi Remensis archiepiscopi. S. Rodulfi Laudunensis episcopi. S. Transmari Nouiomensis episcopi. S. Abonis Suessionensis episcopi. S. Stephani Morinorum episcopi. S. Geraldi Ambianensis episcopi. S. Ingranni Cameracensis episcopi. S. Gildrici Meldensis episcopi. S. Euagrii Triectensis episcopi. S. Hincmari abbatis sancti Remigii. Actum Lauduno, Clauato anno Dominice incarnationis 947, quarto Idus Aprilis, indictione u, epacta XXuI, regnante Ludouico rege anno XIII. Odo diaconus scripsit et relegit uice et iussu Erchemboldi cancellarii domini Transmari Nouiomensis episcopi.«

Neminem moueat quod Transmarus episcopus asserat hoc anno dati diplomatis, id est anno Christi 947, Hunegundis uirginis corpus de terra leuatum fuisse, cum ipsa translationis acta annum 946 preferant. His enim uerbis antistes rationem habet non anni Christiani, sed anni reuoluti a translatione. In diplomatis huius subscriptionibus duo notanda occurrunt, nempe illud in publico episcoporum ac procerum conuentu Lauduni concessum fuisse: deinde episcoporum subscriptiones hic procerum omnium subscriptionibus postponi preter solitum morem, forsan quod ipsi post regem continua serie unum tenerent instrumenti latus; ecclesiastici uero eodem ordine aliud occuparent. Ad Bertam reuertor.

3. Haudquaquam letos diuturnosue successus habuere piissima Berte abbatisse studia, que uergentibus in deteriora monacharum animis sub idem tempus loco cessit, aut forsan exstincta est. Nam anno 968 euocati e Remigiano apud Remos archisterio monachi Humolarias subierunt, ductore Bernero meliorem loco famam reddituri. Id docent Ludouici Transmarini littere, quibus subinde Ioannes XII, pontificatus anno I astipulatus est. Prefectus Humolariensi cenobio Bernerus, mirum est quantum ei decorem ac bona contulerit: quippe nobilissimi sub eo uiri monasticen amplecti gestierunt: in his Landebertus Quintiniani oppidi prefectus, cum uicinis militibus ibidem seculo ualedixit. Auctam a Bernero rem familiarem probat Humolariense chartarium, ex quo catalogus abbatum apud Sancta-marthanos perficiendus est. Anno 964 superstes florebat Bernerus, cum alumnos suos ad Insulanum Quintiniani oppidi monasterium dimisit, qui eiectis malesanis clericis, monasticas inibi leges instituerunt. Berneri lucubratio De S. Hunegundis translatione desinit in descriptione miraculorum que ante annum 965 patrata sunt.

4. Alia eius uirginis translatio seu corporis mutatio quarto Idus Iunias anni 1051 a Macario Humolariensi, Gerardo Insulano apud Augustam ueromanduorum, Rainero S. Preiecti et Waleranno S. Quintini de Monte prope Peronam abbatibus celebrata est. Rem fusius narrat anonymus eius temporis scriptor, qui Berneri historiam persecutus est. Post hec, id est anno 878, duodecimo Kalendas Septembris, Petrus eo nomine secundus abbas Humolariensis, conflata exquisitissimi operis theca, S. Hunegundis reliquias in eam inferri curauit per illustrissimum Guillelmum Marafinium, episcopum Nouiomensem, cui Ioannes abbas S. Quintini Insulanus, Ioannes Preiectensis, Ioannes Aroasianus, Ioannes uermandensis, aliique cum ex clero, tum ex militibus uiri primarii astabant. Tum Petrus abbas Humolariensis unam e sancte uirginis costis Ludouico XI Francorum regi, aliam Guillelmo Nouiomensi episcopo, tertiam denique decano et canonicis collegiate S. Quintini ecclesie concessit. Confectum hac de re instrumentum anno 1679 in eiusdem S. Hunegundis theca repertum est, cum Humolariensibus suis redditas sancte uirginis reliquias, que ob bellorum tempestates diu apud Augustam ueromanduorum detente fuerant, illustrissimus Franciscus Claromontius Nouiomensis antistes eiusdem anni uI Kalendas Iulias aperta theca detexit, et habita solemni concione atque supplicatione, populo uenerandas exhibuit. Iam Translationis historiam uideamus.



PROLOGUS AUCTORIS.


 1. Magnalia diuine pietatis, quibus omnipotens Deus merita iustorum propalare dignatur, dum fideli deuotione mens humana scrutatur, a sui torporis ignauia erigitur animus; et quia eiusdem conditionis qua et ipse subsistit, fuisse conspicit quos miratur, quibus nulla meritorum prerogatiua, sed sola diuini muneris gratia, tanta uirtutum insigni superna concessit clementia, ad hec promerenda fidem excitat,  spem roborat, atque circa diuini cultus exercitia ad bene agendum forti annisu exerit brachia; tantoque fidentius prorumpit ad fortia, quanto gloriosius perspicit sexum fragiliorem clara signorum luce splendentem. Aggrediamur ergo modis qualibus ualemus quedam perspicua narrare miracula, que Dominus in beatissime uirginis sue Hunegundis translatione dignatus est demonstrare. Utile quidem  duximus, quatenus lucidiorem reddamus huius descriptionis textum, ut huius officii nomina personarum, causas rerum, annorum numerum simul etiam seriem temporum intimemus, sicque fit, ut personarum grauitas leuitatis notam abiiciat, certissime  rationis causa temeritatis maculam diluat; finitus annorum numerus aliquid nobis in eodem numero mysticum innuat, temporum quoque series miraculorum gloriam augeat.



INCIPIT TRANSLATIO.


 2. Erat igitur quedam sanctimonialis femina Berta nomine, que in iuuentute sua parentibus, ut ferunt, cogentibus, cum uiro iuncta fuerat. Quo ab hac luce subtracto statuit in corde suo non amplius mortali seruire marito. Nam multis nobilibus et ditissimis uiris ad eius coniugium anhelantibus, uix amicorum manibus elapsa, in urbem Remorum ad beatissime Dei genitricis et semper uirginis Marie tutelam confugiens, capitis uelamen  deuota suscepit. Cui postmodum Deo disponente contigit huic preesse loco, ubi nostris temporibus cunctis imitabilem diutius peregit uitam. Fuit namque mire abstinentie, uictricis patientie, amatrix paupertatis, deuote humilitatis, misericordie operibus dedita, ieiuniis, uigiliis et orationibus conuenienter intenta: uerumetiam quasdam sanctimoniales, que inibi per misera carnalis desiderii lenocinia turpissime uolutabantur, crebris exhortationibus ad sui imitationem iuxta monita Apostoli, arguendo, obsecrando, necnon etiam increpando, continere inuitabat. Sed sicut semper contraria esse solet uita iustorum moribus reproborum,  grauia eis facta est etiam ad uidendum. Unde per multa opprobria et maledicta atque insidiarum iacula que ei intorserant, quia amore sanctissime uirginis Hunegundis hoc in eodem loco detineri uidebatur, de eius sacri corporis absentia quedam ause sunt commentari figmenta. Huius namque rei gratia requirendum tanti corporis sanctissimum thesaurum fidelis intentio prouocatur, dicens sibi non eam ibi opportunum esse amplius manere, si locus isdem fraudatus esset tam sancta et gloriosissima matre.

3. Igitur anno Incarnationis Dominice nongentesimo quadragesimo sexto, Ludouico regnante, quinto die pridie Nonarum Octobris, post plurima ieiunia, post crebras uigilias, post multas lacrymas, eamdem  noctem cum his omnibus quos uel quas ad hoc prouocare potuit, insomnem ducens per uberes et immensos lacrymarum imbres, omnipotentis Domini clementiam humiliter implorauit, ut ei sancte uirginis sue sacratissimum corpus reuelare dignaretur. factoque mane post peracta missarum solemnia, fidelis ac Deo deuota femina, pretiosam sacri corporis gemmam studiose quesitura, sarculum arripuit: factumque est annuente omnipotentia diuinitatis, que se in ueritate petentibus nichil negare consueuit, ut quod fideliter querebat, feliciter inueniret. Leta siquidem et gaudens, omnipotenti Domino gratias  retulit, qui ei concessit quod cum tanta animi anxietate iam diu postulauerat. Ibat itaque multum hilaris et nimis exsultans, et quasi quadam immensitate letitie absorpta, totius consilii grauitate proposita, superni regis eternalibus ornamentis perenniter inserendam subito leuare moliebatur celestem margaritam. Sed adfuit diuini dispositio consilii, que circa beati corporis pignora aliquid inconsiderate uel leuiter non esse agendum declarauit. Nam mox aduenit, non casu, sed Dei prouidentia uenerandus presbyter Giso, sanctorum martyrum Quintini et uictorici pignorum custos idoneus, qui iam dicte precipitationi uix finem imposuit, et eorum molimina uehementissima increpatione cercuit. Non, inquiens, rationabile uidetur, ut sine auctoritate et consensu huius dieceseos pontificis leuari debeat corpus tam beatissime uirginis: uidelicet ne que multo iam tempore fama uirtutum longe lateque plurimis clara exstiterat, huius subitanee ac uelut furtiue translationis elogio uilescat. Tali uero ordine eorum nisibus terminum posuit,  atque per triginta et duos dies ita apertum scrinium in quo beatissimum corpus iacebat, intactum obseruantes, sacrisque uigiliis die noctuque incubantes, episcopi aduentum prestolati sunt. Non utique sine causa hanc dilationem omnipotens Deus fieri uoluit, sed ut quam coram angelis cunctisque iustorum spiritibus iam cum Christo in celis regnantibus clarificauerat, eam etiam in terris hominibus adhuc carne corruptibili et peccatorum mole grauatis uenerabilem designaret.

4. Erat profecto per idem tempus tanta pluuiarum inundatio, ut pre nimia aquarum effusione nequaquam ualerent agricultores terram excolere, neque sementem nisi cum desperatione iactare. Eadem uero hora eodemque momento, ut operculum  leuatum est de sarcophago, sese per fenestram, que sita erat secus locum sancti sepulcri, splendidissimus infudit radius solis, qui mirabiliter effulsit super corpus beatissime uirginis: sicque fugata omni nubium densitate, cum tanta celeritate rediit serenitas acris, ac si pro corpore almifice uirginis, alius quasi sol oriri uideretur in terris: ac uelut sol iste uisibilis suis uocibus proclamaret, se non posse ei non ministrare instabilem lucem in terris, cui stabiliter in celis splendet lumen eternitatis. Tanta denique claritate perfusus est locus sanctissimi corporis, ut incertum foret intuentibus, utrum  radio solis istius materialiter fulgeret, an lumine diuine claritatis. Factumque est cunctis diebus, quibus ita reserato iacuit mausoleo, pie querentibus conspicabilis, ut nunquam omnino recederet uis tanti fulgoris. Nam a pectore et sursum, pro minutiis et sordibus pulueris, nitentia resplendebant fragmina margaritarum; et quibusdam clarissimis scintillis erumpentibus aspicientium reuerberabantur obtutus. Cum eodem etiam lumine tanta aspersa est miri odoris fragrantia, ut omnium astantium nares ineffabili suauitate replerentur. Que omni tempore quo ita iacuit, quotiescunque uariis infirmitatibus oppressis ad uidendam reuelabatur , isdem predictus suauissimus odor sese suauior, et  semper in melius reparatus presentium replebat olfactus. In hac ergo tante matris inuentione factum est magnum gaudium in omni uicina regione. Letabatur tellus se tam clarum diu sidus texisse: exsultat er tante uirginis gratia celi serena se adeptum fore nubila; gaudet solis radius obsequium prebens sacri corporis artubus; gratulatur supercelestis beatorum turma spirituum, quod uidelicet de cuius iam anime gaudent societate, eius profecto sacratissima membra, ineffabili letitia in die resurrectionis omnium pro meritis glorificanda, fideliter uenerari conspiciunt adhuc in angusta tumuli spelunca.

5. Ad laudes itaque referendas ualere credimus omnium conditori, si tradantur posterorum notitie, que Dominus miracula operari uoluit in inuentione  sanctissime Hunegundis uirginis sue. Nam quidam demoniacus per manus amicorum, qui spem curandi eumdem quem ducebant in sancta uirgine firma fide locauerant, adductus, reluctans et proprium iter totis uiribus impediens, tandem cum magno labore multis prementibus in ipsius beate uirginis ecclesiam impulsus est. Qui dum per manus et brachia uersus altare traheretur, quanto magis eidem appropinquabat, tanto maiori uesania accensus, impellentium nisibus resistebat. Qui diu luctantes, ad ultimum uesanum superant, et coram altari statuunt. Quem inde promouentes ad aspiciendum sanctissimi corporis tumulum oculos inflectere cogunt. Quorum desiderio subuenire cupiens sepe dicta sanctimonialis Berta scilicet,  retecto sepulcro uidendum uelum, quod super sancta membra iacebat, eis copiam tribuit. Quo uiso, qui torquebatur, continuo sensui et omni pristine saluti est redditus; moxque iam nullo cogente, in terram prostratus omnipotentis Domini per beate uirginis meritum clementiam exorauit, de recepta salute gratias referens, de futura custodia deprecans: qui ad perfecte sanitatis indicium, non post multum tempus cum luminaribus reuersus sancte uirgini honorem detulit, atque in testimonium recepte salutis, plures ex uicinis suis secum  adduxit, seque omni anno quandiu aduiueret eumdem locum cum luminaribus et amicorum turba uisitaturum promisit.

6. Hoc quoque interuallo quidam rusticus nomine Lupus, qui adhuc superest, et moratur in castro quod dicitur Parrona  accessit cum naturali filia que uocatur Afflindis, ambo pro egritudinis sue molestia istius sanctissime uirginis postulaturi suffragia. Nam pater obtusis auribus auditum perdiderat; filia uero per non modicum tempus oculorum corporalium lumen amiserat. Supplices igitur et cum nimia amaritudine flentes, omnipotentis Domini misericordiam implorabant, quatenus per meritum beatissime uirginis eis proueniret remedium sanitatis: quod et factum est. Ab illo namque die et pater auditum, et filia melius habere meruit  uisum. Eadem quoque hora suprascripte inuentionis, quidam pauper spiritu nomine Adelbodus iacebat omni membrorum officio destitutus, et pro exitus sui uicinio, die transacta, corporis et sanguinis Dominici sacramentis munitus, cunctis quidem uidebatur morti contiguus: mox ut audiuit signis concrepantibus tanti somatis orama  perspicuum, surgit a lectulo, nullum in motu membrorum ostendens infirmitatis indicium, curritque ad templum sancte uirginis gestiens uidere sepulcrum, et arreptam suis unam ex ouibus hanc sancte uirgini obtulit in munus, et ab infirmitate protinus conualescens, nullam deinceps transacte molestie sensit iniuriam.

7. Eodem uero adhuc reboante tripudio, quedam uidua nomine Wiburgis iacebat nimis egrota, que  paulo ante pro exitus sui exspectatione diuinis perceptis sacramentis per penitentiam et lacrymabilem confessionem a sacerdotibus diuine pietati fuerat reconciliata. Hec populi exsultantis plenas letitie uoces persentiens, interrogat quid ille sibi strepitus uellet, uel cuius causa festiuitatis tanta in populo letitia personaret; que statim circumstantium relatu didicit, quod sacri corporis inuentione talis in plebe letitia sit. Illa uero nomine sancte uirginis audito, dictu citius caput a lecto erigit, membra componit, uestem induit, ecclesiam celeriter petit. Cumque ad se reuersa superna uirtute fugatam infirmitatem, et sibi subito redditam sanitatem, secum tacita uoluens miraretur, omnipotentie diuine gratias et laudes retulit, atque illico unam sue proprietatis  ancillam, nomine Isigildim, beatissime Hunegundi pro percepto beneficio sanitatis, multis astantibus tradidit; sicque ab illa infirmitate conualuit, et postmodum diutius uixit. His demum peractis, aliisque non paucis miraculorum signis, quibus Dominus declarari uoluit gloriam sue uirginis, que pro multiplicitate sui incongruum existimo huic pictaciolo ad unguem inseri.

8. Nam omnipotens Deus ut ostenderet cunctis, quantam sue famule concessit gratiam curationis, tantus eodem tempore in hac eadem uilla nimie  infirmitatis grassabatur morbus, ut nulla pene remaneret domus, in qua non iaceret infirmus: qui omnes in predicta solemnitate tanta sunt celeritate sanati, ut beatissima uirgine leuata de tumulo, nullus eorum infirmus remoraretur in lectulo. Arcessito denique Rodulfo Nouiomensis Ecclesie archidiacono, postea eiusdem Ecclesie episcopo deuoto; et ex congregatione beatissimi martyris Christi Quintini, conuocatis Patribus Gisone, Rotberto, aliisque plurimis magna deuotione repletis, diu dilatum festinatur ut fiat officium. Peractis itaque missarum solemniis, mente humili ac deuotis animis acceditur ad tumulum, in ipso adhuc iam dicto diuinitus infuso lumine circa caput et pectus beate uirginis tam clare radiante, ut pre nimietate sui nequaquam pleniter posset intueri. Leuatur autem sanctissimum  corpus de sepulcro, septimo Idus Nouembris. Nobis autem, fratres karissimi, quibus hec beate uirginis gesta aliorumque sanctorum perplurima exempla ostenduntur ad legendum, proponuntur ad imitandum, solerter intuendum, fortiter satagendum est, ne ipsorum expertes operum in illa perenni uita alieni efficiamur a communi letitia sanctorum omnium. Pulsemus ergo intimi cordis suspiriis aures piissimi conditoris, quatenus ipso nobis donante, quod iubet efficaciter complere ualeamus, quod salubriter monet: ut uenturus in illo districti examine iudicii, non in nobis inueniat quod damnet, sed quod cum suis redemptis misericorditer coronet iehsu Christus Dominus noster, qui cum Deo Patre et Spiritu sancto uiuit et gloriatur Deus per omnia secula seculorum. Amen.



MIRACULA.


 9. His premissis de uita et actibus sepe dicte gloriose uirginis, ratum duximus pauca subsequendo describi miraculorum insignia, que Dominus ob tantam sui famulam pie dignatus est operari per gratiam. Nam ea que aggressi sumus describere, quibusdam nostre etatis referentibus uix ualuimus agnoscere: fuerunt etiam innumera uirtutis facta, que si per incuriam obliuioni tradita non essent, satis digne litteris mandari potuissent. Unum namque signum quod constat mirabiliter esse factum, consequenter breui locutione est narrandum. Denique quodam tempore homines peruersi sua fortiori potestate fidentes, audaci temeritate siluam ipsius sancte uirginis, que sita est secus fluuium Sambram, in uilla que dicitur Dediniacus ingressi, eam  suis porcis edendam peruaserunt, et censum siue aliquod seruitium pro eadem silua eidem sancte uirgini esse deferendum, nulla ratione consenserunt. Quos per seipsam beata uirga increpare, atque a tanta audacia cercere curauit. Nam dum libere tanta siluarum copia leti potirentur, subito eadem Dei uirgo pastoribus in terribili specie apparuit, eosque cur sibi fructum subriperent silue interrogans; uirga quam manu gestabat percussit, sicque omnis illa porcorum multitudo huc illucque diffusa, uersus monasterium Humolariense precipiti cursu iter arripuit. Inde factum est ut ex quibus domina redditus silue habere non poterat, hos postmodum familia ipsius iure quieto possideret. Nam cum magno impetu uillam ingressi, circa monasterium  per plateas et curtes a se inuicem diuisi, a nullo unquam postea sunt requisiti. Huius rei plurimi testes existunt, ex quibus quedam mulier nomine Dodisma nuper ab hac luce subtracta est, que se tante rei interfuisse ac ex eis suam portionem percepisse ueraci assertione fatebatur.

10. Eodem tempore erat quidam miles nobiliori genere exortus, nomine Magenerus, qui cuiusdam  sanctimonialis eiusdem monasterii pulchritudine illectus, nequaquam se abstinere potuit ab eius illicitis amplexibus. Dum igitur quadam die more solito monasterium peteret, ut sue et ipsius carnis uoluptati satisfaceret, ei sancta uirgo Hunegundis in atrio eiusdem monasterii uisibilis apparuit, eumque uehementer increpans quo pergeret requisiuit. Qui ad uocem increpantis ualde confusus erubuit, et se ab opere nefario compescens, ab accessu simul et actu nefando ad tempus subtraxit. Predicta autem sanctimonialis, uelut labilis et lasciua, se a uiro contemptam putans, dum acerrimo dolore fatigata se abominatam ingemisceret, antiqui hostis insidiis armata, eumdem uirum calliditate qua potuit ad se reuocare tentauit. Affabilis inquiens amice,  cur me spernendam putasti? non te uisio quam uidisti absterreat, quia non fuit presentia sancte Hunegundis, sed aliqua de emulis meis, cupiens te auertere a me. Ita dato indicio, aliorsum clanculum preparato ostiolo, is spurcissimus uir intermissum nefas iterare tentauit. Cui mox peruigil custos sancta uirgo Hunegundis obuiam uenit, et baculo quem manu tenebat in inguine percussit. Qui mox exsanguis effectus corruit, et in manibus elatus coxa eiusdem intumescente eodem dolore uitam finiuit; cuius coxa anno integro ante obitum suum in terra computruit. Pro cuius tamen curatione amicorum studio maxima donaria ad offerendum sancte uirgini preparantur, que uelut immundissima stercora reiiciuntur. Nam iisdem plurimum nummorum offerentibus  turbo celitus irruit, qui tanta exagitatione predictam oblationem exsufflans dispersit, ut nulli deinceps mortalium quidquam de ea appareret. uerum nulli incredibile uideri debet, quod sanctam Dei uirginem suis hostibus uisibiliter apparuisse retulimus, cum simile quid de beato Petro apostolorum principe in libro Dialogorum tertio, sub capitulo uicesimo quarto sanctus papa referat Gregorius.  Ait enim quod isdem uenerabilis Petrus, cuidam Theodoro sue ecclesie mansionario solito citius surgenti, atque in ligneis gradibus ad refouenda luminaria stanti, deorsum in pauimento stans in stola candida apparuit, eumque cur tam cito surrexisset, increpuit.

11. His breuiter tactis, postremo ad ea que ad horam intermisimus, quod superest narraturi redeamus. Quidam uir nomine Guntardus, oculorum lumine priuatus, causa audiendi missam ad sancte uirginis diuertit ecclesiam: sed cum missarum solemniis ibidem officiose peractis mediante iam die ianuas inueniret obseratas ecclesie, in porticu foris prostrauit se in terram, diutius orans adesse sibi Dei misericordiam. Surgens autem post multas lacrymas  ab oratione, cepit oculos manu tergere, restituto uisus sibi officio obtentu sancte uirginis piissimo. Unde et mulieri gressus suos regenti dixit: »Mulier, dimitte me: nunc enim te trahente non indigeo, quoniam, Deo gratias, recepto lumine perfecte uideo, quod mihi pie obtinuit intercessio meedilectissime domine sancte scilicet Hunegundis.« Itaque ingenti letitia perfusus, laudando Deum reuersus est ad propria.

12. Est et aliud magne uirtutis miraculum, quod abscondi silentio non esse congruum existimo. Alius quoque uir nomine Rotbertus, pedum officio destitutus, scabellis, ut moris est talium, subnixus, eiusdem Dei uirginis solemnitati gloriose, prout potuit, festinauit interesse. Qui eadem in ecclesia diu remotus,  gratiam sospitatis infundi sibi petiit miserabilibus membris. Tandem Deo miserante meritis beate uirginis et intercessione, perfecte incolumitati palam cunctis meruit restitui: sicque factum est, ut qui contractis neruis curuus aduenerat, eorumdem compagibus satis apte solidatus, postmodum in gaudio remearet. Sufficiat nos pauca narrasse: calamus etiam nostre descriptionis plura dicere posset, si licentia temporis permitteret, quamuis multa miraculorum opera per incurie culpam sint negligenter omissa. Agamus ergo gratias Deo nostro, qui sanctam sui uirginem ita glorificauit in mundo, cuius meritis et obsecratione perducat nos Dominus ad gaudia celestis patrie, in qua ipsa feliciter exsultat,  et cum choris uirginum canticum nouum Domino cantat. Ipsi gloria, honor et potestas in eterna secula.

13. In narrandis diuine operationis mirabilibus, ille tota mentis uirtute est utique laudandus, cui cantat propheta gratulabundus: Benedictus Dominus Deus Isrel, qui facit mirabilia magna solus . Unde nos totis uiribus laudemus et benedicamus eum, qui sibi fideliter seruientium gloriam perire non patitur meritorum: sed sicut eternaliter eos gaudiis facit interesse celestibus, ita etiam temporaliter per quedam mira eorum merita ad memoriam reducit hominibus. Narraturi siquidem quod oculis nostris uidimus magnum miraculum diuine uirtutis, non dubitamus in quorumdam  mentibus generari scrupulum dubitationis, quod est, proh nefas! pessimum genus infidelitatis. Caueant ergo derogatores diuinorum operum, ne damnentur cum his de quibus loquitur Scriptura: Sepulcrum patens est guttur eorum, linguis suis dolose agebant, uenenum aspidum sub labiis eorum . Qui cum uiderent Dominum Iesum innumera mirabilia facientem, et ea a notitia populi occultare non possent, hec pessima mente calumniari tentabant dicentes: In Beelzebub principe demonum eiicit demonia . Nos uero falsiloquos et mendaciis suis infeliciter uacantes, quorum secundum Apostolum cor insipiens obscuratum est, et euanuerunt in cogitationibus suis, recepturos, nisi forte corrigantur, erroris sui mercedem, postponentes, ad  propositum redeamus, et piis ac fidelibus animis quod oculis nostris uidimus, fideliter referamus.

14. Anno igitur ab incarnatione Domini nongentesimo sexagesimo quarto, die octauo Kalendarum Septembris, festiuitate scilicet beate Hunegundis uirginis, hoc de quo loquimur diuina uirtute factum est miraculum. In territorio namque cuiusdam uille que dicitur Sasnulficurtis, messores in ipsa festiuitate frumentum secabant; quos presbyter eorum nomine Lantfridus frequenter pro hac temeritate redarguerat, dicens se synodo interfuisse in qua ab episcopo Nouiomensis Ecclesie Rodulfo hec festiuitas deuotissime celebrari iussa fuit. Sed ipsi, suorum uicinorum errorem secuti, dicebant se solos  hanc festiuitatem non posse celebrare, dum cunctos suos uicinos uiderent suas necessitates operando implere. Unde contigit ut quedam puella nomine Rotgildis, predicti presbyteri, sicut ipse nobis retulit, ex sorore neptis, iam dictos messores sequeretur; et spicas que eorum manus effugere poterant colligebat. Cumque se inclinasset ut spicas studiose colligeret, unam a terra leuauit quam recenti sanguine madidam inuenit. Quam mirans unde sanguis ille ueniret proiecit, aliam nichilominus colligens, eodem cruore madentem similiter proiecit; sic tertiam, quartam et quintam, et deinceps usque ad fastidium omnes quas colligere poterat, sanguine plenas uidebat. Unde tremens et nimis pauida ad patrem suum, qui tunc forte in campum eumdem  aduenerat cucurrit, et quid ei contigerat indicauit. Quam pater suus uelut puellaris leuitatis uerba narrantem durius increpauit, et ad opus suum redire admonuit. Sed illa tremente atque ita ut dixerat se rem habere affirmante, eam pater suus per campum secutus est, et eiusdem cruoris plurimas spicas inundatione madentes collegerunt, et quesierunt si forte in eodem campo aliquis ex messoribus manum sibi aut digitum incidisset, unde sanguis ille proflueret. Quod omnibus stupentibus atque cum magna attestatione negantibus, quasdam ex eisdem spicis ad ecclesiam detulerunt; et presbyterum ante altare stantem inuenientes, ei spicas sanguine plenas dederunt, et quid eis in campo contigerit per ordinem indicauerunt. Sed presbyter refugiens tante fame  auctor existere, dixit: »Si super hoc quod dicitis amplius aliquid non uidero, populo incredibile hoc predicare non audeo.« Quod dicens grossiores quasi lacryme ex summitatibus granorum ceperunt sanguinis gutte profluere, et ante pedes eius in terram cadere. Quo uiso presbyter tanto tremore perculsus est, ut deficiente spiritu uix sese genibus trementibus super pedes suos teneret; et quod prius timebat indicare, postmodum plus timuit, ne sua negligentia tardius ad notitiam populi perueniret. Sicque tactis signis populum ad ecclesiam conuocauit, et pro sua inobedientia eos increpans hoc diuinum eis miraculum patefecit. Quos pro insolito miraculo nimius timor inuasit, et ad penitentiam agendam pro sua temeritate promptissimos reddidit. Egressi  denique ab ecclesia per campos, per rura, per agros, per uiarum exitus circumquaque discurrentes, cunctis uicinis suis nuntiabant, ne amplius cepto operi insisterent; sed ad ecclesiam uenirent, et diuinum miraculum cernerent. Quibus omnibus nimium exterritis, fama celeriter peruolante, ac si paganos rugientes, ex opere proprio exturbabantur, et ne super se celitus ira Domini ueniret suppliciter precabantur.

15. Quidam itaque rusticus nomine Rotbertus in eadem uilla frumentum in area uirga cedebat: qui  hoc audiens proprium opus se relicturum promisit, flagellum proiecit, sed stultus, quasi hoc leuius esset scopam arripuit, et circa aream uerrens, frumentum adunare cepit. Quam uesaniam statim ultio diuina secuta est. Nam mox eius brachium diriguit, et diuino uerbere tactus in terram cecidit, clamans se reum, se miserum, sese sub omni celeritate esse moriturum: quod factum predictum timorem auxit, presbyter uero circumquaque discurrens, sanguinolentas spicas in manibus ferens, uicinarum ecclesiarum presbyteris quod factum fuerat nuntiauit. Qui omnes, tante nouitatis signo turbati, conuocatis suarum parochiarum populis, cum crucibus et cereis uno facto agmine, nudis pedibus cum supplicibus uotis cum illo cuius brachium diriguerat, et cum  puella spicas sanguinolentas in manibus ferente, ad monasterium sancte Marie et sancte Hunegundis celeriter peruenerunt; et suam culpam confitentes, in terram prostrati, ut fratres pro se orarent humiliter petierunt: quod et factum est. Eant ergo qui non credunt huic signo, et calumniam faciant illi, quod similiter in sanguine factum est in Aegypto sub Pharaone. Nos uero benedicamus eum qui mirabilis est in sanctis suis, Deus Isrel dans uirtutem et fortitudinem plebi sue. Benedictus Deus in secula. Amen.





APPENDIX AD TRANSLATIONEM CORPORIS SANCTAE HUNEGUNDIS uIRGINIS APUD uIROMANDUOS. Incipit descriptio super mutatione corporis sancte Hunegundis uirginis almifice, miraculoque inibi diuinitus patrato anno 1051.

 1. Sanctorum miracula describere, eorumque facta insignia ob posterorum notitiam chartulis imprimere, fidelibus non pigrum iudicari ab omnibus apprime debet, honorificum simulque necessarium. Nam fabularum nenie dum recitando fatuorum auribus in malum pronis ingeruntur, illectus animus torpet, mens hebet, et propria luce relicta deorsum fluit, corruptionis perniciosa lenocinia concupiscens, probitatis tramitem derelinquens; sicque fit ut cor insipientium auditis fatuitatibus per procliuia gradiens, nectat catenam, qua ualeat trahi, tartarumque demum immergi. uerum sanctorum merita dum diuulgata in auditum populi proferuntur, uirtutesque eorum profectus gratia nuntiantur, fidelis mens de mortis somno exsurgens ad uitam, de tenebris infidelitatis exerit brachia ad studia sanctitatis: consurgensque ad prospera, inardescit ad fortia, malignitatis precipitia precauet pie intentionis iter arripiens. Taliterque perditionis nodis absoluta, libero pede festinat ad gaudia celestis uite, quatenus  Deum deorum ualeat uidere in Sion, id est in specula pacifice uisionis. Quocirca uestre, fratres, dilectionis caritatem quoddam non pigeat audire miraculum quod Dominus noster iehsu Christus in mutatione corporis sue sanctissime uirginis Hunegundis sua dignatione uoluit demonstrare. De qua uidelicet mutatione, quia occasionis articulus e uicino sese nobis obtulit, non fiat tediosum aliquantisper  obtentu reuerentie immorari, ut qualiter facta, uel consummata sit ipsa mutatio, ad fidelium notitiam litteris licet imperitis queat peruenire. Habet enim mercedem suam pie deuotionis affectuosa intentio.

2. Anno igitur Dominice incarnationis millesimo quinquagesimo primo, regni Francorum monarchiam gubernante optimo principe Henrico, Philippi regis genitore, abbate quoque Macario  Humolariensis cenobii curam administrante, uisum est fratribus beati Benedicti sub regula Domino militantibus, quatenus corpus domine sue Hunegundis, si facultas suppeteret, mutari debuisset, ut cuius scilicet non ambigebant animam inter uirginum choros honorari in celesti thalamo, eius gloriosum soma non negligerent in terris condere honorabili mausoleo. Erat enim id etatis sacra margarita ligneo tantum inuoluta scriniolo, forinsecus aspicientibus uile prebente domicilium; sed intrinsecus seruante admodum carissimum thesaurum. Ipsum uero edificiolum  laminis ferreis adeo fuerat circumseptum atque preclusum, cui introrsus inherebant ossa deuotissima, ut uix aliquibus pateret apertionibus preter admodum paucis artis mechanice machinationibus. Eidem quoque aliud maiusculum superpositum exstabat scrinium haudquaquam minori sollertia constructum, ligaminibus identidem ferreis et clauis quamplurimis munitum attentius, sagaci cura  ac industria altrinsecus uallatum, ne uidelicet facile pateret captiosis, fraudulentisue ingeniolis. Predari quippe minime cupit, qui sic thesaurum suum occultis atque firmissimis tectis recondit. Tali siquidem modo corpus Deo amabilis uirginis Hunegundis fuisse conditum ab his qui uiderunt nobisque retulerunt, accepimus a tempore scilicet inuentionis atque translationis eiusdem uirginis, que celebrata est anno incarnationis Dominice nongentesimo quadragesimo sexto, Ludouico regnante, Berta femina Deo sacrata tunc temporis Humolariensem regente abbatiam. Cuius inuentionis necnon et translationis descriptionem simulque miraculorum insignia inibi diuinitus declarata, uolentibus agnoscere, claro stylo luculentoque sermone studuit elucubrare pie memorie domnus abbas BERNERUS, qui Deo disponente primus huic successit locello, pulsis ob obscena carnalis uoluptatis lenocinia, que ibi erant, monialibus. At nos ista interim omittentes, ceptum opusculum prout ualemus intendamus.

 3. Cum igitur cenobite, ut premisimus, simul cum patre spirituali ad inuicem pertractarent, si quo modo ad effectum perducere possent, quod quidem summo affectabant desiderio, nec tamen inchoare presumebant; fortuna loci summissius arridente, Dei prouidentia omnia preuidente, contigit quemdam uirum de burgo sancti Quintini gloriosi martyris, mercimoniis atque mercationibus uitam suam deducentem, nomine Balduinum, causa deuotionis animeque profectu nostrum adiisse cenobium, quatenus mutue dilectionis obtentu fratres dignarentur sibi suam largiri societatem. Quam petitionem fratres cum Patre libenti animo amplectentes propter illud Domini preceptum quo dicitur: Date et dabitur uobis; et, eadem mensura qua mensi fueritis, remetietur uobis ; et: Omne quod ad meuenit non eiiciam foras , societatem et beneficia loci, ut moris est monachis, ei gratanter impenderunt. Nam uir ille licet secularis, religioni erat  intentus, misericordie operibus operam dans, fidei deuotionem cordis intentione seruabat, sicut rei postmodum patefecit exitus. Sumpto enim habitu eodem in loco, postea deuotus exstitit monachus. Hac denique familiaritate illectus homo, monasterii frequentare curabat claustra, utpote quasi alter Adam factus ex fratribus. Unde accidit ut sepe ueniens fratres susurrare super memorato negotio frequentius animaduerteret. Sed quia incipere pauebant, ceu dictum est, ne uidelicet iuxta Euangelium illuderent eis dicentes: quia hi ceperunt edificare et non potuerunt consummare; diuino, ut est humana opinio, instinctu commotus prefatus homo  conuocauit seniorum cetum, huius allocutionis primordia libans: Quoniam, inquit, Patres uenerandi, perpendo ex uobis quosdam uicissim serere colloquia, uelle corpus sanctissime uirginis Hunegundis nostre domine, si facultas suppeteret, lautiori ponere loculo, corde  exhilaresco, opemque meam pro posse promitto, opusculum duntaxat concupitum initiare ne moremini. Sin autem nequaquam tale inceptare audetis opificium, ipse ego super me totum negotium accipio, Deique omnipotentis auxilio fretus ad finem usque perducam, concessa mihi tantum populi oblatione. Quod cum audissent monachi ultra modum exhilarati, grates Creatori uniuersorum reddiderunt, et in promissione sua uirum benedixerunt, diuinitatis prerogatiuam uenerantes cum hoc tanto tam repentino tamque insperato gaudio. Quid opus est uerbis? Sumpto siquidem uir ille negotio, componi fecit loculum opere anaglifario, in longum mensura duorum semicubitorum, altitudine continua ab utroque fronte cubitali, utrinque ab lateribus semicubitali, reliqua structura in altum decentessime  uergente, instar tabularum expressa, celato atque sculpto elaborata opificio. In cuius superficie opusculi sanctorum apostolorum atque prophetarum imagines cernuntur expresse, perpulchris atque politis tabulatis fulgentis auri et splendentis argenti ter ternis utrobique in ordinem digestis iconibus. Sed et in una frontium imago sancte Hunegundis sanctique Eligii Nouiomensis antistitis, eiusdem uirginis in baptismo patroni, conspicitur dignius eleuata; in altera uero Christi Domini nostri maiestas cernitur satis eleganter expressa, cuius regnum et imperium sine fine permanet in secula. Quid plura? Accelerato denique simulque, ut dictum est, laute consummato opere, domnus abbas Macarius qui ea tempestate, ueluti prelibatum est, loci Humolariensis res administrabat, domnum episcopum Nouiomensem inuitare curat, uicinosque asciscit abbates, domnum uidelicet Girardum Insulanum, domnum Rainerum sancti Preiecti uicarium  ,  atque domnum Bonifacium Walerannum de Monte sancti Quintini, necnon et alios quamplures uiromandensis territorii satrapas et milites. Monachos quoque ac clericos huic actui interesse commonet, ne scilicet tam charum pignus absque notitia testimonioque honestarum religiosarumque personarum tanquam furtiuum uel ignotum tractari mutariue clanculum uideretur. Ut uentum est ergo ad constituti termini diem, in quo agi habebant hec, fama uolante, quo alter non est uelocior nuntius, fit conuentus seniorum, occursus nobilium uirorum rusticorum ac feminarum turba cum paruulis confluit gratulabunda. Nec immerito: existimabant etenim pro reuerentia et honore debito tante matri impendendo simulque intercessione se patrocinandos et pro forfactis suffragia postulantes, ueniam se fore consecuturos. Interea loci reseratur gloriosi gazophylacii aditus, subleuantur adhibitis malleis cum cunctis ferreis ligamina sagaci cura innexa, euelluntur opercula, panduntur pretiosi somatis cunabula.

 4. Ceterum omnipotens Dominus, uolens sue sponse honorare membra occulta dispositionis sue prerogatiua, differri fecit mutationem ossium felicium diem usque in tertium, huius apologie, id est occasionis euentu. Episcopus quippe, in cuius dieceseos procinctu situs est locus nomine Humolarias, regio impeditus obsequio atque negotio ad prefatum diem constitutum minime uenit: quam ob rem compulsi sunt eum prestolari per triduum. Collocatur ergo uenerandum scrinium, sicut erat reseratum, super geminas bases ligneas intra sancta sanctorum inter altare uidelicet Dei genitricis semperque uirginis Marie, et altare sancte Hunegundis in honore dedicatum. Inter tot denique deuote multitudinis millia ad tam claram celebritatem concurrentia, plurimi corporea mole debiles nituntur huic sancte actioni interesse, utpote rogaturi Domini misericordiam suo quisque pro incommodo. Unde accidit diuina, quemadmodum fati sumus, uoluntate, quamdam  puellam nomine Emelinam epileptico morbo inuasam, cum amicorum auxilio, spe recuperande sanitatis ad monasterium deductam esse, in uico natam qui Herleius dicitur, super Somene ripam situs, medius stans inter sancti Quintini castrum et Humolariense monasterium.  Ceterum dum puellula pro sibi reddendo remedio templo fuisset iniecta, sistitur coram altario sancte Marie uirginis incomparabilis, quatenus eius interuentu sancteque Hunegundis intercessu pristinum consequi mereretur sospitatis gradum. Erat enim ipsa, de qua loquimur,  puella adeo epilepsi oppressa, ut cuiusuis quietis non admitteret moras, uim uexationis corpore monstrans gestu. Profitebatur enim se pre nimia grauedine morti appropinquare, spiritumque propemodum exhalare. Qua de re confluentia populi in admirationem conuersa, pietate simulque compassione compuncta, lacrymarum imbres fundebat, pugnisque pectus tundens, Omnipotentem cum deuota mente implorabat pro miserande mulieris liberatione. At puellula inestimabili pena multata nec ad momentum cessabat, diris uocibus oratorium spargens, seseque manibus feriens, capite uacillante mirandum cunctis per biduum nulla occurrente requie spectaculum prestans. Plebs ergo fidelium supero afflata spiritu, abbates cum fratribus exorat, quatenus caritatis obtentu miserande muliercule darent copiam uisendi alme uirginis Hunegundis ossa, si forte fauente Christi clementia, aliquo modo mitigaretur incommoditas tanta. Concesserunt igitur  eadem et ipsi permoti humanitate. Quid ergo? dicam an sileam? quin imo pandam predicande uirtutis euidentiam. Nam statim ut oculus ossa conspexit, intromisso uertice, totius corporis compago recepit optatam salutem, interiit dolor, sopitus est languor, auulsus est luctus, rediit pristinus corporis status. Quod cum uidissent qui astabant populi, benedicentes gratias persoluerunt Domino Deo uniuersorum, qui suos mirificat sanctos sicut uult et quando uult. Huius autem diuine operationis, quam iehsu Christus Dominus et Deus noster dignatus est ostendere per merita gloriose uirginis Hunegundis ad laudem et gloriam suam, tot reuera exstiterunt testes, quot contigit tunc adesse fideles.

5. Igitur super hoc facto abbates cum monachis congaudentes conferebant ad inuicem, conueniens non esse mutationem ulterius differri, aut episcopalem presentiam prestolari, uiso precipue hoc tanto dignoque relatu miraculo, ne scilicet populus longa iam mora protractus diutinaque exspectatione  iam lassus pascere spes uideretur inanes. Communi siquidem consilio atque decreto feruntur beata pignora in cryptam sancte et indiuidue Trinitatis in honore dedicatam, retro eiusdem ipsius monasterii tribunal fabricatam atque contiguam. Hoc equidem gemina pro causa actitare studuerunt, scilicet ne uel in aliquo casu offenderent sanctitatis munera nimio tumultu sexus utriusque imminente ac premente, uel ne fragmina margaritarum coram idiotis atque imperitis hominibus pensare nescientibus homines propter homines contrectarent, eo quod dicitur: Nolite sanctum dare canibus, et ne spargatis margaritas uestras ante porcos . Unde ait Isaias: Secretum meum mihi, secretum meum mihi . Obseratis ergo firmiter ostiis que a dextris et a sinistris cancelli eamdem cryptam petentibus aditum pandunt, circumdant beata munera pauitantibus animis ob exhibendam reuerentiam. Hesitabant enim quisnam  eorum dignius contingere haberet a Christo concessa tam pretiosa donaria: sed demum consueti hanc tradere curam administrationem domno Gerardo abbati Insulano, quoniam erat natu maior, etate prouectior, moribus grauior, religione deuotior, piisque actibus procliuior. Ut quid moras innectimus? Suscipiens itaque abbas predictus cum humilitatis subiectione confratrum imperia, exerit lacertos, seseque preparat solemnius aduersus uotiua officia. Mutantur summa cum reuerentia ossa felicia, locanturque decentiori in cuna. O felix uirgo, que quoniam in celo fulgida degis in gloria, sic ueneraris in terrena aula. O uere felix uirguncula! cui sponsus ille celestis arridens locutus est in Salomonis epithalamio: ueni, soror, mea in hortum  meum, ut comedas fructum pomorum meorum, sponsa mea, columba mea, immaculata mea, ueni de Libano, ueni, coronaberis . O felix, inquam, uirgo! que sponso uocanti reciproca uoce cum uirginum choris applaudens, respondere meruisti: Curremus post te in odore unguentorum tuorum , id est in fragantia tuarum uirtutum.

6. Igitur duo militares uiri qui aderant, solemnia peragunt munuscula. Nam hi summopere efflagitauerant, ut eis concederetur mutationi adesse, sanctaque ossa propriis conspicere oculis. Alter igitur eorum nomine Godefridus senior, pallium decentissimum sancte uirgini contulit in munus; alter uero nomine Rotbertus, cognomento Anguillula, seipsum ob deuotionem per ceruinam corrigiam  seruum obtulit, atque in exhibitione seruitutis hortum iure predii tradidit in uilla que Marceia fertur. Fratres autem non terrena, sed diuina persoluunt officia, et uenerationi, ut decebat, satis idonea. Clauso igitur  tandem cum diligentia solertiaque honorabili ergasterio, cum cereis et thuribulis et crucibus de crypta erumpunt, letis apprime mentibus byssinis poderibus, id est albis, palliatis monachis; more patrum feretrum baiulantibus.

7. uerum quia basilice capacitas non ad hoc erat sufficiens, ut confluentis uulgi multitudinem recipere posset, in tantum quippe copiosa utriusque sexus exstabat ecclesia referta confluentia, utpote prestolante pro quo uenerat sanctitatis dona, quod nec gestantes deuotionis pignora ualebant egredi per que fuerant ingressi ostiola. Qua de re, consilio inter se habito, per ostium eiusdem crypte in latere dispositum, quod est peruium euntibus ad capellam sancti Nicolai episcopi mire sanctitatis confessoris, per claustrellum efferunt uenerationis loculum; sicque per quamdam posterulam eiusdem claustrelli in maceria factam eiectum per pomerium atque cimiterium fratrum, ad alium identidem aditum, ignorante populo, perducunt. Sed rursus atrio, quod est pro  foribus ecclesie, gente rusticana redundante, uix cum ingenti luctamine per portam secus capellam sancti archangeli Michelis sitam extrahunt. Tandemque impenso multo et grandi labore, iamque defessi in campum cultum prope xenodochium monachorum iacentem deferunt: quo in loco quadam prouidentia mensa lignea extensa, sanctum thesaurum in eum deponere atque locare festinant, cum reuerentia tamen ut dignum erat, quatenus ab omni exspectantium, sed et desiderantium multitudine adiri et uenerari absque grauedine potuisset. Siquidem tanta pullularat frequens populatio, quod nec totius uille capacitas ad capiendum sufficiens erat, sed circumquaque populi per agros uagabantur incerti, quo pacto uel ingenio quaue ex parte templum adire quirent. Cum ergo dies iam inclinata esset ad uesperum, sole a meridiano feruore tepente, rursus Patres cum fratribus resumptis cero ferariis et crucibus, induti uestimentis albis sicut prius, gloriosum  reuisere satagunt loculum. Nam in principio reuersi fuerant necessitate cogente, perpaucis inibi relictis, qui feretrum obseruarent, et eulogias atque oblationes susciperent, utpote populo plurimum grauedinis simulque molestie inferente. Sumpto igitur cum diligentia pretioso gestatorio, etiam tum uulgo in uota grassante, cum honore digno et hymnidica pompa, non modica turba eos comitante, sanctas reliquias referentes in sanctam Dei Ecclesiam inthronizant, ac in sacro peribolo retro altare sancte uirginis Hunegundis intra pyramidem, quod nos oraculum dicimus, digno cum obsequio componunt, ad honorem Domini nostri Iesu Christi, qui cum ceterno Patre et sancto Flamine uiuit et regnat Deus per omnia secula seculorum.




ANNO DOMINI DCCCCLXXXIII.
ETHELWOLDUS WINTONIENSIS EPISCOPUS.





NOTITIA HISTORICA IN ETHELWOLDUM.


 S. Ethelwoldus Wintoniensis episcopus, natione Anglus, patria uentanus seu Wintoniensis, quem Chronicon Ioannis Bromton abbatis Iornalensis, uocat Patrem monachorum, et sidus Anglorum, col. 877. uir iste Wintonie natus est, qui sub S. Dunstano Glastonie educatus et cuculatus est, tempore autem regis Eldredi circa annum 950 factus est abbas Abbendoniensis, tum tempore regis Edgari, anno 961, Wintoniensis episcopus electus. Nam, ut inquit Historia Ramesie cap. 13: »Eadem tempestate qua S. Dunstanus ad sedem Cantuariensem prouectus est,« hoc est anno 961, »eadem quoque tempestate uir mire sanctitatis abbas Abbendonie Ethelwoldus, S. Dunstani alumnus, Brithelmo Wintonie episcopo humanis rebus exempto, eiusdem sedis dignitatem uolente Domino adeptus est.« Iuxta Symeonem uero Dunelmensem in Chronico, factus est anno 963 episcopus, qui, clericis ab hac sede amotis ob nuptias ad quas passim conuolabant, monachos illic iussu regis Edgari substituit. Ita autem uitam eius  perstringit abbas Iornalensis loco citato: »Factus est episcopus Wintoniensis, ubi monasterium monialium constituit, et corpus S. Swithini transtulit. uir igitur iste ex monacho Wintoniensis presul factus, propter profusa conuiuia que tunc in Anglia a Danorum aduentu exhibebantur, pane et aqua utebatur. uir iste per omnia beate Marie et sancto Cuthberto deuotus exstitit; cuius sedem post obitum eius, nunquam potuit aliquis impune dormitando premere, quin tetris imaginibus resiliret, increpantibus cur sedem episcopi indignus usurparet. Igitur dum semel simultas anxia inter ipsum episcopum et Godwinum comitem esset exorta, nec die ad hoc statuto pacificari possent, episcopus recedendo iratus dixit: Per dominam meam Mariam male tibi erit. Nec ab illa hora quieuit Godwinus a uiscerum tortura, donec benedictionem ab episcopo reciperet. Tandem uir iste ad Dunelum profectus est, ubi, quod magne uidebatur audacie, reuulso sepulcri operculo, cum S. Cuthberto  quasi cum amico loquebatur, ubi munus amoris deposuit et obiit, anno Domini 984, episcopatus 24, regis Ethelredi 3, et uisionem Domini quam semper optauerat, adeptus est. Huic Ethelwoldo successit S. Elphegus tunc Bathoniensis abbas.« In ms. codice 5164 bibliothece Bodleiane, inter mss. codices Francisci Iunii cod. 52, num. 2, exstat: Ethelwoldus episcopus Wintoniensis, De diurna consuetudine monachorum ord. diui Benedicti, Saxonice ex codice bibliothece Cottoniane sub effigie Tiberii A, 3. Item inter mss. codices Uniuersitatis Cantabrigiensis num. 2427 exstat in bibliotheca publica Cantabrigie in mss. codicibus quos Mattheus Parkerus Cantuariensis archiepiscopus huic bibliothece dono legauit, codice 247, num. 8: Ethelwoldus De abbatibus Lindisfarnensibus. 9. De regibus et regnis et episcopatibus  totius Anglie. 10. De tempore regum Britannicorum. Ob hec opuscula Gerardus Ioannes uossius hunc Ethelwoldum accensuit Historicis Latinis lib. II, cap. 41, pag. mihi 354. uerum non spectant illa ad Ethelwoldum Wintoniensem illum episcopum, qui nunquam de Lindisfarnensibus abbatibus scribere potuit, sed recte de abbatibus Glastoniensibus uel Abbendoniensibus, ubi abbas fuerat. Recte igitur inter mss. codices ecclesiarum Anglie cathedralium et aliarum celebrium eiusdem regni bibliothecarum codice 6115, in codicibus mss. Thome Galei codice 281: Ethelwoldi Lindisfarnensis De uitis abbatum Lindisfarnensium inscribitur; et ibidem 6183, codice 349 eiusdem Galei, Ethelwoldi Opera, liber sic dictus. At opus istud absque dubio spectat ad alium Aethelwulsum ducentis annis et amplius isto antiquiorem, qui dictus est Bernicius atque anno 750 clarus, opus suum De Lindisfarnensibus abbatibus et uiris illustribus domino suo Egberto Eboracensi archiepiscopo inscripsit, in prefatione sua que exstat  in ueteri codice bibliothece Bodleiane, in mss. Bodleii littera B, 4, codice 10: Amicorum prestantissimo atque dilectissimo sacerdoti magno Egberto, presbyter meritis Aedilwulf, intime caritatis salutem. Hunc errorem admisit Gerardus Ioannes uossius libro II De historicis Latinis, cap. 41, qui tamen ibidem cap. 29 illud opus idem tribuit et recte Ethelwolpho Bernicio, quem anno 750 claruisse scribit. Nihil igitur historicum quod sciam Ethelwoldus Wintoniensis episcopus scripsit. Sed De consuetudine monachorum Saxonice Aetheluoldus exstat ms. in bibliotheca Cottoniana sub effigie Tiberii littera A, codice 3, pag. 171, codex antiquus et optime note per manus diuersorum scriptus ante occupatam Angliam, in quo icones S. Benedicti, Eadgari regis et S. Scholastice. Item inter codices mss. collegii Corporis Christi Cantabrigie notato S, 6, sub finem codicis, post paginam 263, Regula S. Benedicti Latine et Sclauonice auctore Aethelwolfo. Cuius ob translationem  Saxonicam, ut Historia Eliensis refert, Eadgaris rex et Alfreth siue Aelfred sancto Etelwoldo munerium de Suthburn cum chyrographo in perpetuum contulerunt. De opera eius aduersus presbyterorum coniugia, uide uincentium Bellouacensem in Speculo Historiali lib. XXIu, cap. 83, Antoninum Florentie archiepiscopum in Summa Historiali, parte II, tit. 16, cap. 6, § 4. Agunt de Ethelwoldo Ioannes Lelandus in Collectaneis, uolumine Iu, num. 90, pag. 127, quod exstat inter mss. codices bibliothece Bodleiane in Anglia, cod. 5105; Gerardus Ioannes uossius De historicis Latinis lib. II, cap. 41, pag. mihi 354; Humphredus Wanleius in Catalogo mss. codicum Anglo-Saxonicorum, in bibliothecis Anglie occurrentium, Oxonii in fol. an. 1706 edito, pagg. 122 et 199.





uITA SANCTI ETHELWOLDI EPISCOPI WINTONIENSIS, Auctore, ut uidetur, WOLSTANO monacho, eius discipulo.






OBSERuATIONES PRAEuIAE.

 1. Quod priscam ecclesiastice ac monastice rei disciplinam restituere seculo X conata est Anglicana Ecclesia, id maxime debet pietati ac studio trium illustrium episcoporum, scilicet Ethelwoldi, Oswaldi et Dunstani, qui cooperante in primis Eadgaro rege, abusus in Ecclesiam inuectos sustulerunt, et monachos uite strictioris in pristinas sedes postliminio reuocarunt. »Ita his tribus uitis agentibus, quasi triformi lumine Ecclesiam serenante, dense uitiorum tenebre« euanuere, ait Willelmus Malmesburiensis in lib. II De regibus, cap. 8. Ethelwoldum qui et Athelwoldus, plures auctores celebrarunt, quorum primus uidetur Alfricus Abandoniensis, qui anno ab Edelwoldi obitu uicesimo res ab eo gestas litteris breuiter mandauit. Eius lucubrationem inuenimus in ms. codice Fiscamnensi. Proxime post eum idem prestitit scriptor alter anonymus, quem hic damus; cuius etas ex prologo et ex cap. 39 intelligitur: testatur quippe se ea referre que presens uiderit, et que fideli seniorum relatione didicerit. Hec scriptio  absque auctoris nomine habetur in codice Uticensi seu sancti Ebrulfi, ea etate scripto; sed eius auctor non alius mihi uidetur quam Wolstanus monachus Wintoniensis, de quo hec Willelmus Malmesburiensis in lib. II De regibus Anglorum, cap. 8, ubi de Ethelwoldo: »Huius uitam Wlstanus quidam cantor Wintoniensis, discipulus eius scilicet et alumnus, composuit stylo mediocri,« ut uero hanc esse putem Wolstani lucubrationem, hec fere me mouent, nempe quod etas apprime conueniat, geniusque auctoris pete, qui nonnullos uersus huic uite inseruit; deinde relata quedam a Willelmo in lib. II De pontificibus Anglorum, ubi de Ethelwoldo, que non ab Alfrico  sed ab auctore nostro accepit, haud dubie Wolstano, quem unum laudat uite sancti Ethelwoldi scriptorem. Porro Alfrico Wolstanum idcirco pretulimus, quod hic eadem omnino, et quidem  iisdem sepe uerbis referat, quedam uero adiiciat, que apud Alfricum desiderantur, referunturque, ut dixi, a Willelmo, ut suo loco notabimus. Alfrici prologum huc referre iuuat: »Alfricus abbas, Wintoniensis alumnus, honorabili episcopo Kenulfo et fratribus Wintoniensibus salutem in Christo. Dignum ducens denique aliqua de gestis Patris nostri et magnifici doctoris Atelwoldi memorie modo commendare, transactis uidelicet uiginti annis post eius migrationem, breui quidem narratione mea, sed et rustica, que apud uos, uel alias a fidelibus didici, huic stylo insero, ne forte penitus propter inopiam scriptorum obliuioni tradantur. ualete.« Alfricum seu Elfricum laudat Pitseus ad annum 1016, ubi ait eum ad episcopatum primo Wiltunensem, dein ad metropolim Cantuariensem promotum fuisse. Alios auctores, qui de Ethelwoldo  egerunt, Rogerium Houedenum, Henricum Huntindoniensem, Mattheum Westmonasteriensem, Ioannem Bromtonum, Harpsfeldium, Thomam Maiheuuium indicasse sufficiat: quibus adde auctores qui facta sanctorum Oswaldi et Dunstani scripserunt. Fallitur in his Bromtonus, qui Ethelwolfi gesta confundit cum factis Alfwolfi episcopi Schireburnensis.

2. Quid in rem monasticam prestiterit Etelwoldus, probant monasteria Abandoniense, presertim duo Wintoniensia, uetus ac nouum: in quorum altero monachi eiectis clericis suffecti, in altero instituti sunt, ut pluribus dicitur non solum in sequenti uita, sed etiam in actis Oswaldi et Dunstani, apud Willelmum Malmesburiensem, in Monastico Anglicano, et alibi. Audiendus hac de re Willelmus Malmesburiensis in lib. II De regibus Anglorum, cap. 8: »Quantum efficax fuerit sanctitas et probitas discipulorum suorum«, nempe Dunstani, »indicio est Athelwoldus ex monacho Glastoniensi abbas Abendoniensis, idemque post hec episcopus Wintoniensis,  qui tot et tanta monasteria fecit, quod uix modo credibile uideatur, ut talia fecerit episcopus urbis unius, qualia uix posset rex Anglie totius. Fallor, et precipiti sententia pecco, si non palam sit quod dico. Quantula sunt cenobia Eliense, Burchense, Torniense, que ille a fundamentis suscitauit, et sua industria perfecit? que cum semper exactorum uellicet nequitia, sunt nichilominus habitatoribus suis sufficientia.« Tum laudato Wolstano eius uite scriptore, ac deinde Oswaldo, qui Wigornie monachos, pro clericis posuit, hec subdit Willelmus: »Expulerat antea regali iussione Ethelwoldus episcopus clericos de Wintonia, qui cum data a rege sibi optione ut aut regulariter uiuerent, aut loco cederent, magis uitam mollem elegissent.« Willelmo suffragatur Ordericus uitalis in Historie sue lib. Iu, pag. 517, ubi hec uerba: »Tunc cenobium Medeshamstede, quod pridem tempore Wolferi regis Merciorum Sexuulfus pontifex construxit, Adeluoldus  presul sub Edgaro rege, in uico qui Burg dicitur, restaurauit, et basilicam in honore sancti Petri apostolorum principis editam magnis opibus ditauit. Deinde Torneiense, Eligense et alia multa monasteria pluribus in locis fabricata sunt: et conuentus in illis monachorum, aut clericorum, aut sanctimonialium solerter locata sunt. Copia reddituum singulis monasteriis largiter impartiebatur, unde sufficiens uictus et uestitus theoricis administraretur, ne pro penuria rerum necessariarum in diuino cultu aliquatenus uacillantes frangerentur. Sic in Anglia monasticus ordo renouatus est,« etc. Quid in Wintoniensibus monasteriis ueteri ac nouo actum sit per Ethelwoldum, carmine persecutus est Wolstanus, iam superius laudatus, in epistola ad Elfegum Wintoniensem episcopum, prefixa duobus libris metricis ab eodem Wolstano scriptis De uita et miraculis  sancti Swithuni antistitis itidem Wintoniensis. Hanc epistolam post hanc uitam referemus. Hoc Wolstani carmen non laudat in superiori loco Willelmus, qui preter librum de uita Ethelwoldi aliud opus De harmonia ei tribuit his uerbis: »Fecit et aliud opus De tonorum harmonia ualde utile, eruditi Anglici indicium, homo uite bone et eloquentie castigate.« Eam eloquentiam negligere uisus est in uita S. Ethelwoldi, que mediocri stylo reuera scripta est. De nouo monasterio lege que diximus supra in Elogio S. Grimbaldi.

3. Pulchra sunt que de Thorneiensi monasterio per Ethelwoldum exculto scribit Willelmus in fine libri Iu De pontificibus Anglorum, ibi: »Solitudo ingens ad quietem data monachis, ut eo tenacius hereant superis quo castigatius mortales conspicantur. Femina ibi si uisitur, monstro habetur; maribus aduenientibus quasi angelis plauditur: ceterum ibi nullus nisi momentanee conuersatur.« Ethelwoldus »iam a principio episcopatus eremiticam ibi exercere  uitam cepit, libabatque ut poterat future quietis primitias diebus quadraginta in remotissima, quam ipse construxerat, ecclesia solus Deo uacans. Idcircoque non tantum terrarum illic, quantum alibi congessit, sed quantum sibi et duodecim monachis satis esset. Corpora sanctorum, qui olim in illa eremo diuersati fuissent, necnon et aliorum per Angliam tot aduexit, ut omnes pene anguli ecclesie pleni sint.« Ceteris propter nominum stridorem omissis, Willelmus unum memorat Benedictum abbatem Wiremuthensem, uenerabilis Bede nutritium, cuius »Benedicti corpus magno cemptum pretio Adelwoldus Thorneiam aduexit, et obscurioribus  sanctis lucifluum iubar inuexit.« Torneia insula, Thornig hic in cap. 24 appellatur, sita prope urbem Eliensem, in comitatu Cantabrigiensi. De eo lege Monasticum Anglicanum a pag. 242, ubi ecclesie pars aquilonaris S. Benedicto sacrata fuisse dicitur pag. 243.

4. Ethelwoldi memoriam in rebus sacris iam inde ab eius obitu celebrauit Anglicana Ecclesia, ut pre aliis testatum facit missa hic edita, qualis in ms. codice Uticensi peruetusto habetur. Eius mortis diem Alfricus assignat tertio Kalendas Augusti , Wolstanus aliique post eum Kalendis ipsis. Sic enim legitur non solum in cap. 41, sed etiam in ipso uite eius titulo, qualem mox referemus.

5. Pitseus in libro De illustribus Anglie scriptoribus Ethelwoldum nostrum commendat, eique tribuit opuscula nonnulla, nempe: De sua in presbyteros potestate ad Ioannem papam XIu, lib. I. Contra presbyteros fornicarios et eorum concubinas lib. I. De  abbatibus Lindisfarnensibus lib. I. De regibus, regnis et episcopatibus totius Anglie lib. I. De tempore regum Britannorum lib. I. De suis uisitationibus lib. I. De planetis et mundi climatibus lib. I, et alia non pauca. Sed an et que uere ipsius sint, non facile est definire, cum ea opera non sint in promptu. Non tamen dubitem librum De abbatibus Lindisfarnensibus haud alium esse quam carmen Ethelwolfi monachi Lindisfarnensis de isto argumento, a nobis editum in tomo superiori. Addit Pitseus librum De uisitationibus opus esse Ethelwoldi monachi Wintoniensis. Cetera, forsan preter duos primos, aliena etiam uidentur.



uITA SANCTI ETHELWOLDI.



INCIPIT PRAEFATIO De uita gloriosi Patris Athelwoldi episcopi, cuius sacra memoria celebratur in Kalendis Augusti, qua die regna migrauit celestia.

 Postquam mundi Saluator Christus humano generi per aulam uirginalis uteri incarnatus apparuit, et expleta sue pietatis ac nostre salutis ineffabili dispensatione, ad paterne maiestatis sedem cum triumpho glorie est regressus, multa per uniuersum orbem diffudit apostolicorum luminaria doctorum, qui euangelice fidei illustratione perfusi, cecas ignorantie tenebras ab humanis cordibus effugarent, et ut credentium mentes igne superni amoris inflammarent, et elongata diuturne mendicitatis esurie, populorum turbas eterne uite epulis satiarent. Ex quorum collegio beatus Pater et electus Dei pontifex  Adelwoldus, uelut lucifer inter astra coruscans, suis temporibus apparuit, multorumque cenobiorum fundator et ecclesiasticorum dogmatum institutor, inter omnes Anglorum pontifices solus singulariter effulsit. De cuius ortu, gestis et obitu scire cupientibus, aliqua narrare dignum duximus, et ne tanti Patris memoria penitus obliuioni traderetur, ea que presentes ipsi uidimus, et que fideli seniorum relatione didicimus, in his schedulis summatim perstrinximus, illius sanctis confisi suffragiis, hoc et nobis qui scripsimus, et eis qui lecturi uel audituri sunt profuturum.



INCIPIUNT CAPITULA SEQUENTIS LIBELLI.


     I. De ortu et temporibus beati Adelwoldi episcopi.
    II. De uisione somniorum matris eius.
    III. De interpretatione somniorum eorumdem.
    Iu. Quomodo mater sensit animam pueri nascituri uenisse, et in eum intrasse.
    u. Quomodo puer natus et in Christo renatus, quadam  die subito in ecclesia cum nutrice sua est inuentus.
    uI. Quam studiose et diligenter in ipsa pueritia sacris litterarum studiis animum dederit
    uII. Quomodo adolescens Adelstano regi notus effectus, ad clericatum et sacerdotium peruenerit.
     uIII. De prophetia quam predixit sanctus Aelfegus Wintoniensis episcopus de tribus sacerdotibus.
    IX. Quomodo Adelwoldus Glestoniam peruenit, et monachus factus, qualiter ibi uixerit.
    X. De obitu regis Aedelstani, et de successione fratrum eius in regnum gentis Anglorum.
    XI. Quomodo rege Eadredo fauente, sanctus uir Abbandunensis monasterii curam suscepit, eiusque loci abbas ordinatus fuerit.
    XII. Quod rex Eadredus ad monasterium uenerit, et hospitibus tota die conuiuantibus liquor exhauriri nequiuerit.
    XIII. Quod regnante Eadgaro templum predicti cenobii constructum et dedicatum fuerat.
    XIu. De ordinatione Dunstani, et quod abbas Adelwoldus Osgarum monachum trans mare direxerit; et de quodam fratre Aelstani simplici et magne obedientie uiro.
    Xu. Quomodo hostis antiquus sanctum uirum per  casum cuiusdam postis exstinguere conatus sit.
    XuI. Quod rex Eadgarus ad episcopatum Wintoniensis Ecclesie sanctum uirum elegerit.
    XuII. De communione quam clerici cantauerunt, quanto monachi de Abbandunia uenientes ad ingressum ecclesie steterunt.
    XuIII. De expulsione clericorum de ueteri monasterio.
    XIX. Quomodo uir sanctus uenenum biberit, et fidei calore succensus, potum mortis exstinxerit.
    XX. De expulsione clericorum de nouo monasterio.
    XXI. Quod in Abbandonia Osgarum constituerit abbatem.
    XXII. Quod in cenobia nonnarum sanctimoniales ordinauerit.
    XXIII. Quomodo in prouincia orientalium Anglorum Eligense cenobium regulariter monachis instituerit.
    XXIu. Quod in prouincia quoque Giruiorum duo monasteria, Burgh atque Thornig appellata, simili modo monachis delegauerit.
     XXu. De familiaritate sancti uiri cum rege Eadgaro.
    XXuI. De reuelatione sancti antistitis Swithuni, quem sanctus Pater Adelwoldus sub die Idus Iulii cum omni gloria transtulit, et inde in ecclesia collocauit.
    XXuII. Quod et alia multa per Dunstanum, et Adelwoldum  constructa et constituta sint monachorum monialiumque cenobia in gente Anglorum.
    XXuIII. Quomodo sanctus Adelwoldus lenitatis blandimento seueritatem discipline temperauerit.
    XXIX. Quomodo famis tempore multitudinem pauperum ab ipsis faucibus mortis eripuerit.
    XXX. Quod inter hec uir sanctus infirmitates sepe uiscerum et tumorem crurium perpessus fuerit.
    XXXI. Quod iuuenes docere semper dulce habuerit.
    XXXII. De chrismatis ampulla pene uacua, et in itinere oleo plena inuenta.
    XXXIII. De monacho qui furtum perpetrauit, et solo sermone uiri Dei quid perpessus fuerit.
    XXXIu. De monacho qui de summo templi culmine cecidit, et nil mali passus, incolumis surrexit.
    XXXu. De monacho qui se uiro Dei in legendo assimilare presumpsit, quid perpessus fuerit.
    XXXuI. De candela que episcopo obdormiente super folium libri ardens iacuit, et tamen paginam  minime lesit.
    XXXuII. Quod non omnia uirtutum sancti uiri opera ualeant explicari.
    XXXuIII. De arbore quadam magna cucullis innumeris onusta, et de eius interpretatione, que in somnis sancto Dunstano olim fuerat ostensa.
    XXXIX. De uisione uiri Dei in qua apparuit ei nauis quedam maxima, piscibus et anguillis ab imo usque ad summum plena, qui excitati homines sunt effecti, et rationi pristine restituti.
    XL. De ueteris ecclesie noua dedicatione, que facta est in die XIII Kal. Nouembris.
    XLI. De obitu sancti Patris in Kal. Augusti, et de sepultura eius die tertio Nonarum eiusdem mensis.
    XLII. Quomodo sanctus uir antequam leuaretur e tumulo, manifestauit se uiro urbano cuidam, nomine Ethelmo, plurima cecitate multato.
    XLIII. De sancti uiri translatione, que facta est sub die Iu Iduum Septembrium, et de miraculis ad eius sepulcrum patratis.
     XLIu. De infirma puella, que ibi sanitatem recepit.
    XLu. De ceco puero, qui et ipse ibidem illuminatus est.
    XLuI. De ligato quodam fure et in cippo extenso, qui solo sermone uiri Dei absolutus est.





INCIPIT uITA SANCTI ADELWOLDI WINTONIENSIS EPISCOPI ET CONFESSORIS.


 CAP. I.---Erant igitur parentes sancti pontificis Adelwoldi ex ingenua Christianorum propagine oriundi, Wentane ciuitatis urbani, temporibus senioris Eaduardi regis Anglorum florentes, in mandatis et iustificationibus Domini sine querela fideliter incedentes. Qui dum quotidianis bonorum operum pollerent incrementis, eximio Dei munere decorati sunt, quo talem mererentur gignere sobolem, cuius eruditione et exemplis non solum populi presentis eui, sed etiam futuri peruenirent ad notitiam ueri luminis: ut exuti caligine tenebrosi erroris, gloria fruerentur eterne claritatis.

CAP. II.---Itaque felix eius genitrix cum eum in utero conceptum gereret, uidit huiuscemodi intempesta nocte somnium, quod erat certum futuri effectus presagium. uisum namque sibi est se pro foribus sue domus sedere, et obtutibus suis adesse quoddam  sublime uexillum, cuius summitas celum tangere uidebatur: quod se inclinando honeste ad terram, fimbriarum suarum uelamine circumdedit impregnatam, rursumque procera altitudine erectum, et inflexibili stabilitate robustum, ipsum unde inclinabatur repetiit celum. Exspergefacta autem mulier rursus sopore deprimitur, et ecce repente uidit ex ore suo prosilire et auolare quasi auream mire magnitudinis aquilam, que uolando cunta Wentane ciuitatis edificia, auratis pennarum remigiis obumbrauit, et in alta celorum se eleuando disparuit. Cumque mulier euigilans secum miraretur attonita, et somniorum uisionem mente uolueret tacita, nec per semetipsam coniicere posset eorum intepretationem, perrexit ad quamdam Christi famulam, nomine Edeldridam, moribus et etate maturam, que in prefata urbe nutrix erat Deo deuotarum  uirginum, cui narrauit ex ordine quod sibi ostensum fuerat in nocturna uisione. At illa, sicut erat sagaci animo prudentissima, et interdum etiam futurorum, Domino reuelante, prescia, de nascituro infante multa predixit, que uera esse rerum exitus indicauit.

CAP. III.---Nos quoque eorumdem somniorum coniectores esse possumus, in sublimi uexillo intelligentes sanctum uirum, qui tunc in utero portabatur, quandoque futurum militie Dei signiferum, sicut et erat, quem multimoda reluctatione contra antiquum hostem pro defensione sancte matris Ecclesie congredientem uidimus, ipsoque bellante, imo per ipsum Deo uincente, prauorum machinamenta ad nichilum redacta conspeximus. Et quia aquila ab  acumine oculorum uocatur, et testante sacro eloquio thesaurus desiderabilis requiescit in ore sapientis; recte per auream aquilam, que totam urbem alarum uelamento obumbrare uisa est, idem preclarus uir totius sapientie [thesauro] decoratus exprimitur; qui perspicaci et irreuerberata cordis acie diuina meditando, semper ad celestia per contemplationem uolauit, et super Ecclesiam, magni Regis ciuitatem, quam contrarie potestates impugnare nitebantur, umbraculum paterne protectionis longe lateque expandit, et consummato boni certaminis cursu, ad uisionem Dei in sanctorum comitatu peruenit, sicut in Euangelio uoce Dominica dicitur: Ubicunque fuerit corpus, illuc congregabuntur aquile. Quia ubi ipse Redemptor noster est corpore, illuc  procul dubio nunc colliguntur electorum anime, et in future resurrectionis gloria illuc quoque eorum colligentur et corpora. Hec de somniorum interpretatione breuiter diximus: nunc ad narrationis ordinem redeamus.

CAP. Iu.---Quadam namque die cum mater eius stipata ciuibus staret in ecclesia, sacre misse celebrationi interesse desiderans, sensit animam pueri quem gerebat in utero, uenisse, et in eum Dei nutu cuncta moderantis intrasse, sicut postea ipse sanctus qui nasciturus erat, iam episcopus nobis gaudendo referebat. Ex quo ostenditur eum a Deo electum exstitisse etiam antequam nasceretur, et animam procreati hominis non, ut quidam estimant, a patre uel a matre existendi initium sumere, sed,  ut uere et absque omni dubietate creditur, a solo Creatore uitalem spiritum uiuificari, et singillatim unicuique dari. Nascitur ergo futurus Dei pontifex, et fonte baptismatis in Christo renatus, Adelwold a parentibus est appellatus, sanctique chrismatis unctione confirmatus, gratie Dei in omnibus commendatus.

CAP. u.---Accidit enim quadam solemni die, cum more solito nutrix illius ad ecclesiam pergere et orationi incumbere decreuisset, tam ualidam inundantis pluuie tempestatem erumpere, ut extra loci limen, ubi in gremio tenens eumdem infantem sederat, pedem mouere non posset. Que dum merens amarissime fleret, eo quod uotum  pie deuotionis soluere nequiret, caput humliter omnipotentem Dominum rogatura declinauit, et confestim diuina miseratione consolari promeruit. Nam nullam molestiam procellose tempestatis sentiens, subito cum infantulo inuenta est sedens in ecclesia quam adire disponebat, ubi solemnia missarum presbyter celebrabat: et quod nulla ratione credere potuisset ut fieret, factum uehementer expauit; et omnes huius rei cognoscentes miraculum magne admirationis stupor inuasit. Sicut enim propheta quondam ex Iudea repente sublatus, et in Chaldea cum prandio depositus, sic beatus puer Adelwoldus sub momento cum nutrice in templo est presentatus, ut sicut ille refecit congruo tempore Danielem prophetam in lacu leonum, sic iste millia  populorum pasceret in Ecclesia sanctorum.

CAP. uI.---Igitur quotidiano profectu creuit puer bone indolis, et in ipsa mox pueritia sacris litterarum studiis traditus: ut qui aliis uiam salutis erat ostensurus, ipse cum Maria secus pedes Domini humiliter sederet, et uerbum ex ore illius salubriter audiret. Erat enim agilis natura atque acutus ingenio, ita ut quidquid maiorum traditione didicerat, non segniter obliuioni traderet, sed tenaci potius memorie commendaret. Studebat etiam teneros pueritie annos morum honestate et uirtutum maturitate uincere, diuinis semper obsequiis omnia membra sua mancipare, et ad Dei implendam uoluntatem totam mentis sue intentionem dirigere: sicque preceptis Christi muneribus recte uiuendo gratias exhibere,  ut ad maiora percipienda dignus mereretur exsistere.

CAP. uII.---Cumque florentis adolescentie contingeret etatem, preconium sancte conuersationis eius Aedelstano regi, filio predicti regis Eadwardi, fama uulgante nuntiatum est, iuuenemque festinanter accessiri precepit, qui cum adductus staret in presentia regis, inuenit gratiam in conspectu eius, et in oculis optimatum eius; ibique indiuiduo comitatu multum temporis agens in palatio, plura a sapientibus regis utilia ac proficua sibi didicit. Et demum iubente rege ab Aelfego Wintoniensi episcopo secundum morem ecclesiasticum prius ad clericatus officium tonsoratus, ac deinde paucis labentibus annorum curriculis in gradum sacerdotalem consecratus  est.

CAP. uIII.---Ipse enim beate recordationis Pater Elfegus, inter cetera sibi collata spiritualium carismatum dona, prophetie spiritu pollebat et contigit eum ordinasse in ipso tempore simul Dunstanum et Adelwoldum, et quemdam, Edelstanum uocabulo, qui postmodum monachilem habitum deserens apostata finetenus perdurauit. Completa autem missarum celebratione sanctus antistes Elfegus sibi adherentes ita alloquitur: »Hodie coram Deo tribus uiris manus imposui, eosque in sacerdotii ordinem consecraui: quorum duo ad episcopalem pertingent apicem, unus quidem primum in ciuitate Wigornensi, deinde in Cantia, que est metropolis  Ecclesie gentis Anglorum; alter uero mihi quandoque successurus est in pontificii dignitatem, tertius autem per lubrica uoluptatum blandimenta miserabili fine tabescet.« Tunc Edelstanus interrogauit sanctum antistitem propinquum suum dicens: »Num mihi continget esse unum ex duobus qui episcopali cathedra sublimandi sunt?« Cui respondit antistes: »non erit tibi pars neque sors in eo quem prefatus sum ordine; sed neque in ea sanctitate, quam in hominum conspectu uidebaris inchoasse, permansurus es.« Cuius prophetie uerba quam ueraciter essent prolata rei probauit euentus. Nam duo  ad pontificatus honorem peruenerunt, tertius uero iuxta terribilem  prioris sententie comminationem que dicit: Qui in sordibus est sordescat adhuc, in fetore luxurie uitam finiuit.

CAP. IX.---Adelwoldus autem Christi famulus, nomine, mente et opere beneuolus, arctam uiam que ducit ad uitam recto itinere gradiens, quotidiana Deo cooperante studuit melioratione succrescere, dans operam diligenter doctrinis et exemplis Elfegi susceptoris et ordinatoris sui. Nam apud eum precipiente rege, quo melius imbueretur, aliquandiu commoratus est, ac postmodum Glestoniam perueniens, magnifici uiri Dunstani abbatis eiusdem monasterii discipulatui se tradidit. Cuius magisterio multum proficiens, tandem monastici ordinis habitum  ab ipso suscepit, humilique deuotione eius regimini deditus est. Didicit namque inibi liberalem grammatice artis peritiam, atque mellifluam metrice rationis dulcedinem; et more apis prudentissime, que solet boni odoris arbores circumuolando requirere, et iocundi saporis oleribus incumbere, diuinorum carpebat uoluminum flores. Catholicos quoque et nominatos studiose legebat auctores, insuper uigiliis et orationibus perseueranter insistens, et abstinentia semetipsum edomans, et fratres semper ad ardua exhortans. Qui cum pro merito sanctitatis ab omnibus amaretur, et monasterii decanus ab abbate suo constitueretur; nullum elationis incurrit periculum, sed tante subiectis prebuit humilitatis exemplum, ut quotidiano manuum opere hortum  excolendo laboraret, et fratribus ad prandium poma ac diuersi generis legumina prepararet: ut post spiritualem animarum refectionem, corporum quoque necessaria ministraret, pre oculis semper retinens illud Dominicum: Quicunque uoluerit inter uos maior fieri, sit uester minister; et qui uoluerit inter uos primus esse, erit uester seruus; et illud: Quanto magnus es, humilia te in omnibus, et coram Deo inuenies gratiam. Hec et alia memorie commendans  Scripture testimonia, per disciplinam subditos et per humilitatem custodiebat semetipsum.

CAP. X.---Contigit interea uictoriosissimum regem Aedelstanum, quarto anno postquam hostilem paganorum exercitum maxima strage peremit, obisse, et fratrem eius Eadmundum pro eo regni gubernacula suscepisse. Cui post annos sex et dimidium crudeliter interempto successit in regnum frater eius Eadredus, qui erat ueteris cenobii in Wintonia specialis amator atque defensor, ut testantur ea que ipso iubente fabricata sunt ornamenta, magna scilicet aurea crux, altare aureum, et cetera que larga manu benignus illuc ad honorem beatorum apostolorum Petri et Pauli direxit, ibique eternaliter ad Dei laudem et gloriam conseruari precepit: qui etiam  si uita comes fieret, orientalem porticum eiusdem Wintoniensis ecclesie deauratis imbricibus adornare disposuit. Cuius regni tempore uir Domini Adelwoldus adhuc cupiens ampliori Scripturarum scientia doceri, et monastica religione perfectius informari, decreuit ultra marinas adire partes. Sed uenerabilis regina Eadgiw, mater regis memorati, preuenit eius conamina, dans consilium regi ne talem uirum sineret egredi de regno suo, insuper asserens tantam in eo fuisse Dei sapientiam, que et sibi et aliis sufficere posset, quamuis ad aliene patrie fines ob hanc causam minime tenderet.

CAP. XI.---Quibus auditis delectatus rex, magnam circa Dei famulum cepit habere dilectionem, placuitque ei, suadente matre sua, dare sancto uiro  quemdam locum uocabulo Abbandum, in quo modicum antiquitus monasteriolum, sed erat tunc neglectum ac destitutum, uilibus edificiis consistens, et quadraginta tantum mansos possidens; reliquam uero prefati loci terram, que centum cassatorum lustris hinc inde gyratur, regali dominio subiectam rex ipse possidebat. Factumque est, consentiente Dunstano abbate, secundum regis uoluntatem, ut uir Dei Adelwoldus prenotati loci susciperet  curam, quatenus in eo monachos ordinaret regulariter Deo seruientes. uenit ergo seruus Dei ad locum sibi commissum: quem protinus secuti sunt quidam clerici de Glestonia, scilicet Osgarus, Foldbirhtus Friwegarus, et Ordbirthtus de Wintonia, et Eadricus de Lundonia, eius discipulatui se subdentes. Congregauitque  sibi in breui spatio gregem monachorum, quibus ipse abbas iubente rege ordinatus est. Dedit etiam rex possessionem regalem, quam in Abandonia possederat, hoc est centum cassatos cum optimis edificiis, abbati et fratribus ad augmentum quotidiani uictus, et de regio thesauro suo multum eos in pecuniis iuuit; sed mater eius largius solatia munerum eis direxit. Tantamque gratiam Dominus sibi seruientibus contulit, ut ad prefatum cenobium,  quod antea rebus erat pauperrimum, omnes simul diuitie putarentur affluere, et sic cuncta prosperis successibus occurrere, ut palam sententie Dominice promissio impleri uideretur, qua dicitur: Primum querite regnum Dei et iustitiam eius, et omnia adiicientur uobis.

CAP. XII.---uenit ergo rex quadam die ad monasterium, ut edificiorum structuram per seipsum ordinaret; mensusque omnia fundamenta monasterii propria manu, quemadmodum muros erigere decreuerat, rogauitque eum abbas in hospitio cum suis prandere. Annuit rex illico, et contigit adesse sibi non paucos optimatum suorum uenientes ex gente Nordanhimbrorum, qui omnes cum rege adierunt conuiuium. Letatusque rex et iussit abunde propinare  hospitibus hydromellum [al. medonem], clausis diligenter foribus, ne quis fugiendo potationem regalis conuiuii deserere uideretur. Quid multa? hauserunt ministri liquorem tota die ad omnem sufficientiam conuiuantibus; sed nequiuit ipse liquor exhauriri de uase, nisi ad mensuram palmi, in ebrietate suatim Nordanhimbris, et uesperi cum letitia recedentibus.

CAP. XIII.---Non tamen cepit Adelwoldus abbas designatum sibi opus edificare in diebus Eadredi regis, quia rex idem celeriter ex hac uita migrauit die IX Kal. Decembris. Sed regnante glorioso rege Eadgaro, insigni et clementissimo, prepotente ac inuictissimo regis Eadmundi filio, honorabile templum in honore sancte Dei genitricis semperque  uirginis Marie in eodem construxit loco, et consummauit, quod usque in hunc diem uisu melius quam sermone ostenditur.

CAP. XIu.---Circa hec tempora eligitur abbas Dunstanus ad episcopatum Wigornensis Ecclesie, iuxta prophetiam sancti Elfegi episcopi, sicut supra tetigimus. Et post aliquot annorum curricula factus archiepiscopus, mansit in Cantia triginta et septem annis, quasi columna immobilis, doctrina et actione precipuus, angelico uultu decorus, eleemosynis et prophetia prepollens: ad cuius tumbam celestia sepe fieri miracula audiuimus. Adelwoldus autem misit Oscarum monachum trans mare ad monasterium sancti Patris Benedicti Floriacense, ut regularis obseruantie mores illic disceret, ac domi  fratribus docendo ostenderet quatenus ipse normam monastice religionis secutus, et una cum sibi subiectis deuia queque declinans, gregem sibi commissum ad promissam celestis regni patriam perduceret. In qua congregatione erat quidam frater Elfstanus nomine, simplex et magne obedientie uir, quem abbas iussit preuidere cibaria artificum monasterii, cui seruitio ipse deuotissime se subdens, coxit carnes quotidie, et operariis sedulus ministrabat, focum accendens, et aquam apportans, et uasa denuo sponte emundans, existimante abbate hoc illum cum solatio  et iuuamine alterius ministri peragere. Accidit namque quadam die, dum abbas more solito peragraret monasterium, ut aspiceret illum fratrem iuxta feruens caldarium, in quo uictualia preparabat artificibus, et intrans uidit omnia uasa mundissima, ac pauimentum scopatum, dixitque ad eum hilari uultu: O mi frater Elfstane, hanc obedientiam mihi furatus es, quam me ignorante exerces. Sed si talis miles Christi es, qualem te ostendis, mitte manum tuam in bullientem aquam, et unum frustum de imis mihi impiger attrahe; qui statim sine mora mittens manum suam ad imum lebetis, abstraxit frustum feruidum, non sentiens calorem feruentis aque. Quo uiso, abbas iussit frustum deponi, et nemini hoc indicare uiuenti. Illum uero fratrem postmodum abbatem uidimus ordinatum, qui etiam deinde pontificali  honore sublimatus, Ecclesie Wiltuniensi est prelatus, et beato fine  in Domino consummatus.

CAP. Xu.---Erat namque sanctus Adelwoldus ecclesiarum ac diuersorum operum magnus edificator, et dum esset abbas, et dum esset episcopus. Unde tetendit ei communis aduersarius solitas sue malignitatis insidias, ut eum, si ullo modo posset, exstingueret. Nam quadam die, dum uir Dei in structura laboraret, ingens postis super eum cecidit, et in quamdam foueam deiecit, confregitque pene omnes costas eius ex uno latere, ita ut nisi fouea illum susciperet, totus quassaretur.

CAP. XuI.---Conualuit tamen uir sanctus de hac molestia, Dei omnipotentis adiuuante gratia, et elegit  eum Eadgarus felicissimus Anglorum basileus ad episcopatum Wintoniensis Ecclesie, antequam ecclesia prefati cenobii dedicaretur. Et iubente rege, consecrauit illam Dunstanus archiepiscopus Dorobernensis Ecclesie, anno Dominice incarnationis nongentesimo sexagesimo tertio, sub die tertio Kalendarum Decembrium, in uigilia sancti Andree apostoli, que tunc habebatur in Dominica prima Aduentus Domini et Saluatoris nostri Iesu Christi. Erant autem tunc in ueteri monasterio, ubi cathedra pontificalis habetur, canonici nefandis scelerum moribus implicati, elatione et insolentia atque luxuria preuenti, adeo ut nonnulli eorum dedignarentur missas suo ordine celebrare, repudiantes uxores quas illicite duxerant, et alias accipientes,  gule et ebrietati iugiter dediti. Quod minime ferens sanctus uir Adelwoldus, data licentia a rege Eadgaro, expulit citissime detestandos blasphematores Dei de monasterio; et adducens monachos de Abbandonia locauit illic, quibus ipse abbas et episcopus exstitit.

CAP. XuII.---Accidit autem Sabbato in capite Quadragesime  , dum monachi uenientes de Abbandonia starent ad ingressum ecclesie, clericos missam finire. Communionem canendo: Seruite Domino in timore, et exsultate ei cum tremore; apprehendite  disciplinam ne pereatis de uia iusta, quasi dicerent: Nos noluimus Deo seruire, nec disciplinam eius seruare, uos saltim facite, ne sicut nos pereatis de uia, que custodientibus iustitiam regna facit aperiri celestia. Quo audito fratres gauisi sunt, intelligentes a Domino suum iter esse prosperatum, et Dei nutu hunc psalmum propter illorum presentiam fuisse decantatum, moxque Dauidicum ad se traxerunt imperium, Osgaro exhortante eos atque dicente: Cur foris moramur? faciamus sicut hortantur nos canonici, ingrediamur, et per uiam iustitie gradientes, Domino Deo nostro cum timore et exsultatione famulemur, ut cum exarserit in breui ira eius, mereamur esse participes illorum de quibus subiungitur: Beati omnes qui confidunt in eo.

 CAP. XuIII.---Misit quoque rex illuc cum episcopo quemdam ministrorum suorum famosissimum, cui nomen erat uulfstan Aetdelham  , qui regia auctoritate mandauit canonicis, ut unum de duobus eligerent, aut sine mora dare locum monachis, aut suscipere habitum monachilis ordinis. At illi nimio pauore conterriti, et uitam exsecrantes monasticam, intrantibus monachis illico exierunt; sed tamen postmodum tres ex illis ad conuersionem uenerunt, scilicet Eadsinus, uulsinus, et Wilstanus presbyter. Qui cenobium, quod expulsi reliquerant, humili corde repetentes, Christi iugo colla subdiderunt. Nam hactenus ea tempestate non habebantur monachi  in gente Anglorum, nisi tantum qui in Glestonia morabantur et Abbandonia.

 CAP. XIX.---Deinde cum predicti fratres in ueteri cenobio regularis uite normam seruare cepissent, et illuc multi ad Dei famulatum senes conuersi, iuuenes adducti, et paruuli oblati confluerent; ex inuidia clericorum datum est episcopo uenenum bibere in aula sua cum hospitibus prandenti, omnemque eis humanitatem exhibenti, quatenus illo exstincto seruos Dei expellerent, rursumque in unum congregati pristinis libere frui flagitiis potuissent. Erat namque ei moris statim post tres aut quatuor offulas modicum quid bibere: bibitque nesciens apportatum sibi uenenum totum quod erat in calice, et statim in pallorem facies eius immutata est, et uiscera illius nimium ui grassantis ueneni cruciabantur. Surrexit autem uix a mensa exiens ad lectulum,  serpsitque uenenum per omnia membra eius, iam instantem minitans sibi mortem. At ille tandem recogitans, cepit exprobrare semetipsum, dixitque ad animum suum: Ubi est modo fides tua? Ubi sunt cogitationes sensus tui? Nonne uerba Christi uera sunt et fidelia, quibus in Euangelio pollicetur dicens: Et si mortiferum quid biberint credentes, non eis nocebit?  Nonne ipse qui hec loquitur presens est diuinitate, licet absens sit corpore? Ipse procul dubio, ipse hoc ueneni uirus in te euacuare potest, qui semper omnia potest. His et huiuscemodi uerbis accensa fides in eo, omnem lethiferum haustum quem biberat exstinxit, furentisque ueneni dolore fugato surrexit, abiens ad aulam hilari uultu, nulla penitus signa palloris se intuentibus ostendens, nec quidquam mali suo uenefico reddens, sed ei quod deliquit ignoscens. Sicque Dei uirtute dissipatum est malignum consilium clericorum, qui uidentes suam nichil preualere nequitiam, tandiu per diuersas gentis Anglorum prouincias huc illucque dispersi sunt, quousque uitam finierunt.

CAP. XX.---Exinde Christi aquila antistes Adelwoldus  expandit aureas alas suas, et annuente rege Eadgaro canonicos expulit de Nouo monasterio, illucque monachos introduxit regulariter conuersantes. Edelgarum autem discipulum suum ordinauit illis abbatem, qui postmodum prouincie australium Saxonum episcopus, ac deinde sancto Dunstano ad celestia regna translato, Cantuariorum archipresul effectus est.

CAP. XXI.---In Abbandonia uero Osgarum pro se constituit abbatem, ditatusque est locus ille sexcentis et eo amplius cassatis, insuper et eterne libertatis suffultus priuilegiis, diuina simul et regia auctoritate conscriptis; que laminis aureis sigillata, inibi usque hodie conseruantur.

CAP. XXII.---In tertio quoque Wintoniensi cenobio   , quod anglice Nunnamenster appellatur, in honore semper uirginis Marie Deo consecratum, mandras sanctimonialium ordinauit, quibus matrem, de qua superius paululum tetigimus, Etheldridam prefecit, ubi regularis uite norma hactenus obseruatur.

CAP. XXIII.---Nec solum in finibus occidentalium Saxonum, uerum etiam in remotis partibus Britannie, sanctus antistes Adelwoldus ad Dei omnipotentis seruitium monachos aggregare curauit. Est enim quedam regio famosa in prouincia orientalium Anglorum sita, paludibus et aquis in modum insule circumdata, unde et a copia anguillarum que in eisdem paludibus capiuntur, Elige nomen accepit. In qua regione locus omni ueneratione dignus  habetur, magnificatus nimirum reliquiis et miraculis sancte Etheldride  regine et perpetue uirginis ac sororum eius; sed in ipso tempore erat destitutus et regali fisco deditus. Hunc ergo locum famulus Christi pro dilectione tantarum uirginum magnopere uenerari cepit, datoque pretio non modice pecunie, emit eum rege Eadgaro, constituens  in eo monachorum gregem non minimum. Quibus ordinauit abbatem Brithnodum prepositum suum, et eiusdem loci situm monasterialibus edificiis decentissime renouauit, eumque terrarum possessionibus affluentissime locupletatum et eterne libertatis priuilegio confirmatum omnipotenti Domino commendauit.

CAP. XXIu.---Alterum quoque locum in regione Giruiorum pretio obtinuit a rege et nobilibus terre, positum in ripa fluminis Nen, cui lingua Anglorum quondam Medeshamstede  nomen imposuit, nunc autem consuete Burh appellatur. Cuius loci basilicam congruis domorum structuris ornatam et terris adiacentibus copiose ditatam, in honore beati Petri principis apostolorum consecrauit, ibique simili  modo cateruam monachorum coadunauit. Ealdulfum  uero monachum suum eis prefecit abbatem; qui post excessum domini Oswaldi pontificis Ecclesie Eburacensis archiepiscopatum suscepit. Tertium nichilominus acquisiuit pretio locum, iuxta crepidinem predicti fluminis situm, qui propter spineta circumquaque succrescentia Thornig  solito nuncupatum anglice uocabulo, quem pari conditione monachis aptissimum delegauit. Rectorem quoque illis et abbatem Godemannum preposuit, constructumque monasterium in honore Dei genitricis et uirginis Marie dedicauit, et bonorum omnium possessione gratulanter ditauit.

CAP. XXu.---Erat autem uir Dei Adelwoldus ad secreta Eadgari incliti regis sermone et opere magnifice  pollens, in plerisque locis ecclesias dedicans, et ubique Euangelium Christi predicans, iuxta admonitionem Isaie prophete dicentis: Clama, ne cesses, quasi tuba exalta uocem tuam, et annuntia populo meo scelera eorum, et domui Iacob peccata eorum.

CAP. XXuI.---Cuius predicationem maxime iuuit sanctus antistes Suuithunus, eodem tempore celestibus signis declaratus, et infra templi regiam gloriosissime translatus, ac decentissime collocatus. Ideoque gemina simul in domo Dei fulsere luminaria, candelabris aureis superposita: quia quod Adelwoldus salubri uerborum exhortatione predicauit, hoc Suuithunus gloriosa miraculorum exhibitione ad laudem nominis Christi mirifice decorauit.

 CAP. XXuII.---Sicque factum, consentiente rege, ut partim Dunstani consilio et actione, partim Adelwoldi sedula cooperatione, monasteria ubique in gente Anglorum quedam monachis, quedam sanctimonialibus constituerentur sub abbatibus et abbatissis regulariter uiuentibus. Circumiuitque famulus  Christi Adelwoldus singula monasteria, mores instituens, obedientes ut in bono proficerent uerbis admonendo, et stultos ut a malo discederent uerberibus acriter corrigendo.

CAP. XXuIII.---Erat namque terribilis ut leo discolis et peruersis; humilibus uero et obedientibus se quasi agnum mitissimum exhibebat, ita serpentine prudentie temperans seueritatem, ut columbine simplicitatis non amitteret lenitatem. Quem si quando zelus rectitudinis cogeret, ut iura discipline subiectis imponeret; furor ipse non de crudelitate, sed de amore processit; et intus paterna pietate dilexit, quos foris quasi insequens castigauit. Pater erat et pastor monachorum, peruigil procurator sanctimonialium et protector uirginum; uiduarum  consolator, peregrinorum susceptor, Ecclesiarum defensor, errantium corrector, pauperum recreator, pupillorum et orphanorum adiutor; quod plus impleuit opere, quam nostra paruitas sermone possit euoluere  .

CAP. XXIX.---Accidit enim quodam tempore, ut acerba fames uniuersam Britannie regionem uehementer premeret, et inopie magnitudo plerosque dira clade exstingueret. uir autem Domini misertus super turbam fame ualida pereuntium, omnem pecunie portionem quam habebat, in usus pauperum expendit. Cumque pecunia deficeret, tolli iussit ornamenta queque et argentea uasa perplurima de thesauris ecclesie, eaque precepit minutatim confringi, et in pecunias redigi. Intimo cordis suspirio  sic protestabatur, se equanimiter ferre non posse muta metalla integra perdurare, hominem uero ad imaginem Dei creatum, et pretioso Christi sanguine redemptum mendicitate et inedia perire. Emptis ergo cibis sustentauit innumerabilem multitudinem egenorum, qui periculum famis euadere cupientes, ad eum undique confugerant, et eos qui semineces in plateis et compitis omni solatio destituti iacebant, refocillando subleuauit, ab ipsis faucibus mortis eripiens miseros, prebens quoque cibaria quotidiana singulis: donec misericordia Dei de celo in terram prospiceret, et humano generi solita pietate subueniens malum inopie temperaret. In cuius pietatis opere sectatus imitabile exemplum beati Laurentii leuite et martyris, qui, instante persecutionis tempore,  thesauros et facultates Ecclesie dispersit deditque pauperibus, ut iustitia eius maneret in seculum seculi, et cornu eius exaltaretur in gloria.

CAP. XXX.---uerum quia Dominus, sicut Scriptura dicit, quem diligit corripit, et omnem filium  quem recipit flagellat; uir Dei infirmabatur frequenter in uisceribus, morbumque tumoris sustinebat in cruribus. Noctes plerumque ducebat insomnes pre dolore; et die, licet pallidus, tamen quasi sanus et nil molestie sentiret ambulabat, memor apostolice consolationis qua dicitur, quia uirtus in infirmitate perficitur, et rursum: Quando enim infirmor, tunc fortior sum et potens, et iterum: Libenter gloriabor in infirmitatibus meis, ut inhabitet in me uirtus Christi. Et quamuis acri pulsaretur molestia, minime tamen esu carnium quadrupedum aut auium usus est, nisi semel, cogente maxima infirmitate per tres menses:  et iterum in infirmitate qua obiit.

CAP. XXXI.---Dulce namque erat ei adolescentes  et iuuenes semper docere, et Latinos libros Anglice eis soluere, et regulas grammatice artis ac metrice rationis tradere, et iocundis alloquiis ad meliora hortari. Unde factum est, ut perplures ex discipulis eius fierent sacerdotes atque abbates, et honorabiles episcopi, quidam etiam archiepiscopi in gente Anglorum.

CAP. XXXII.---Placuit inter hec omnipotenti Deo, ut celesti etiam monstraretur indicio, quod ei beneplacitum esset habitare in sancto suo. Nam cum iter quoddam sacer antistes ageret, ut in agro Dominico semen uerbi Dei spargeret; contigit  clericum eius, cui sanctum chrisma fuerat designatum, minus olei quam necessitas poscebat accepisse, et hoc parum quod acceperat in ipso itinere  perdidisse. Cumque Christi famulus ad destinatum peruenisset locum, post misse celebrationem, postque dulcia sancte predicationis alloquia, iussit ex more ad confirmandos pueros oleum sibi exhibere. Sed clericus qui ampullam se secum ferre estimabat, repente quod eam perdidisset agnouit. Turbatus ergo celerrime repetiit iter unde uenerat, et diligenter huc illucque circumspiciens, inuenit ampullam chrismatis in uia iacentem oleo plenam, cuius medietas quidem paulo ante quidquam liquoris habuerat. Qua assumpta, cum timore et gaudio magno reuersus est sancto antistiti satisfaciens, et celestis stillicidii miraculum ueraci relatione pandens. Quod Dei nutu gestum esse probatur, ut qui Spiritus sancti gratia perfundebatur, eiusque unctione corda  et facies multorum exhilarabat; ipse non solum interius, sed etiam exterius oleo superne letitie remuneraretur.

CAP. XXXIII.---Quidam monachus  sub eius magisterio degebat, qui demonico instinctu furti reatum perpetrauit. Unde et omnem congregationem magna tristitia dolor inuasit, dum quisque subiectus ab altero fratre geri putaret, quod se nequaquam fecisse procul dubio sciuit. Pro qua re sanctus antistes  in conuentu fratrum modestam correptionem mandauit, ut si quis furti illius sibi conscius esset, rem quam abstulerat quantocius cum Dei benedictione redderet, aut in tali loco eam proiiceret, ubi inueniri potuisset. Ille uero frater obstinato corde seipsum indurauit, et mandatum uiri Dei seruare neglexit. Transactis itaque tribus diebus et tribus noctibus, cum res furata minime esset inuenta, locutus est uir sanctus in capitulo coram omni multitudine fratrum, terribili indignatione et comminatione inquiens: »Noluit sacrilegus ille pecuniam quam furatus est reddere cum benedictione sicut iussimus; reddat eam modo cum Dei omnipotentis maledictione, et sit ipse ligatus non solum in anima, sed etiam in corpore nostra auctoritate. Quid multa?  dixerunt fratres: Amen.« Et ecce monachus ille sedens inuisibiliter ligabatur, brachiis sibi inuicem adherentibus sub cuculla sua, mansitque stupidus, cogitans quid agere deberet. Omnia tamen reliqua membra sua mobilia et ad usum apta habebat, exceptis brachiis, que uir sanctus auctoritate sibi a Deo collata ligauit, et inutilia reddidit. Tandem finito capitulo surrexit, miser ille sic ligatus, et exiens post sanctum episcopum confessus est ei secreto se fuisse reum, seque latrocinii perpetrasse reatum; nichil tamen ei de ligatione, qua tenebatur astrictus, indicans. Episcopus autem uidens eum nimio terrore correptum, sicut ei moris erat penitentibus et flentibus clementer ignoscere, et misericordie uisceribus condolere, blando sermone respondit: »Modo  saltim bene fecisti, licet sero confitendo peccatum tuum: habeas nunc nostram benedictionem.« Et statim soluta sunt brachia illius episcopo nesciente. At ille exiens inde uehementer gauisus est, narrauitque per ordinem de sua ligatione et solutione cuidam fratri nomine Wlfgaro [al. Wlfaro], qui admonuit hoc magis silentio esse celandum, et congruo postmodum tempore detegendum. Qua ex re datur intelligi, cuius meriti uir iste fuerit ante Dominum, qui solo sermone tantam uirtutem, licet nesciens, ostendit. Nam quia pastoralem sancti regiminis curam fide et moribus digne custodiuit, profecto beati Petri principis apostolorum uicem, ligando atque soluendo obtinuit.

CAP. XXXIu.---Igitur cum uir Dei magno conamine  ueterem renouare decreuisset ecclesiam, iussit fratres frequenter laboribus una cum artificibus et operariis insistere, quibus certatim laborantibus, opus edificii paulatim in sublime excreuit, plurimis hinc inde suffultum oratoriis, in quibus sanctorum uenerantur suffragia cunctis fideliter accedentibus profutura. Contigit autem quadam die, dum fratres starent ad summum culmen templi cum cementariis, ut unus eorum, Godus nomine, caderet a summis  usque ad terram. Qui mox ut terram attigit, incolumis surgens stetit, nil mali passus de tanta ruina: seque crucis signaculo benedixit, admirans quid ibi ageret, uel qualiter illuc uenerit. Et cunctis qui aderant uidentibus, ascendit ad locum ubi antea steterat; et accipiens trullam, operi quod inchoauerat, diligentius insistebat. Cui ergo hoc miraculum ascribendum est, nisi illi, cuius iussu ad opus obedientie exiuit? qui idcirco ledi non potuit, quia hunc in casu suo uiri Dei meritum portauit, et a periculo ruine incolumem protexit.

CAP. XXXu.---Tempore quodam hiemali cum fratres secundum regule edictum temporius ad uigilias surgerent , et nocturno  interuallo psalmodie et lectioni inseruirent; quidam monachus, nomine Teodricus, ad Dei hominem perrexit, uolens indiciis de quadam necessitate ei indicare, eumque luminis candelabrum manu tenentem reperit et legentem, et sedula agilitate palpebrarum seniles obtutus acuentem: ibique diutius stetit, attendens quam studiose oculos pagine infigeret. Surrexit tandem uir sanctus a lectione, et ille frater residens accepit candelam, cepitque legere, probans utrum et ipse posset oculos suos sanos ad legendum tam diligenter acuere, sicut episcopum suos caligantes fecisse uiderat. Sed illa temeritas non impune euenit illi. Nam sequenti nocte, cum membra sopori dedisset, apparuit ei quidam uultu incognitus, terribili comminatione dicens ad eum:  »Qua temeritate presumpsisti exprobrare episcopum preterita nocte in legendo?« Cumque tremefactus se hoc fecisse negaret, ille toruis in eum intuens luminibus: »Non potes, inquit, me fallendo ludere, sicut estimas: sed hoc signum tue presumptionis habeas.« Et hec dicens incussit uiolenter ictum oculis eius digito suo, statimque dolor oculorum ualidus secutus est, qui eum multis diebus uehementer affligebat, donec satisfactione culpam deleret, quam in sanctum uirum incaute commisit.

CAP. XXXuI.---Item accidit cum famulus Christi nocturno tempore lectioni operam daret, eum ob nimiam uigilantiam obdormisse, et candelam ardentem de candelabro super librum in quo legerat cecidisse. Que tandiu ardens super folium iacebat,  donec unus frater, nomine Leofredus, adueniret. Qui festinus accepit candelam adhuc flammantem de libro, et intuitus aspexit fauillas ipsius candele per multas lineas iacentes, et exsufflans eas inuenit paginam illesam. Qua in re meritum sancti uiri patuit, quia ardentem candelam flamma consumpsit, et tantum uim uirtutis sue ne paginam lederet amisit.

CAP. XXXuII.---Hec Christo largiente breuiter retulimus, ut et presentes et futuros quosque fideles  ad amorem et reuerentiam tanti Patris humili deuotione incitaremus. Ceterum non facile nobis occurrit explicare, quanta uel qualia sanctus Adelwoldus sustinuerit pro monachorum defensione pericula, aut quam benigno diligebat affectu studiosos et obedientes fratres, aut quantum in structura monasterii elaboraret ecclesiam reparando aliasque domos edificando; aut quam peruigil erat in orationibus, et quam deuote hortabatur fratres ad confessionis remedium, aut quam multa millia animarum diabolo subtraxerit, easque Deo redditas celo intulerit. Sed ex his paucis plura cognosci possunt, que a nobis enarrari nequeunt  .

CAP. XXXuIII.---Oportebat namque impleri somnium, quod sacer Dunstanus ille gloriosus et angelicus  Anglorum gentis archiepiscopus olim de eo se uidisse perhibebat. Nam cum esset abbas monasterii Glestoniensis, et sub eius regimine militaret omnipotentis Dei famulus Adelwodus, sicut supra narrauimus, uidit in somnis extra dormitorium positus, quasi quamdam mire celsitudinis arborem, que ramos suos expandere uisa est ad orientem et occidentem, septentrionem et meridiem, super uniuersam Britannie regionem uasta longitudine et latitudine extensa. Cuius arboris rami innumeris erant maioribus atque minoribus cucullis  onusti, ipsa uero arbor in summo cacumine gestabat unam pregrandem cucullam, que manicarum uelamento supereminens protegebat ceteras, et ingenti proceritate supergrediens uniuersas, ipsum contingebat celum. uir autem Domini,  Dunstanus, super tali uisione uehementer attonitus, interrogabat hec sibi demonstrantem canis angelicis decoratum presbyterum dicens: »Queso, uenerande senior, que est hec robusta et sublimis arbor, cuius rami longe lateque expansi tam innumerabiles cucullas sustinere cernuntur.« Cui ille respondit: »Arbor hec quam uides, abba Dunstane, situm designat huius insule: magna autem cuculla, que in huius arboris summitate erigitur, ipsa est monachi tui Adelwoldi, que in hoc monasterio deuote Christo famulatur; relique uero cuculle, quibus hi rami uidentur onusti, multitudinem designant monachorum, qui eius eruditione sunt instruendi, et undique in hac regione ad omnipotentis Dei seruitium congregandi; eiusque ducatu peruenturi sunt  ad gloriam regni celorum, et ad societatem cum Christo regnantium spirituum beatorum.« Quo accepto responso, uir sanctus euigilat, uisionem tacitus secum considerans, eamque postmodum fideli relatione fidelibus indicans. Que succedente tempore fama uulgante multis innotuit, et tandem ad nostre quoque paruitatis notitiam peruenit.

CAP. XXXIX.---Nec minus et aliud oportebat impleri somnium, quod ipse uir Dei sanctus Adelwoldus de se nobis quadam uice referebat, inquiens:  »Putabam me stare iuxta littus maris, ubi mihi uidebatur adesse quedam maxima nauis, in qua multitudo copiosa piscium, et maxime anguillarum conclusa tenebatur ab imo usque ad summum. Cumque mecum tacitus cogitarem, quid sibi uellet hoc somnium quod uidebam, repente audiui uocem meo nomine me uocantem, mihique dicentem: Adelwolde, Adelwolde, hoc tibi mandatum celitus a Deo missum est. Excita hos pisces quibus hec nauis quam cernis impleta est, et orationibus tuis effice ut sint homines, sicut antea fuerunt. Cuius iussioni mox ego obtemperans, steti pro eis ad orationem, et lacrymarum imbre perfusus, ingemiscens dixi: Domine Iesu, cui nichil est impossibile, respice propitius ad animas diabolica fraude deceptas, que a  sensu humane rationis alienate sunt, et more bestiali in lubrico huius seculi ceno miserabiliter inuoluuntur. Ne, queso, bone Iesu, permittas, ut de eis triumphans glorietur humani generis inimicus, sed per tui sancti nominis omnipotentiam resuscitentur ad uitam, ut somnium eterne mortis euadentes, te uerum et unicum mundi Saluatorem cognoscant, et deinceps semper ad tranquillum salutis tue portum confugientes, ab omnibus mundi perturbationibus immunes existant, et sub tua gubernatione secure permaneant. Tuum est enim, Christe, mortuos uiuificare, et imaginem tuam quam creasti, in decorem suum pristinum reformare, qui uenisti in hunc mundum peccatores saluos facere, et dira mortis supplicia passus in cruce, dignatus es fundere  sanguinem tuum pretiosum pro salute omnium nostrum. Cum hec et his similia orationis uerba compuncto corde et spiritu humilitatis effunderem, ecce quos antea pisces in luto fecis et in lacu miserie uideram inuolutos, subito homines effectos et a morte resuscitatos uideo: surrexitque de naui et perrexit festinanter ad terram copiosa hominum multitudo, quorum multos specialiter agnoueram: inter quos unus retrorsum cadens, iterum in anguillam uersus est, ille uidelicet Adelstanus, qui mecum presbyter quondam fuerat ordinatus, quem deinceps nullo modo excitare, nec ut homo fieret poteram efficere. Reliqui uero omnes unanimiter leuauerunt uocem in celum, manibus plaudentes, et gratias omnipotenti Deo referentes, quia per eius ineffabilem clementiam  et per mee paruitatis aduentum meruerunt a morte ad uitam reuocari, et humane rationi quam amiserant restaurari. Ego autem gaudens in Domino, et congratulans illis euigilo, hancque uisionem uobis, o filioli mei! idcirco refero, ut et uos cum bonorum operum cultu perseueretis in sancto proposito, quo per gratiam Dei possitis in eorum numero computari, qui mihi licet indigno commissi sunt, ut de seculi huius cenulenta uoragine libenter et in eterna beatitudine sine fine saluentur. Hec que notauimus somnia tunc quidem uisa sunt: sed ex eo tempore usque hodie impleri non cessant, dum quique diuino feruentes amore, festinant mundum relinquere, cenobialem uitam ducere; et dum  populares quique satagunt a malo declinare, et bonum facere, et humiliter Regi regum, Christo, colla subdere: quatenus et monachi simul et laici sequentes sancti Patris Adelwoldi uestigia, celestis regni sempiterna mereantur adipisci gaudia.

CAP. XL.---Anno Dominice incarnationis nongentesimo octogesimo, renouata et constructa est ecclesia ueteris cenobii, nouem pontificibus eam solemniter et cum magna gloria dedicantibus: quorum primi et precipui arcem tenebant Dunstanus archiepiscopus, et ipse sanctus Adelwoldus episcopus, sub die XIII Kalendarum Nouembrium, in presentia regis Adelredi, et in conuentu omnium pene ducum, abbatum, comitum primorumque optimatum uniuerse gentis Anglorum, qui eamdem biduo cum omni  gaudio celebrauerunt dedicationem: de qua et nos in Domino congratulantes, hoc carmen cecinimus:

Presul Adelwoldus sacro spiramine plenus.
   Fecit ouans opera multa Deo placita.
Istius antiqui reparauit et atria templi
   Menibus excelsis culminibusque nouis.
Partibus hoc Austri firmans et partibus Arcti,
   Porticibus solidis arcubus et uariis.
Addidit et plures sacris altaribus edes,
   Que retinent dubium liminis introitum.
Quisquis ut ignotis hec deambulat atria plantis,
   Nesciat unde meat, quoue pedem referat.
Omni parte fores quia conspiciuntur aperte,
   Nec patet ulla sibi semita certa uie.
 Huc illucque uagos stans circumducit ocellos,
   Attica dedalei tecta stupetque soli.
Certior adueniat donec sibi ductor, et ipsum
   Ducat ad extremi limina uestibuli.
Hic secum mirans, cruce se consignat, et unde
   Exeat attonito pectore scire nequit.
Sic constructa micat, sic et uariata coruscat
   Machina, que ueterem sustinet ecclesiam.
Quam Pater ille pius summa pietate refertus,
   Nominis ad laudem celsitonantis heri
Fulciuit, texit, dotauit, eamque sacrauit,
   Et meruit templi soluere uota sui,
Regis Edelredi facie presente modesti,
   In regni solio qui superest hodie.
 Illic pontifices aderant terni ter ouanter,
   Complentes sanctum rite ministerium.
Quorum primus erat, uultu maturus et actu
   Canitie niuens Dunstan et angelicus.
Hunc comitatus ouans Anglorum lucifer adstat,
   Domnus Adelwoldus corde benigniuolus.
Post alii septem, quorum hic sunt nomina scripta
   Carmine uersifico cum pede dactylico.
Elfstan, Edelgarus, rursumque Elfstanus et Aeswig
   Aelfeh, Edelsinus, hic et Athulfus erat.
Et tandem decimus Poca uenit episcopus illuc,
   Nulla laboris agens, pocula multa bibens.
Post alii plures aderant proceresque ducesque,
   Gentis et Anglorum maxima pars comitum.
 Quos e concilio pariter collegerat illo.
   Quod fuerat uico regis in Andeueran,
Idem pastor ouans ac sepe canendus Adelwold,
   Sicut ei Domini gratia contulerat.
Et celebrant cuncti solemnia maxima templi,
   Plaudentes Domino pectore laudifluo.
Letanturque bonis super omnibus ille benignus,
   Que statuit cunctis presul opima dari,
Fercula sunt admista epulis, cibus omnis abundat,
   Nullus adest tristis, omnis adest hilaris.
Nulla fames, ubi sunt cunctis obsonia plenis,
   Et remanet uario mensa referta cibo.
Pincerneque uagi cellaria sepe frequentant,
   Conuiuasque rogant ut bibere incipiant.
Crateras statuunt, et dulcia uina coronant,
    Miscentes potus potibus innumeris.
Sicque dies alterque dies processit in hymnis,
   Et benedixerunt omnia corda Deum.
Omnibus expletis tandem solemniter hymnis,
   Quos in honore Dei uox sonuit populi.
Unusquisque suas alacer remeauit ad oras,
   In Domino gaudens pectore et ore canens.
Nunquam tanta fuit talisque dicatio templi,
   In tota Anglorum gente patrata, reor,
Qualis erat Wenta celebrata potenter in urbe
   In sancti Petri cenobio ueteri.
Quod Deus omnipotens sic protegat immaculatum,
   Hoc ut eo dignum iuge sit hospitium.
Et quicunque humiles hoc ingrediuntur asylum
   Exsultent plene participes uenie.

 Hec de renouatione et dedicatione ueteris ecclesie edita, hic inserere opportunum duximus. Exinde superna pietas sancto pontifici tantam contulit gratiam, ut sublimes illi secularium potestatum principes, duces, tyranni, atque iudices, et omnis qui ei hactenus contrarii et in uia Dei resistere uidebantur, subito uelut oues ex lupis efficerentur, et eum miro affectu uenerarentur; eiusque genibus colla submittentes, ad dexteram illius humiliter exosculantes, orationibus se uiri Dei in omnibus commendarent.

CAP. XLI.---Eodem uero tempore quo sanctus antistes Adelwoldus de hac mortali uita erat exiturus, et laborum suorum premia a Deo percepturus,  uenit ad uillam que consueto nomine Beaddingtun appellatur, sexaginta millibus ab urbe Wintonia distans. Ibi ergo cum aliquandiu moraretur, acri cepit infirmitate grauari; et sacrati olei liquore perunctus, Dominici corporis et sanguinis perceptione exitum suum muniuit. Sicque ualefaciens, et dans pacem filiis suis, inter uerba orationis spiritum celo reddidit in Kalendis Augusti, anno Dominice incarnationis nongentesimo octogesimo quarto, episcopatus autem sui uicesimo secundo, regni moderamina gubernante Aedelredo rege Anglorum. Testati uero nobis sunt qui ibi presentes aderant, examine corpus sancti uiri subita immutatione fuisse renouatum, lacteo candore perfusum,  roseoque rubore uenustum, ita ut quodam modo septennis pueri uultum pretendere uideretur, in quo iam quedam resurrectionis gloria per ostensionem mutate carnis apparuit. Iam uero dici non potest, quanta ad exsequias eius hominum multitudo conuenerit. Undique certatim ex uicinis oppidis et castellis simul in unum diuites et pauperes, ultimum uale pastori suo dicturi confluxerant. Omnes cum dolore et amaro animo sequebantur feretrum, incomparabili thesauro pretiosum, sacrosanctis Euangeliis et crucibus armatum, palliorum uelamentis ornatum, accensis luminaribus et hymnis celestibus atque psalmorum concentibus hinc inde uallatum. Quibus sequenti die Wintoniam ingredientibus obuiam corpori tota simul ciuitas unanimiter occurrit.  Hinc eiulantes turbas conspiceres monachorum; inde pallida agmina uirginum; hinc audires in excelso uoces psallentium clericorum; inde gemitum flentium pauperum, et ululatum uociferantium egenorum, qui pastoris sui presentia se priuari non sustinentes, dabant infinitos lacrymarum clamores ad celum. Perductus est ergo uir Dei cum celestibus exsequiis in ecclesiam beatorum apostolorum Petri et Pauli ad sedem suam episcopalem, et expletis uigiliarum missarumque solemniis, sepultus est in crypta ad australem plagam sancti altaris, ubi eum requiescere debere, sicut ipse uobis retulit, olim sibi celitus ostensum est.

CAP. XLII.---Anno duodecimo post obitum gloriosi pontificis Adelwoldi, placuit superne dispensationi  illum per celestia signa reuelari, eiusque ossa de sepulcri munimine leuari, ut lucerna que ad tempus sub modio latebat, super candelabrum poneretur, quatenus luceret omnibus qui in domo sunt. Est enim ciuitas quedam modica, commerciis abunde referta, que solito Weallingaford appellatur, in qua uir strenuus quidam morabatur, cui nomen erat Elehelmus qui casu lumen amittens oculorum, cecitatem multis perpessus est annis. Huic in somnis tempore gallicinii sanctus Adelwoldus antistes astitit, eumque ut maturius Wintoniam pergeret, et ad eius tumbam gratia recipiendi uisus accederet admonuit, dicens: »Idcirco te in statu tuo recubantem uisito, et que tibi uentura sunt prenuntio, ut per tue salutis signum manifestetur, quia me oportet  leuari de tumulo in quo iaceo.« Qui hec audiens, et uocem secum loquentis agnoscens, sancto Patri gratias egit, quod eum uisitare dignaretur; et quia ubi sepultus esset, penitus ignorauit, qualiter sepulcrum eius scire et adire potuisset diligenter inquisiuit: cui protinus uir Dei nomen alumni et monachi sui innotuit, cuius hactenus homo ille nescius exstitit, eique dixit: »Cum festinus Wintoniam perueneris, et ueteris cenobii ecclesiam intraueris, accersiri fac ad te monachum quemdam Wlesfanum, cognomento Cantorem. Hic cum ex ore tuo uerba mee legationis audierit, te mox indubitanter ad meum perducet tumulum, ubique recipies lumen oculorum tuorum.« Qui multa? credulus  uir ille uerbis et promissionibus sacri pontificis, Wintoniam citius adiit, ecclesiam intrauit, fratrem predictum accersiuit, accersitumque postulauit, ut missatica beati Patris impleret, narrans ei et cunctis astantibus ordinem uisionis. Erat enim uespera, in qua natiuitas sacratissime Dei genitricis et perpetue uirginis Marie, per totum mundum solemniter et dignissime celebratur. Ille uero frater admirans, inter spem et timorem se medium posuit, et uicino obedientie pede iussis sancti pontificis humiliter obtemperans, ad antrum sarcophagi perduxit cecum, qui pernox ibidem in oratione permansit, et mane facto iam amplius ductore non indigens, ad propria cum gaudio reuersus est uidens, corde et animo Dominum benedicens.

 CAP. XLIII.---Hec reuelatio longe lateque diuulgata est, que tam euidenti miraculo fuerat comprobata. Exinde famulus Christi predicto fratri Wlfstano, et plerisque aliis per nocturnam uisionem manifestus apparuit, illisque per hec et hec indicia aperuit, quia superne complaceret uoluntati eum de tumulo transferri, et digne in ecclesia collocari. uenerandus ergo pontifex Elfeagus successor eius animo sagaci talia secum pertractans, humillimas alacri corde omnipotenti Christo gratias reddidit, eo quod suo tempore dignaretur celestibus signis sanctum suum mirificare. Nec mora; fratrum cleri, plebisque multitudine congregata, reliquias sancti presulis Adelwoldi sub die quarta Iduum Septembrium honorifice transtulit, easque in choro ecclesie  collocauit: ubi in magna ueneratione habentur usque in presentem diem, ubi etiam nobis intuentibus celestia sunt perpetrata miracula, e quibus duo breuiter ad firmitatis indicium perstrinximus.

CAP. XLIu.---Erat eo tempore in Wentana urbe puella quedam paruula, cuiusdam Adelwardi domestici filia, que nimis infirmabatur, et usque ad mortem pene torquebatur. Hec a matre deducta ad uiri Dei tumulum, obdormiuit paululum. Protinus euigilans sana surrexit, et gaudens cum genitrice domum rediit.

CAP. XLu.---Puer etiam quidam paruulus, Aelffini cuiusdam mansueti et modesti uiri filius, in ipsa infantia lumine est priuatus, et maternis ulnis ad uenerandi Patris Adelwoldi sepulcrum perductus.  Mirum dictu, mox caligo cecitatis abscessit, et oculos pueri ueniens splendor lucis aperuit, omni populo congaudente, et tota deuotione Christo, qui cuncta potest, fideliter gratias agente.

CAP. XLuI.---Nec silentio pretereundum est, quod predictus sancti uiri successor Elfagus antistes, quemdam furem pro multiplici reatu flagellis cesum, mitti iussit in cippum acrioribus suppliciis cruciandum. Cumque diu sic in penis iacuisset damnatus, quadam nocte uenit ad eum in uisione sanctus Dei pontifex Adelwoldus, et ait illi: »Miser, cur tanto tempore sic in trunco iaces extensus?« At ille recognoscens sanctum uirum, quem sepe uiderat in uita mortali, respondit: »Dignas, domine  mi, sustineo penas, et iusto iudicio episcopi sic torqueor, quia frequenter in furtis deprehensus sum, et ab eis non cessaui; sed mala que feci iterum atque iterum repetiui.« Tum sanctus: »Cessa, inquit, uel modo miser a furtis, cessa, et sis solutus a nexu compedis huius.« Surrexit illico miser ille absolutus, et exiens inde uenit, et procidit ante pedes Aelfeagi episcopi, narrauitque ei rem gestam circa se per ordinem, et ille pro honore tanti Patris siuit eum abire indemnem. Constat ergo sanctum hunc eterne uite coniunctum uirtute meritorum suorum, posse nos a peccatorum nostrorum uinculis soluere, et ad celestia regna perducere, cui adhuc in carne degenti celitus concessa est potestas ligandi atque soluendi, prestante Domino nostro Iesu  Christo, qui cum Deo ceterno Patre, et Spiritu sancto uiuit et regnat Deus, per infinita secula seculorum. Amen



Incipit hymnus in honore S. Adelwoldi presulis elegiaco et pareterico carmine per alphabetum compositus,


Alma lucerna micat, lumen populoque ministrat
   Presul Adelwoldus, alma lucerna micat.
Belliger iste Dei uictricia bella peregit,
   Acer in arma ruit belliger iste Dei.
Cuius ab ore sacro fluxerunt dogmata uite,
   Hausimus omne bonum cuius ab ore sacro.
Dulcia corde pio resonemus cantica Patri,
   Carmina cantemus dulcia corde pio.
 Ecce coruscat apex tibi pontificalis abunde
   Hinc illincque tuus ecce coruscat apex.
Fons et origo boni te uerba serente cucurrit,
   In te manauit fons et origo boni.
Gloria perpes erit tibi nunc ideoque per euum
   Quam merito retines, gloria perpeserit.
Huius amore gregis spreuisti spicula mortis,
   Pellens hinc fortes huius amore gregis.
Inclytus atque potens te rex adamauit Eadgar,
   Te monitore uigens inclytus atque potens.
Kastra Dei reboant te constituente celeuma,
   Dauidicumque melos castra Dei reboant.
Laudibus innumeris tibi turba monastica plaudit,
   Coniubilatque tibi laudibus innumeris.
Menia celsa domus tua cura leuauerat huius,
    Hecque dicauit ouans menia celsa domus.
Nocte dieque sacrum celebrasti pectoris hymnum,
   Soluens officium nocte dieque sacrum.
Omnibus inque locis sparsisti semina lucis,
   Expuleras tenebras omnibus inque locis.
Peruigil esto tuis, petimus, defensor alumnis.
   Protector famulis peruigil esto tuis.
Queque nocent, reseca, que sunt et commoda, presta;
   Que bona sunt, reuoca, queque nocent, reseca.
Rector apostolice felix et ianitor aule
   Huius et Ecclesie rector apostolice,
Solue tuos famulos Petri uice, solue ligatos,
   Nos a peccatis solue tuos famulos.
 Te duce, stelliferi scandamus ut atria celi,
   Participes regni, te duce, stelliferi.
uersibus hymnidicis hec carmina pangimus, et te
   Patronum colimus uersibus hymnidicis.
Christicolas animas quia multiplicare solebas,
   Ad celos reuocans Christicolas animas.
Ydra nocens fugiat, ne nos per deuia ludat:
   Nos tua dextra tegat, hydra nocens fugiat.
Zelus obesse nequit, Christo superante malignum:
   Christus adest uictor, zelus obesse nequit.
Aspice, sancte Pater, que nos aduersa fatigant:
   Que mala nos lacerant, aspice, sancte Pater.
Mitis adesto tuis tibi qui famulantur alumnis,
   Qui te collaudant, mitis adesto tuis.
Eripe, pastor, oues, animo quas semper amasti,
    Et quas nutrieras eripe, pastor, oues.
Nomina nostra notet quo Christus in arce polorum
   Cum sanctisque suis nomina nostra notet. Amen.



Hymnus uespertinalis Saphico metro endecasyllabo editus, Adonium quarto continens in loco.



Inclytus pastor populique rector,
Cuius insignem colimus triumphum,
Nunc Adelwoldus sine fine letus
   Regnat in astris.

Qui Pater noster fuit et magister,
Exhibens sacre documenta uite,
Et Deo semper satagens placere
   Corde benigno.

 O diem sanctum, celebrem, coruscum,
Quem Dei nobis pietas sacrauit,
Ut Patri tanto mereremur almum
   Promere cantum!

Nunc eum nisu rogitemus omni,
Abluat nostrum pius ut reatum,
Et sua sancta prece nos ad altum
   Ducat olympum.

Sit Deo soli decus et potestas,
Laus in excelsis, honor ac perennis,
Qui suis totum moderans gubernat
   Legibus orbem. Amen.
Celi senator inclyte, sancte Pater Ecclesie
Adelwolde, supplices tuos exaudi seruulos.
 Iam sidus inter sidera, resplendes super ethera,
Nobis benignus impetra Paracleti carismata.
Pronis rogamus mentibus hic coram tuis artubus,
Nostris adesto precibus serenus ac propitius.
Ut tuis necessariis protecti patrocinis,
Ad celorum perpetua perueniamus gaudia,
Prestet nobis Ingenitus hoc atque Unigenitus,
Sanctus amborum Spiritus, trinus et unus Dominus.
   Amen.


Oremus.

Deus, qui preclari sideris sancti pontificis Adelwoldi illustratione, nouam populis Anglorum tribuisti lucem hodierna die clarescere: suppliciter imploramus clementiam, ut cuius magisterio totius religionis  documenta cognouimus, illius et exemplis informemur, et patrociniis adiuuemur. Per.


Ad missam.

Deus, qui hodiernam diem beati confessoris tui Adelwoldi episcopi transitu nobis honorabilem dedicasti: concede propitius, ut cuius eruditione ueritatis tue luce perfundimur, eius intercessione celestis uite gaudia consequamur. Per.


Secreta.

Oblata seruitutis nostre munera tibi, Domine, quesumus annua sancti Patris nostri Adelwoldi episcopi solemnitas commendet accepta: ut eius pia supplicatione muniti, cunctorum nostrorum remissionem peccaminum et beatitudinis sempiterne mereamur  obtinere consortium. Per.


Prefatio.

u. D. eterne Deus, quoniam adest nobis iucunda et uotiua presentis diei letitia, quam Apostolici culminis honore sublimem, roseoque martyrii cruore solemnem, gloriosi pontificis Adelwoldi moderna celebritate consecrasti, et spem nobis tante fiducie contulisti, ut nos paternis eius suffragiis, et a peccatorum nostrorum nexibus soluas et ad celestia regna perducas. Per Christum.


Postcommunio.

Refectos, Domine, uitalis alimonie sacramentis, sancti confessoris tui Adelwoldi intercessione gloriosa nos protege, et ad eternum celestis mense  conuiuium peruenire concede. Per.


Alia.

Gregem tuum, Pastor eterne, pii suffragatoris Adelwoldi Patris nostri defensione guberna, quesumus, Domine, ut cuius beneuolentia prouocati superni amoris dulcedine pascimur, eius interueniente patrocinio, et a temporalis uite perturbationibus eruamur, et mansuris supernorum ciuium gaudiis inseramur. Per.


Iu IDUS SEPTEMBRIS, IN TRANSLATIONE SANCTI ADELWOLDI.

Deus, qui nobis sanctum pontificem tuum Adelwoldum salutis eterne doctorem tribuisti: concede propitius, ut cuius annue translationis solemnia colimus,  eius semper meritis adiuuemur et precibus. Per.


Super oblatam.

Sacrificium nostrum tibi, Domine, quesumus, sancti Patris nostri Adelwoldi episcopi commendet oratio: ut nobis eo suffragante fiat sancte maiestatis tue propitiatio, et peccatorum nostrorum exoptata remissio. Per.


Prefatio.

uotiuam beati pontificis Adelwoldi translationem pia ueneratione celebrantes, teque cernua deuotione exorantes, ut ipsum nos apud clementiam tuam sentiamus habere patronum, quem tua gratia largiente salutis eterne meruimus suscipere magistrum. Per Christum.


 Postcommunio.

Ut hec communio nos, Domine, tibi dignos efficiat, beatus Pater noster Adelwoldus suffragio, quesumus, pie intercessionis obtineat. Per.


De horis peculiaribus.

Preterea beatus Pater Adelwoldus horas regulares et peculiares sibi ad singulare seruitium instituit, quas in tribus cursibus ordinauit: humillima diligentia quosque subiectos admonens, ut hoc secreto famulatu ignitis Satane tentamentis uigilanter resisterent, et ea per Dei gratiam resistendo superarent, et ut fides que per nostri Creatoris et piissimi Redemptoris incarnationem luce clarius enituit, instante future persecutionis tempore. que iam uicinis  Antichristi temporibus ingruit, nullo modo, quod absit, titubando uacillet, sed his diuinis roborata preconiis integra iugiter et inuiolata permaneat. Est enim prime psalmodie cantilena ad laudem beate Dei genitricis semperque uirginis Marie procurata; secunda autem ad honorem beatorum apostolorum Petri et Pauli omniumque nostri Saluatoris humanitati presentialiter famulantium; tertia uero ad suffragia omnium sanctorum postulanda, ut eorum pia intercessione protecti, multiformem uersipellis Antichristi et membrorum eius fallaciam expugnare, et Christo remunerante celestium premiorum palmam mereamur accipere. Que uidelicet hore plerisque in locis habentur ascripte, et ideo in hoc codicello sunt pretermisse.


 Tropi.


Patris adest uotiua dies, cantemus ouantes. Statuit ei.
Pontificem templo sibi quem sacrauit in isto. Et principem.
Inter apostolicos stola splendente hierarchos. Ut sit illi.
Adelwolde, pia prece nos defende misellos. In eternum.
Presul Adelwoldus quia fulsit in ordine magnus. Statuit ei.
Constituens illum hodie super ethra polorum. Et principem.
Gloria, splendor, honor, decus et ueneratio perpes. In eternum.





EPISTOLA WOLSTANI MONACHI WENTANI AD ELFEGUM WENTANUM EPISCOPUM Libro de uita S. Swithuni prefixa, in qua multa de sancto ETHELWOLDO.


Incipit ad dominum specialis epistola Patrem,
Elfegum, Wenta residet qui presul in urbe,
De sancti Patris Swithuni insignibus, et de
Basilica Petri, reserat qui limen Olympi.
 Domino pontifici, Wentanam principe Christo
   Qui regit Ecclesiam, prospera cuncta canam
Conferat Aelfhego regni celestis honorem,
   Qui dedit hunc omni Pontificem populo.
Ipse tibi pacem tribuat sine fine perennem,
   Est qui sanctorum gloria pax et honor.
Hoc cupit ore pio, cupit hoc animoque benigno.
   Ultimus Anglorum seruulus hymnicinum 
Sit licet egra mihi sine dogmatis igne loquela,
   Nec ualeam tanto scribere digna uiro:
Hoc tamen exiguum quod defero munus amoris,
   Commendare tibi, magne Pater, studui:
In quo perstrinxi que fecit Rector Olympi
   Swithuni meritis celica signa Patris:
 Per quem magna suis miracula prebuit Anglis,
   Millia languentum corpora sacrificans
Hec etenim cecini magnalia paupere cantu,
   Presumendo boni de bonitate Dei,
Grandia de minimis est qui pensare suetus,
   Suscipiens uidue bina minuta libens.
 Qua non paupertas, sed erat pensata uoluntas,
   Que uictum spreuit et sua cuncta dedit.
Hec igitur commendo tibi munuscula Patri,
   Que uoui Domino reddere corde pio:
Ut tua dignetur hec corroborare potestas,
   Hec et ab infestis protegere insidiis:
Dignus apostolica resides qui presul in aula,
   Instruis et populum dogmate catholicum.
Hocque monasterium uariis ornatibus ornas,
   Intus et exterius illud ubique leuans.
Quod quondam renouauit ouans antistes Adelwold,
   Sollicitudo cui nocte dieque fuit
Christicolas augere greges, atque ore paterno
   Hos cum lacte soli lacte nutrire poli.
Qui struxit firmis hec cuncta habitacula muris,
    Ille etiam tectis texit et ipsa nouis.
Et cunctis decorauit ouans id honoribus, hucque
   Dulcia piscose flumina traxit aque:
Secessusque laci penetrant secreta domorum,
   Mundantes totum murmure cenobium.
 Istius antiqui reparauit et atria templi,
   Menibus excelsis culminibusque nouis:
Partibus hoc Austri firmans et partibus Arcti.
   Porticibus solidis, arcubus et uariis,
Addidit et plures sacris altaribus edes,
   Que retinent dubium liminis introitum.
Quisquis ut ignotis deambulat atria plantis,
   Nesciat unde meat, quoue pedem referat.
Omni parte fores quia conspiciuntur aperte,
   Nec patet ulla sibi semita certa uie.
Huc illucque uagos stans circumducit ocellos,
   Attica Dedalei tecta stupetque soli:
Certior adueniat donec sibi ductor, et ipsum
   Ducat ad extremi limina uestibuli.
Hic secum mirans cruce se consignat; et unde
    Exeat, attonito pectore scire nequit.
Sic constructa micat, sic et uariata coruscat
   Machina, que hanc matrem sustinet ecclesiam,
Quam Pater ille pius, summa pietate refertus,
   Nominis ad laudem celsitonantis Heri
Fundauit, struxit, dotauit, et inde sacrauit,
   Et meruit templi soluere uota sui,
Regis Aedelredi uisu cernente modesti,
   In regni solio qui superest hodie.
Illum Pontifices sequebantur in ordine plures,
   Complentes sanctum rite ministerium.
Quorum summus erat uultu maturus et actu,
   Canitie niueus Dunstan et angelicus.
Hunc sequebatur ouans Anglorum lucifer idem
   Presul Adelwoldus, corde benigniuolus.
 Post alii septem, quos nunc addicere promptum est. cwig,
   Carmine uersifico cum pede dactylico,
Aelfstan Aethelgarus, rursumque Aelfstanus et Aes
   Aelfhean, Aethilsinus, hic et Adulfus erant.
Post alii plures aderant proceresque, ducesque,
   Gentis et Anglorum maxima pars comitum:
Quos e concilio pariter collegerat illo,
   Quod fuerat uici regis in Andeferan,
Idem pastor ouans et sepe notandus Adelwold,
   Sicut ei Domini gratia contulerat.
Et celebrant cuncti solemnia maxima templi,
   Plaudentes Domino pectore laudifluo.
Letanturque bonis super omnibus ille benignus
   Que statuit cunctis Presul opima dari.
Fercula sunt admista epulis, cibus omnis abundat.
    Nullus adest tristis, omnis adest hilaris.
Nulla fames, ubi sunt cunctis obsonia plenis,
   Et remanet uario mensa referta cibo;
Pincerneque uagi cellaria sepe frequentant,
   Conuiuasque rogant, ut bibere incipiant.
Crateras magnos statuunt, et uina coronant,
   Miscentes potus potibus innumeris.
Fecundi calices, ubi rusticus impiger hausit
   Spumantem pateram gurgite mellifluam:
Et tandem pleno se totum proluit auro,
   Setigerum mentum concutiendo suum.
Sicque dies alterque dies processit in hymnis,
    Et benedixerunt omnia corda Deum.
Omnibus expletis tandem solemniter hymnis
   Quos in honore Dei uox sonuit populi,
Unusquisque suas alacer repedauit ad oras,
   In Domino gaudens pectore et ore canens.
Nunquam tanta fuit talisque dicatio templi
   In tota Anglorum gente patrata reor:
Qualis erat Wenta celebrata potenter in urbe,
   In sancti Petri cenobio ueteri.
Quod Deus omnipotens sic protegat immaculatum
   Ut iuge dignetur ipse habitare in eo:
Et quicunque humiles hoc ingrediuntur asylum,
   Exsultent plene participes uenie.
His super Antistes sacro spiramine plenus
   Adhibuit Domino plurima uota suo.
 Nam fundamen ouans a cardine iecit eorum
   Porticus ut staret edificata Deo.
Erexitque nouum  iacto fundamine templum:
   Ne tamen expleret raptus ab orbe fuit,
Pro meritis superam digne translatus in aulam,
   Quorum multiplices nec numerantur opes:
Altithronum primo quibus exhilarauit ab euo,
   Donec Christo animam redderet ipse suam.
uestra cui statim successit in arce potestas,
   Et ceptum uigili pectore struxit opus:
Insuper occultas studuistis et addere cryptas,
   Quas sic Dedaleum struxerat ingenium:
Quisquis ut ignotus ueniens intrauerit illas,
   Nesciat unde meat, quoue pedem referat.
Sunt quibus occulte latitant que hinc inde latebre,
    Quarum tecta patent, intus et antra latent,
Introitus quarum stat apertus, et exitus harum:
   Quas homo qui ignorat luce carere putat.
Nocte sub obscura que stare uidentur et umbre:
   Sed tamen occulti lumina solis habent.
Cuius in exortu cum spicula prima resultant,
   Lucifer ingrediens spargit ubique iubar:
Et penetrat cunctas lucis splendore cauernas,
   Donec in Hesperium sol ruat Oceanum.
Machina stat quarum, sacram supportat et aram,
   Sanctorumque pias ordine reliquias,
Multiplicique modo manet utile culmen earum,
   Exteriora gerens, interiora tegens.
Talia et auxistis hic organa, qualia nusquam
   Cernuntur, gemino constabilita solo.
 Bisseni supra sociantur in ordine folles,
   Inferiusque iacent quatuor atque decem.
Flatibus alternis spiracula maxima reddunt,
   Quos agitant ualidi septuaginta uiri.
Brachia uersantes multo et sudore madentes,
   Certatimque suos quique monent socios:
uiribus ut totis impellant flamina sursum,
   Et rugiat pleno capsa referta sinu:
Sola quadringentas que sustinet ordine musas,
   Quas manus organici temperat ingenii.
Has aperit clausas, iterumque has claudit apertas,
   Exigit ut uarii certa camena soni.
 Considuntque duo concordi pectore fratres,
   Et regit alphabetum rector uterque suum.
Suntque quater denis occulta foramina linguis,
   Inque suo retinet ordine queque decem.
Huc alie currunt, illuc alieque recurrunt;
   Seruantes modulis singula puncta suis.
Et feriunt iubilum septem discrimina uocum,
   Permisto lyrici carmine semitoni:
Inque modum tonitrus uox ferrea uerberat aures,
   Preter ut hunc solum nil capiat sonitum.
Concrepat in tantum sonus hinc, illincque resultans,
   Quisque manu patulas claudat ut auriculas,
Haud quaquam sufferre ualens propiando rugitum,
   Quem reddunt uarii concrepitando soni:
Musarumque melos auditur ubique per urbem,
    Et peragrat totam fama uolans patriam.
Hoc decus ecclesie uouit tua cura Tonanti,
   Clauigeri inque sacri struxit honore Petri.
Insuper excelsum fecistis et addere templum
   Quo sine nocte manet continuata dies.
Turris ab axe micat, quo sol oriendo coruscat,
   Et spargit lucis spicula prima sue.
Quinque tenet patulis segmenta oculata fenestris,
   Per quadrasque plagas pandit ubique uias.
Stant excelsa tholis rostrata cacumina turris,
   Fornicibus uariis et sinuata micant.
Que sic ingenium docuit curuare peritum:
   Quod solet in pulchris addere pulchra locis.
Stat super auratis uirge fabricatio bullis.
   Aureus et totum splendor adornat opus,
 Luna coronato quoties radiauerit ortu,
   Alterum ab ede sacra surgit ad astra iubar:
Si nocte inspiciat hunc pretereundo uiator,
   Et terram stellas credit habere suas.
Additur ad specimen stat ei quod uertice gallus
   Aureus ornatu grandis et intuitu.
Despicit omne solum, cunctis supereminet aruis
   Signiferi et Boree sidera pulchra uidens.
Imperii Sceptrum pedibus tenet ille superbis,
   Stat super et cunctum Wintonie populum.
Imperat et cunctis euectus in era gallis.
   Et regit occiduum nobilis imperium.
Impiger imbriferos qui suscipit undique uentos,
   Seque rotando suam prebet eis faciem.
Turbinis horrisonos suffertque uiriliter ictus.
    Intrepidus perstans; flabra, niues tolerans,
Oceano solem solus uidit ipse ruentem:
   Aurore primum cernit et hic radium.
A longe adueniens oculo uicinus adheret,
   Figit et aspectum dissociante loco.
Quo fessus rapitur uisu mirante uiator,
   Et pede disiunctus lumine iunctus adest.
Plura quid his addam? tota uirtute laboras
   Ut decores totum undique cenobium.
Cuius nuper erat encenia rite peracta,
   Et celebrata satis ordine mirifico:
Octo quod egregii Domino sanxere Hierarchi,
   Quos simul hic pietas fecit adesse Dei.
Primus erat quorum Sigericus onomate pulchro,
    uictor honore potens, uictor in arce nitens:
Ante retroque micans, habitu uenerandus et actu.
   Cuius ab eloquio dulcia mella fluunt.
Quem Deus e celis tueatur ubique supernis:
   Anglorum populis seruet et incolumem.
Hunc Aelfstanus ouans, alter comitatur et Elfstan.
   Pontifices ambo, plenus uterque Deo.
Aelfheah adest, Ordbirhtus adest, Wilfsinus et Aelfric,
   Splendentes cuncti iure sacerdotii.
Incipiuntque omnes modulata uoce canentes:
   Pax sit huic domui, pax sit et hic fidei:
Pax fiat intranti, pax et fiat egredienti:
   Semper in hocque loco, laus sit honorque Deo.
Sic in laude Dei resonant noua menia templi,
   Omnis et in Domino lingua resultat ouans.
 Hinc adstant proceres, pueri hinc, iuuenesque, senesque,
   Et celebrant sancti gaudia cenobii.
Sic optata diu data nunc memoranda per euum,
   uotis plena piis fulsit in urbe dies;
In qua promeruit sua gaudia cernere Pastor,
   Officioque sacro reddere uota Deo.
Hinc te Pontifices circumdant, inde ministri.
   Te totum cinxit, hinc honor, inde fauor.
Et simul hymnisona fratrum ceunte corona:
   Quisque tuum uotum, qua ualet arte, canit.
Cimbalice uoces calamis miscentur acutis.
   Disparibusque tropis dulce camena sonat.
Insuper et cleri iubilat plebs omnis et infans:
   Et Deitatis opem machina trina tonat.
Letitie augmentum quoniam cumulatur in omni
    Istius antiqui parte monasterii.
Letanturque cibis omnes epulisque refecti,
   Potibus et uariis omnibus atque bonis.
Sic huius sancti nituit celebratio templi,
   Nomine apostolico sanctificata Deo.
Hec est aula pii fulgens in onomate Petri,
   Qui solet excelsos claue ligare polos:
Qui prestante Deo soluitque ligamina mundo,
   Et reserat cunctis celica regna piis.
Hec quoque, Paule, tibi committitur, aula tuenda,
   Qui mundi cunctos ore domas populos.
Exsistatis ut hic speciales ambo patroni:
   Est quibus unus apex, gloria parque polo.
Exaudire Deum rogitetis et omnipotentem,
   Dignetur populi uota precesque sui.
 Quisquis ut hoc templum beneficia poscere querit,
   Impetret a Domino gaudia plena pio.
Qua uir apostolicus iacet almus et ille Birinus
   Has lauacro gentes qui lauit occiduas.
Signipotens in ea pausat quoque demate [l. corpore] Swithun
   Qui precibus cunctum subleuat hunc populum.
In medio templi fulgent Byrnstanus et Aelfheah,
   Iure sacerdotii cultor uterque Dei.
Summus et antistes, patrie decus, altor egentum,
   Spes peregrinorum, splendor honorque Patrum;
Noster Adelwoldus pastor, pater atque magister,
   Cuius in eterna luce coruscat apex.
Cuius in Anglorum micat omni limine nomen,
    Inque monasteriis, pluribus inque locis
Que uouens Domino construxit, eique sacrauit,
   Centenos in eis accumulando greges;
Qui inter Pontifices minimus nullatenus exstat,
   Cuius doctrine splendet ubique iubar:
Inter apostolicos sed lucet in axe Hierarchos:
   Per quem signa facit iam manifesta Deus,
Illustrans oculos tetra caligine mersos,
   Et reuocans neruis languida membra suis.
Ad cuius sacrum ueniunt quicunque sepulcrum,
   Cum precibus plenam percipiunt ueniam.
Quique fide pleni querunt beneficia Christi,
   Munera que cupiunt celitus inueniunt.
Comperit hoc nuper quidam uir nobilis Aelfelm,
   Insomnis tumbam iussus adire sacram;
 Cuius erant oculi nimio glaucomate clausi,
   Nec ualuit phebum cernere nec radium.
Qui mox huc ueniens, Sanctus mandauit ut idem
   Percepit clarum luminis intuitum,
Et nullo ducente redit, miratur et in se
   Qualis erat ueniens, qualis et hinc rediens.
Sic etiam quedam nimis infirmata puella.
   Ducitur ad tumulum matre gemente sacrum.
Protinus obdormit uigilans sanissima surgit,
   Incolumisque domum cum genetrice redit.
Talia quid mirum rutilant quod signa per illum,
   Et quod post mortem clarus in ethre micat?
Cuius uita fuit uirtutibus undique plena:
   Qui iugiter studuit corde placere Deo;
 Temporibusque suis clara atque exempla futuris
   Prebuit, altithronum semper amando Deum,
Multiplici iubilo gaudens feliciter: unde
   Exsultat Christi nobilis Ecclesia.
Est quoniam Dominus mirabilis et metuendus,
   Qui facit in sanctis signa stupenda suis.
Sunt alii plures etiam hinc atque inde locati,
   De quibus est scriptum quod canit Ecclesia:
Corpora Sanctorum sunt hic in pace sepulta,
   Et uiuunt eorum nomina in eternum.
Quorum facta sequens et dicta fideliter implens,
   Sedulus iniunctum perficis officium.
Lumen apostolicum populis tua lingua ministrat,
   Et uerbum Domini te reserante patet.
Pauperibus uictum, nudis largiris amictum,
    Diuidis et miseris munera larga pius:
Ut commissa tibi duplicata talenta reportans,
   Introcas Domini gaudia uera tui.
Suscipe, queso, tibi que defero munera patri,
   Atque ea que meritis debita soluo tuis.
Hec tibi uita diu rogo prospera cuncta ministret,
   Luxque futura tibi prosperiora ferat.
Hic Domino multos soluas pia uota per annos,
   Ut tibi commisse multiplicentur oues.
Et subeas regnum grege te comitante supernum
   Cum sanctis semper letus in arce poli.
Quod tibi concedat qui cuncta elementa gubernat
   Unus ubique potens in Trinitate Deus. Amen.




ANNO DOMIMI DCCCCLXXXIII.
WIDUKINDUS MONACHUS CORBEIENSIS.





NOTITIA HISTORICA IN WIDUKINDUM.



WITIKINDUS, alias Widukindus, patria Saxo, monachus Corbeiensis, discendi causa monasterium Hirsaugiense adiit, post ad Corbeienses rediit, ibique scholis prefuit. Magnoaldus Ziegelbaur in Conspectu rei litterarie ord. S. Benedicti part. I, p. 99. Scripsit circa an. 980 De rebus Saxonum gestis libros III, editos primum inter Scriptores Germanicos Heruagii, Basil. 1532, fol., postea Reinero Reineccio, Frf. 1580 fol. ab Henrico Meibomio seniore, Frf., 1621, fol. cum adnotationibus quas nepos Scriptorum Germanicorum Collectionis tom. I repetiit. Tandem Leibnitius Summam Capitum Witichindi ex codice antiquo Casinensi inseruit tomo I S. R. Brunsuicensium p. 208 sequuntur, ibidem p. 211 uarie lectiones ex codice archiui Dresdensis, et p. 221 codicis Casinensis. Petica eius, teste Sigeberto c. 129, sunt Passio Thecle uirginis et uita Pauli Eremite, que prosam habuit admistam: utrumque opus nondum typis est editum. Adde Lyseri Historiam petarum medii eui p. 283, 284; Paulinum De uiris illustribus Corbeie Saxonice, p. 96.





uIDUKINDI RES GESTAE SAXONICAE EDENTE D. GEORGIO WAITZ, PH. D:






LECTORI.

 Widukindum, libri quem iam edituri sumus auctorem, Saxonem et monachum fuisse Corbeiensem satis constat, et ipse prefatione profitetur. uixit medio seculo decimo. Chronico breui Corbeiensi  teste, Folkmaro abbate, qui inde ab an. 917-942 monasterio prefuit, monachus receptus est; inter quadraginta nouem ipse ultimo proximus nominatur, ita ut postremis Folkmari annis demum cenobium intrasse uideatur. Folkmari successorem Bouonem, qui annis 942-948 monasterium Corbeiense rexit, a Deo ostensum non concessum memorat  , cuius tempore an. 946 obsides Bemorum iussu Ottonis populo presentatos uidit  . Sigebertus Gemblacensis tam in Chronico an. 973 quam in libro de SS. eccl.  ipsius librorumque ab ipso relictorum mentionem facit. Trithemius  uero plus quam 40 annis eum schole Corbeiensi prefuisse monet, et ipsum Meginradi scholastici Hirsaugiensis fama allectum hunc adiisse et per aliquot dies apud eum commoratum fuisse tradit. De Widukindi uita preter  hec nichil constat; de se ipso nichil adnotauit; neque quo anno obierit compertum habemus  .

Widukindi memoriam que scripsit opera nobis seruarunt. Tradit Sigebertus, eum preter historias etiam uitam S. Pauli eremite et passionem Tecle uirginis composuisse  . Idem monet Trithemius, preterea uero plura eius scripta recenset. Ita librum de studiis ueterum monachorum eum confecisse testatur, ex quo hec affert uerba  : »Monachorum ille  doctissimus preceptor ueluti Hieronymus alter diuinarum interpres Scripturarum profundissimus sua nos eruditione uertit in stuporem, ut uere celestis sapientie dici queat armarium, quippe quem nichil lateat doctrinarum.« Sermones ad fratres, epistolarum ad diuersos librum  unum, epigrammaton librum unum in catalogo illustrium uirorum  ei tribuit, quorum alibi nullam fecit mentionem, queque an reuera a nostro sint conscripta, non sine causa dubitari posse uidetur  . Certe omnia deperdita sunt aut hucusque nos latent; longe his uero prestant que de Saxonum imperatorumque Saxonicorum historia scripsit Widukindus. Sigebertus Saxonum historiam usque ad mortem Ottonis primi et preterea huius uitam eum scripsisse tradit. Sigeberto ut uidetur auctore, hec repetiuit Trithemius  , in Chron. Hirsaugiensi  uero nonnisi de gestis Heinrici I, Ottonis I, et origine Saxonum historiam tribus libellis digestam ei tribuit. Denique uero in annalibus eiusdem cenobii opera historica quatuor recenset  . Supersunt libri tres rerum gestarum Saxonicarum, quibus auctor tam populi originem quam res ab Heinrico atque Ottone gestas descripsit. Eum de populi sui regumque historia alia quedam confecisse, omnino negarim. Trithemius fedo errore modo totum opus, modo  singulos libros in catalogum recepisse uidetur; que de uita Mathildis adiecit, unde hauserit nescio  ; uitam editam nostro nequaquam tribui posse, satis constat; huius scriptor uero aliam uitam nullam cognouit, sed cum talis desideraretur a regine nepote, imperatore Heinrico II, istam confecit.---Sigebertus uero fortasse ipsius Widukindi uerbis in errorem ductus est. Librum primum enim his incipit: »Post operum nostrorum primordia, quibus summi imperatoris militum triumphos declaraui,« etc. Hec procul dubio ad martyrum, Dei militum, uitas supra allatas spectant, Sigebertus uero de imperatore Ottone cogitasse uidetur, ideoque eius gesta iam antea separatim descripta et edita esse statuit.

Libros rerum gestarum Saxonicarum Widukindus  Mathildi, Ottonis regis filie, inscripsit; Heinrici et Ottonis, aui et patris, gesta scribere summum eius fuit propositum; de Saxonum origine pauca tantum premisit. Studuit breui sed eleganti et perspicue narrandi et scribendi rationi; »strictim, inquit, et per partes scribimus, ut sermo sit legentibus planus, non fastidiosus.« Dolet quidem librum ingenii sermonisque claritate egere; sed quod dolet, eum hec affectasse ostendit. Et reuera Widukindus apta et quasi rotunda uerborum constructione, narratione perspicua et graui, tantum non omnibus huius seculi scriptoribus longe prestat. Que descripsit magnam partem ipse uidit, alios libros nusquam fere exscripsit, ideoque inter prestantissimos historie medii eui fontes est referendus. De temporibus antiquissimis solam pene famam secutum se scripsisse ipse testatur  ; uidit historias Anglo-Saxonum, nisi fallor, Bede  , Langobardorum Pauli Diaconi  , Gothorum Iordanis  , Francorum Gesta  , sed pauca tantum ex his libris suo inseruit. In bellis a  Francis cum Saxonibus gestis  et Ottonis habitu moribusque describendis  Eginhardi uitam Caroli pre oculis habuisse uidetur. Ruodolfi uero translatione sancti Alexandri eum usum fuisse  , uix putarim; uterque ex eodem fonte, prisca traditione, hausisse mihi uidetur; ideoque ualde inter se conueniunt, neque tamen omnino concordant. Ubi cum Liudprando in rebus enarrandis congruit  , idem fere statuerim; certe ipsius libros non uidit. Etiam postea ex populi rumore, ex carminibus uulgaribus plura in historiam suam recepit; que de Hattonis perfidia erga Adalbertum traderentur, tanquam uulgi rumore ficta, postea respuit quidem  , uix tamen maiorem fidem ea merentur, que de dolo aduersum Heinricum excogitato narrat. Hoc loco et sepius  uocabulo fertur similibusque fontem illum indicare uidetur; mimorum carmina et ipse affert  ; et haud errare mihi uideor, si magnam libri primi partem ad hec reuocandam esse statuam. Primis  Heinrici ducis annis ipse nondum natus aut puer fuit prime etatis; que postea de his scripsit, ex sola traditione haurire potuit. Nam libro scripto in his rebus narrandis se usum esse, nusquam indicauit; ex chronico quodam Corbeiensi eum hausisse, quod plures statuerunt, ostendi nequit. Chronicon sub hoc nomine a Cl. Wedekind editum seculo superiori ex ipso Widukindo magnam partem est compilatum; annales uero Corbeienses supra editos non uidisse, certe non ad librum scribendum adhibuisse uidetur  . Nam annorum computationem, quam illi satis accuratam exhibent, noster prorsus  neglexit, preterea plura in illis relata ipse omisit. Widukindi Historiam non ex annalibus confectam, sed ex rerum cognitione aliunde hausta scriptam esse, cuique librum peruoluenti perspicuum fore confido. Ultimis Heinrici annis et presertim Ottonis temporibus res quas narrat bene compertas habuit; his fuit ceuus, regie domui et ipse coniunctus, ideoque procul dubio rerum cognitione satis instructus. Errores etiam hac parte commisit; sed que in ipsa Saxonia gesta sunt, recte perspexit, et hec ipsi credere fas est.

Libri editi usque ad Ottonis primi mortem historiam deducunt; maximam uero partem iam antea conscriptam esse facile est demonstratu. Nam Ottone imperatore uiuo se scripsisse, Widukindus sepissime indicat  ; et codex Dresdensis non integrum tertium librum exhibet, sed c. 69 his uerbis finitur: »Is finis Wichmanno talisque omnibus fere qui contra imperatorem arma sumpserunt, patrem tuum.«

 Hucusque uero, ni fallor, a. 967 uergente Widukindus scripsit. Sunt quidem que ipsum iam antea libro finem imposuisse, innuere uideantur. Wichmanno subacto, rebusque, ut ipsius uerbis utar, rite compositis, Ottonem iterum in Italiam profectum esse tradit, res uero ibidem gestas quam breuissime attingit. Hec »nostre,« inquit, »tenuitatis non est edicere, sed, ut initio historie predixi, in tantum fideli deuotione elaborasse sufficiat. Ceterum erga tuam claritatem serenitatemque---magna deuotio opus humile magnificet. At finis ciuilis belli terminus sit libelli.« Hec uerba quam maxime fini conuenire nemo non uidet. Res siue in Italia siue in Germania a. 964-967 gestas, si bella Slauica excipias, nulle ne indicantur quidem a nostro. Usque ad medium a. 964 c. 63 res perstringit a. 965 incipiente Otto in Germaniam rediit, mense Iunio Gero, Octobri Bruno obierunt Anno sequenti Mathildis, Ottonis filia, abbatissa Quedlinburgensis  electa et constituta  , imperator uero iterum in Italiam profectus est. De his omnibus nichil Widukindus.---Attamen iam a. 964 librum eius conscriptum esse statuere non licet. Post obitum Brunonis archiepiscopi  , dum imperator Otto cum filio Ottone in Italia morabatur  , tricesimo anno post uictoriam de Ungariis a 938 in Saxonia reportatam  , Widukindus in historia scribenda occupatus fuit. Wichmannus, de cuius interitu ultimis capitibus dicit, mense Septembri a. 967 mortuus esse uidetur  ; in natiuitate Domini eiusdem anni Otto II imperialem accepit  coronam. Cuius rei cum nonnisi in continuatione post addita, mentio fiat  , ultimis anni 967 aut primis a. 968 mensibus  librum esse absolutum, recte statuere mihi uideor. Sed res ab Ottone his annis gestas per partes scripsit; usque ad a. 958 res Saxonicas satis fuse exposuit; postea cum imperator in Italiam profectus esset ibique per plurimos annos degeret, que ibidem gesta sunt memorie tradere noluit  , turbarum uero quas Wichmannus in Saxonia et Slauia excitauit finem descripsit. Denique, Ottone Magno imperatore mortuo, pauca historie adiicienda esse iudicauit. Imperatoris epistola , bella cum Grecis gesta , nuptie Ottonis secundi , obitus Mathildis regine, Wilhelmi et Bernardi pontificum , Hermanni ducis, ipsius denique imperatoris  his referuntur. In plerisque codicibus cum prioribus arctissime coniuncta leguntur, iam Thietmarus iis usus est, Sigebertus, Ekkehardus, Annalista Saxo eadem adhibuerunt; ideoque quin etiam hec ab  ipso Widukindo addita sint, minime dubito, quamuis dicendi rationem paulo diuersam offendere mihi uidear, et Trithemius Widukindi historiam ab alio quopiam completam esse moneat  . Que ad uitam Mathildis prope accedere uidentur, ex ea reuera hausta esse nullo modo concesserim. Procul dubio paulo post Ottonis mortem hec scripta sunt, ab ipso Widukindo addita, ut imperatoris res absolueret, quas in Germania gestas ipse uidit. Non continuam horum annorum confecit historiam, sed pauca tantum que huc facere uiderentur, memorie tradidit. Utinam hec quoque accuratius exposuisset, utinam alter Widukindus Ottonis II et III historiam conscripsisset!

Ipse uero, cum postea continuatione illa librum augeret, etiam III, c. 2, de Bouone Corbeiensi que in codice Dresdensi desiderantur addidisse uidetur; historiam uero Hattonis et Adalberti qualem in eodem codice legimus ieiunam et nimis timidam   non Widukindo, sed nescio cui Moguntine dioceseos scribe, tribuendam esse puto.---Postea uero totum librum retractasse uidetur. In codice enim Casinensi, que de Adalberti interitu et de Bouone scripta erant omittuntur, quedam aliter expressa, uerba uerbis mutata leguntur. Libros in capita diuisos hic solus habet, singulisque libris eorum indicem premittit. Quod, cum Widukindus ultimam operi manum imponeret, factum esse uidetur.

Noue uero Widukindi editioni procurande hec fuerunt subsidia:

A. Codex olim archiui, iam uero bibliothece regie Dresdensis, membr. 21 fol., olim monasterii ueteris Celle, Pertzio qui ipsum uidit teste, seculi XII. Ebert ex codice quodam Corbeiensi eum descriptum esse putauit  . Finitur c. 69 uerbis supra allatis, continuatione destitutus; ideoque primum locum ei tribuendum esse censui. Alioquin optimus iudicari nequit, scriptor non ubique satis accuratus  fuisse, nomina interdum mutasse, neque uerecunde antiquam scribendi rationem seruasse uidetur; Hattonis historiam, nisi fallor, interpolatam sistit. Hoc codice Fabricius in libris suis usus est; Reineccius ex eodem editionem suam adornauit; postea uarias lectiones a Tenzelio secum communicatas Leibnitz edidit  , denique b. m. Ebert a. 1821 codicem cum Meibomii editione accuratius contulit, eoque duce integram lectionis uarietatem annotaui. Duo eius desunt folia  .

Reliqui codices et editiones omnes usque ad annum. 973 historiam deducunt:

1. monasterii Casinensis n. 289 membr. 4, fol. 39-120, sec. XI, uergente uel XII incipiente, manu Beneuentana, scriptus  , cuius lectiones a L. Zaccagnio bibl. uaticane custode sibi transmissas Leibnitz edidit  . Codicem iterum cum editione Frechtii Pertz contulit eumque accuratius descripsit  . Est omnium qui supersunt antiquissimus, et Widukindi libros ab ipso singulis locis retractatos  seruasse uidetur. Neque tamen mendis uitiisque caret. Sepius quam ceteri contra lingue Latine regulas peccat, quod an Widukindo tribuendum sit ualde dubito; uerborum scribendorum ratio sepius a uulgari recedit, et multa sunt que scriptorem Italicum comprobent  .

2. C. olim monasterii Steinuelt  ; medio ut uidetur sec. XII scriptus, fol. 135-198, quem ipse quam accuratissime possim contuli. Bis  que in codice Casinensis omittuntur, postea ut uidetur a Widukindo deleta, hic exhibentur. Codex quamuis non ubique pari diligentia scriptus, magni faciendus est et in singulis uerbis exhibendis uix minoris auctoritatis quam Casinensis. Scriptor quod habuit exemplar plerumque accurate secutus esse uidetur, uerborum tamen ordinem interdum turbauit, aliisque mendis nonnichil laborat.

3. Primam Widukindi editionem curauit Frecht typis Heruagianis Basilee a. 1532 fol., usus codice  monasterii Erbaci  prope Rhenum cuius etatem et conditionem non indicauit. Locis supra allatis cum codice 2 conuenit, attamen ex ipso transcriptus esse nequit. Multa que in 2 desunt uocabula apud 3 recte leguntur, que codex Steinuelt. deprauata exhibet, Frecht sana expressit, alibi Widukindi uerba mutauit que in 2 integra exstant. Utroque accurate collato, maiori inter se quam cum ceteris affinitate eos coniungi, si duos illos locos allatos excipias, uix deprehendes.---Ceterum Frechtianum exemplar Widukindum satis deprauatum exhibet, nichilominus uero lectiones omnes adnotandas iudicaui.

Hanc editionem codicis Dresdensis ope Reineccium emendasse  iam dixi; eleganti uero studens sermoni, auctoris uerba sepe mutauit , alia addidit, alia omisit, preterea typorum erroribus ualde librum maculauit; ideoque nullam  eius rationem habui, nisi quod lacunam illam codicis Dresdensis ex ipso supplere conatus sim. Nam folia duo iam Tenzelii tempore deperdita Reineccius legit; ideoque his capitibus eius lectiones omnes, quamuis procul dubio non omnes ex codice haustas, annotaui et littera a significaui.

4. Meibomius senior Francf. 1621 fol. iterum Widukindum edidit adnotationibusque non contemnendis illustrauit, quam editionem nepos in uolumine primo SS. rerum Germ.  repetiuit. Ille ope manuscripti codicis, etsi non integri, sed alicubi mutilati, se editionem adornasse, plerumque uero Frechtianum exemplar secutum esse, testatur. Codicis uero nonnisi bis mentionem facit  . Ceterum modo Frechtium, modo Reineccium, nullo certo consilio ductus, secutus est, in notis quoque nonnisi Reineccii et Urspergensis lectiones cum Frechtii editione comparat. Quamuis igitur codicem, fortasse ipsum Dresdensem, eum uidisse haud negarim, nusquam tamen eo usum  esse satis apparet. Editorum mendis noua accesserunt, siue typorum errore, siue editoris incuria, siue corrigendi audacia. Nonnisi paucis locis lectiones annotaui.

Leibnitz SS. rer. Br. I, pag. 70, et Bouquet. SS. rer. Gall. uIII, pag. 217, etiam Widukindi fragmenta receperunt, nullius uero codicis ope adiuti.

Codicem monasterii Corbeiensis penes se habuisse Falke testatur  , atque in codice traditionum Corbeiensium plures ex illo affert lectiones . Codicem pariter atque chronicon Corbeiense esse fictitium, lectiones uero ex illis quas edidit Leibnitz desumptas, sane putarem  , nisi Grupen, uir summe fidei, se ipsum hunc uidisse codicem professus esset  , quem a Falkio delusum esse, equidem haud facile dixerim. Codicis uestigia nulla reperi, siue sit deperditus, siue tenebris obrutus. Ut nichil desit editioni nostre, lectiones uarias a Falkio enotatas recepi  easque signaui.

Seculo XuI incipiente Widukindi codicem in monasterio Noui operis prope Halam fuisse, Ebert ostendit  ; nisi uero idem sit qui Dresdensis, deperditus haberi debet.---De aliis libris mss. per tria secula fama nichil uulgauit.

Per medium euum uero plura fuisse exemplaria uidentur; nam Widukindi librum multi chronographi secuti sunt ipsumque pro parte ad uerbum exscripserunt. Primo loco Thietmarus nominandus est, quem magnam primi et secundi libri partem ex nostro hausisse iam satis constat. Attamen nullibi fere ipsius uerba retinuit, sed suo more easdem res mutato sermone expressit. Ideo magis ad Widukindum explicandum quam ad uerba restituenda adhiberi potest.

5. Annales Metenses, sec. X aut XI conscripti, ex Widukindo quam plurima sumpserunt eiusque narrationem in epitomen redegerunt. Codex a Chesnio  editus uerbis, I, c. 36, »acceptoque sacramento« finitur  et plerumque ueris lectionibus concordat.

6. Ekkehardus Uraugiensis magnam Widukindi partem ad uerbum fere descripsit, codice usus qui  ad 2 prope accedere uidetur  . Ex ipso uero ad chronographos medii eui quam plurimos Widukindi narratio peruenit, monachum Hamerslebensem, chronographum Saxonem, chronici Halberstadensis auctorem, Albertum Stadensem, chronice sancti Pantaleonis scriptorem, Heinricum de Heruordia, Andream Ratisbonensem, Trithemium, Staindelium et alios  . Hi omnes, si Trithemium excipias, Widukindi librum haud habuisse uidentur  , sed in rebus Saxonicis enarrandis Ekkehardum secuti sunt.

Sigebertus Gemblacensis uero ipso Widukindo ad Chronica sua scribenda usus est, sed breui narrationi studens sermonem ubique fere mutauit, ita ut uix semel aut bis codicis lectionem perspicere liceat; his locis uero cum 1 fere conuenit.

7. Annalista Saxo et Ekkehardum et Widukindum adhibuit, huius codicem 2  et 6 similem secutus, quem satis accurate expressit, ita ut sepius ad ueram lectionem firmandam facere possit.

 Chronographi Saxonici posterioris eui plures fortasse Widukindum habuerunt (id quod de Gobelino Persona [, sed integra uerba nullus exscripsit ante Trithemium, qui quamuis plerumque Ekkehardo usus sit, certe tamen electionem et coronationem Ottonis Widukindo duce narrauit  , quam plurima uero ex ingenio addidit.

His subsidiis adiutus Widukindi libros integritati restituere conatus sum, maxime codicem Casinensem tanquam antiquissimum secutus, quem ope Dresdensis et Steinueldensis emendaui. Alius ex alio minime descriptus est; ideoque errores et uitia communia uix deprehendas; unius uero menda ne Widukindo obtruderem caui. Ita quod sepe neque tamen semper 1 exhibet: urbs qui, recipere nolui, fluuius quod uero ex 1 et A scribendum esse duxi. In uerbis exprimendis plerumque 1 et 2 secutus sum; ubique scripsi namque, tamquam, umquam, aliquamdiu, dampno, tempto, sumptus, promptus, etc., adm.,  adn., adp., adq., adt., inb., inm., et inp., exceptis uerbis imperio et imperatore, obp., obt., subc., subp., quod in utroque codice plerumque, in 2. semper fere legitur; preterea heremitis; ex 1., nothus, ex 2. totiens etc. 1 et 2 exhibent indutie, contio, conuicia, delicie, ceterum uero in eiusmodi uerbis inter se ualde discordant neque sibi ipsi semper constant. 1: otium, pretium, nuntius, negotium, initium, audatia, tertius, uitium, palatium, ubi 2: ocium, etc.; hic etiam: amicitia, spacium, hospicium, sentencia, econtra uero: conditio, militia, que apud 1: condicio, milicia. In hac uarietate maxime 1 secutus sum et ti pretuli. Ubique etiam e et e scripsi quamuis 2 sepissime e pro e, et [Figure: [Littera] 1Kb] pro e et e exhibeat; e uero in his uerbis: pene, elatus, episcopus, equus, uarie, etc. ex 1, equus, legatus ex 2. recipere nolui, neque de his omnibus codicum lectiones singulis locis adnotaui; ubi uero singularia quedam in 1. occurrunt ut redidit, afirmare, neglego, etc., hec in  notas criticas retuli.

Ceterum in adnotationibus adiiciendis id maxime consilii egi, ut auctoris errores corrigerem, locos obscuriores explanarem, res geographicas et chronologicas illustrarem. Que recte iam Meibomius  uidit, ipsi tribuere fas duxi, plerasque tamen eius notas reieci. Que Leibnitz et Bouquet adnotarunt, uix semel aut bis que repeterentur digna uisa sunt. Ubique uero in hac Widukindi editione adornanda  me summo Pertzii consilio et auxilio adiutum fuisse gratissimo animo profiteor.


Hannouere a. d. III Idus Febr. 1839. G. WAITZ.



[LIBER I.]



AD DOMINAM MAHTHILDAM [1 1Kb] IMPERATORIS FILIAM. LIBRI PRIMI INCIPIT PRAEPHATIO [2 1Kb] .


 Flore [3 1Kb] uirginali cum maiestate imperiali ac sapientia singulari fulgenti domine Mahthilde ultimus seruulorum Christi martirum Stephani atque uiti, Corbeius [4 1Kb] Widukindus [5 1Kb] , totius seruitutis deuotissimum [6 1Kb] famulatum ueramque in Saluatore salutem. Quamuis te paterne potentie [7 1Kb] gloria singularis magnificet ac clarissima decoret sapientia, nostra tamen humilitas presumit de proxima sceptris semper clementia, quia nostra deuotio a tua pietate suscipiatur, etiamsi non mereatur. Nam cum nostro labore patris potentissimi auique tui gloriosissimi  res gestas memorie traditas legeris, habes unde ex optima et gloriosissima melior gloriosiorque efficiaris. Nec tamen omnia eorum gesta nos posse comprehendere fatemur, sed strictim et per partes scribimus, ut sermo sit legentibus planus, non fastidiosus. Sed et de origine statuque gentis, in qua ipse rerum dominus Heinricus [8 1Kb] primus regnauit, pauca scribere curaui, ut ea legendo animum oblectes, curas releues, pulchro otio uaces. Legat igitur tua claritas istum libellum ea pietate nostri memor, qua est conscriptus deuotione. uale [9 1Kb] .


 EXPLICIT [10 1Kb] PRAEFATIO.



INCIPIUNT CAPITULA


     1. Quia alios libellos scripserit preter istum.
    2. De origine gentis Saxonice uariam opinionem multorum narrat.
    3. Quod nauibus aduecti sint in locum qui dicitur Hathalaon.
    4. Quod grauiter aduentum eorum Thuringi ferant et cum eis pugnent.
    5. Quomodo adolescens terram auro comparauit.
    6. Thuringi accusant Saxones de rupto federe; Saxones autem uictores existunt.
    7. Unde Saxones dicantur.
    8. Nomen Saxonum celebre fit et a Brettis in auxilium sumuntur.
    9. Thiadricus [11 1Kb] in regem eligitur et Saxones uocat in auxilium contra Hyrminfridum.
     10. Iring [12 1Kb] Thiadricum [13 1Kb] contra Saxones instigat.
    11. Hathagath Saxones ad bellandum prouocat.
    12. Saxones capta urbe deponunt aquilam.
    13. Thiadricus [14 1Kb] Saxonibus terram tradit, et Hirminfridus occiditur.
    14. Qualiter Saxones agros diuidunt, et quia triformi genere ac lege uiuunt.
    15. Qualiter eos magnus Carolus Christianos fecit.
     16. De Luthuuico et Brunone et Oddone et Conrado rege.
    17. De rege Heinrico.
    18. De Ungariis qui et Auares dicuntur.
    19. Ungarii a magno Carolo clausi, sed ab Arnulfo dimissi.
    20. Qualiter Ungarii Saxoniam uastabant.
    21. Heinricus fit dux Saxonie.
    22. De Hinrico [15 1Kb] et episcopo Hathone et comite Adelberhto.
    23. De Conrado et eius fratre Euurhardo [16 1Kb] .
    24. Conradus obsedit Heinricum.
    25. Conradi regis sermo ante mortem.
    26. Euurhardus [17 1Kb] regem constituit Heinricum.
    27. Heinricus autem rex factus confusum in  breui colligit regnum.
    28. De Luthuuico et filiis eius.
    29. De Carolo et Odone et posteris eorum.
    30. Qualiter Heinricus rex [18 1Kb] regnum Lothariorum obtinuit.
    31. De filiis regis Heinrici et regina Mahthilda, et genealogia eius.
    32. De Ungariis et de captiuo [19 1Kb] eorum, et quia pax per eum nouem annis firmata sit.
     33. De manu Dyonisii martyris.
    34. De sancto martire uito.
    35. Qualiter rex Heinricus nouem annos pacis habuerit.
    36. De Redariis quomodo uicti sunt.
    37. De nuptiis filii regis.
     38. Contio regis, et quomodo Ungarios publico bello uicit.
    39. Quomodo uictor reuersus est et de moribus eius.
    40. Quomodo Danos uicit.
    41. Quomodo morbo grauatur et moritur, et ubi sepelitur.

 EXPLICIUNT CAPITULA.





INCIPIT LIBER PRIMUS RERUM GESTARUM SAXONICARUM [20 1Kb] .


 1. Post operum nostrorum primordia, quibus summi Imperatoris militum triumphos declaraui, nemo me miretur principum nostrorum res gestas litteris uelle commendare; quia in illo opere professioni mee, ut potui, quod debui exolui, modo generis gentisque mee deuotioni, ut queo, elaborare non effugio.

2 [21 1Kb] . Et primum quidem de origine statuque gentis pauca expediam, solam pene famam sequens in hac parte, nimia uetustate omnem fere certitudinem obscurante. Nam super hac re uaria opinio est, aliis arbitrantibus de Danis Northmannisque [22 1Kb] originem duxisse Saxones, aliis autem estimantibus, ut ipse adolescentulus audiui quendam predicantem, de Grecis, quia ipsi dicerent, Saxones reliquias  fuisse Macedonici exercitus, qui secutus magnum Alexandrum inmatura morte ipsius per totum orbem sit dispersus  . Ceterum gentem antiquam et nobilem fuisse non ambigitur; de quibus et in contione Agrippe ad Iudeos in Iosepho [23 1Kb] oratio [24 1Kb] contexitur  , et Lucani pete sententia probatur  .

3. Pro certo autem nouimus Saxones his regionibus nauibus aduectos  , et loco primum appliplicuisse qui usque hodie nuncupatur [25 1Kb] Hadolaun [26 1Kb]  .

4. Incolis uero aduentum eorum grauiter ferentibus, qui Thuringi traduntur fuisse, arma contra eos mouent; Saxonibus uero acriter resistentibus, portum obtinent. Diu deinde inter se dimicantibus,  et multis hinc inde cadentibus, placuit utrisque de pace tractare, fedus inire; actumque [27 1Kb] est fedus eo pacto, quo haberent Saxones uendendi emendique copiam, ceterum ab agris, a cede hominum atque rapina abstinerent; stetitque illud [28 1Kb] fedus inuiolabiliter multis diebus. Cumque Saxonibus defecisset pecunia, quid uenderent aut emerent non habentibus, inutilem sibi pacem esse arbitrabantur [29 1Kb] .

5. Ea igitur tempestate contigit adolescentem [30 1Kb] quendam egredi de nauibus oneratum multo auro [31 1Kb] torque aurea, simulque armillis aureis; cui obuius quidam Thuringorum: Quid sibi uult, inquit [32 1Kb] , tam ingens aurum circa tuum famelicum collum? Emptorem, inquit, quero, ad nichil aliud istud aurum gero [33 1Kb] ; qui enim fame periclitor, quo auro delecter  [34 1Kb] ? At ille qualitatem quantitatemque pretii rogat. Nullum, inquit, michi est [35 1Kb] , Saxo, discrimen in pretio; quicquid dabis gratum teneo. Ille uero [36 1Kb] subridens adolescentem: Quid si, inquit, de isto puluere sinum tibi [37 1Kb] impleo? erat enim in presenti loco egesta humus plurima. Saxo nichil cunctatus aperit sinum et accipit [38 1Kb] humum, ilicoque Thuringo tradidit aurum; letus uterque ad suos repedat. Thuringi Thuringum laudibus ad celum tollunt, qui nobili fraude Saxonem deceperit, fortunatumque eum inter omnes mortales fuisse, qui uili pretio tam ingens aurum possederit. Ceterum certi [39 1Kb] de uictoria, de Saxonibus iam quasi triumphabant. Interea Saxo priuatus auro, oneratus uero multa humo, appropiat nauibus. Sociis igitur ei occurrentibus,  et quid ageret admirantibus, alii eum irridere ceperunt amicorum [40 1Kb] , alii arguere, omnes pariter amentem eum crediderunt. At ille postulato silentio: Sequimini, inquit, me, optimi Saxones, et meam uobis amentiam probabitis utilem. At illi, licet dubii, sequuntur [41 1Kb] tamen ducem. Ille autem sumpta humo, per uicinos agros quam potuit subtiliter sparsit, et castrorum loca occupauit.

6. Ut autem uiderunt [42 1Kb] Thuringi castra Saxonum, intolerabilis res eis uisa [43 1Kb] est, et missis legatis conquesti sunt de rupto federe ac uiolato pacto ex parte Saxonum. Saxones respondent se hactenus fedus inuiolabiliter seruasse; terram proprio auro comparatam cum pace uelle obtinere, aut certe armis defendere. His auditis, incole iam  maledicebant aurum Saxonicum, et quem paulo ante felicem esse predicabant [44 1Kb] , auctorem perditionis sue [45 1Kb] sueque regionis fatentur. Ira deinde accensi, ceco marte sine ordine et sine consilio irruunt in castra; Saxones uero parati hostes excipiunt sternuntque, et rebus prospere gestis, proxima circumcirca loca iure belli obtinent. Diu itaque crebroque cum ab alterutris pugnatum foret, et Thuringi Saxones sibi superiores fore pensarent, per internuntios postulant, utrosque inermes conuenire, et de pace iterum tractare, condicto loco dieque. Saxones postulatis se obedire [45* 1Kb] respondent. Erat autem [46 1Kb] illis diebus Saxonibus magnorum cultellorum usus, quibus usque hodie Angli utuntur, morem gentis antique sectantes. Quibus armati Saxones  sub sagis suis, procedunt castris occurruntque Thuringis condicto loco. Cumque uiderent hostes inermes, et omnes principes Thuringorum adesse, tempus rati totius regionis obtinende, cultellis abstractis, super inermes et inprouisos irruunt et omnes fundunt, ita ut ne unus quidem ex eis superfuerit. Saxones clari existere, et nimium terrorem uicinis gentibus incutere ceperunt.

7. Fuerunt autem et qui hoc facinore nomen illis inditum tradant [47 1Kb] . Cultelli enim nostra lingua sa[.....]s  dicuntur, ideoque Saxones nuncupatos, quia cultellis tantam multitudinem fudissent.

8. Dum ea geruntur [48 1Kb] apud Saxoniam [49 1Kb] que ita modo uocitatur regionem, Brittannia [50 1Kb] , a uespasiano  principe iam olim inter prouincias redacta et sub clientela Romanorum multo tempore utiliter degens, a uicinis nationibus inpugnatur, eo quod auxilio Romanorum destituta uideretur. Populus namque Romanus, Martiali imperatore a militibus interfecto  , externis bellis grauiter fatigatus, non sufficiebat solita auxilia administrare amicis. Exstructo tamen ingenti opere ad munimen regionis inter confinia a mari usque ad mare, ubi inpetus hostium uidebatur fore, relinquebant regionem Romani. Sed hosti acriori et ad bellandum prompto, ubi gens mollis et pigra belli resistit, nulla difficultas in destruendo opere fuit. Igitur fama prodente de rebus a Saxonibus prospere gestis, supplicem mittunt legationem ad eorum postulanda auxilia  .  Et procedentes legati: Optimi, inquiunt, Saxones, miseri Bretti [51 1Kb] crebris hostium incursionibus fatigati et admodum contriti, auditis uictoriis a uobis magnifice patratis, miserunt nos ad uos, supplicantes ut ab eis uestra auxilia [52 1Kb] non subtrahatis. Terram latam et spatiosam et omnium rerum copia refertam uestre mandant ditioni parere. Sub Romanorum hactenus clientela ac tutela liberaliter uiximus; post Romanos uobis meliores ignoramus; ideo sub uestre uirtutis alas fugere querimus. uestra uirtute, uestris armis hostibus tantum superiores inueniamur, et quicquid inponitis seruitii, libenter sustinemus. Patres ad hec pauca respondent: Certos amicos Brettis Saxones sciatis, et eorum necessitatibus atque commodis eque semper affuturos. Legati leti redierunt in patriam [53 1Kb] ,  exoptato nuntio socios letiores reddentes. Deinde promissus in Brittanniam [54 1Kb] mittitur exercitus, et gratanter ab amicis susceptus, in breui liberat regionem a latronibus, restituens patriam incolis. Neque enim in id agendo multum laboris fuit, quippe qui iam olim audita fama Saxonum perculsi terrebantur, dummodo presentia eorum procul pelluntur. Erant enim he gentes Brettis aduerse, Scotti et Pehti [55 1Kb] , aduersus quos militantes Saxones, accipiebant a Brettis omnia ad usum necessaria. Manserunt itaque in illa regione aliquanto tempore, uicaria Brettorum bene usi amicitia. Ut autem uiderunt principes exercitus terram latam ac fertilem et incolarum manus ad bellandum pigras, se uero ac maximam  partem Saxonum sine certis sedibus, mittunt ad reuocandum  maiorem exercitum [56 1Kb] , et pace facta cum Scottis et Pehtis [57 1Kb]  , in commune contra Brettos consurgunt, eosque regione propellunt, sue ditioni regionem distribuunt. Et quia illa insula in angulo quodam maris sita est  , Anglisaxones usque hodie uocitantur. De quibus omnibus si quis plenius scire uoluerit, historiam gentis eiusdem legat  , et ibi [58 1Kb] inueniet quomodo aut sub quibus ducibus hec omnia acta sint, uel qualiter ad christianitatis nomen per uirum suis temporibus sanctissimum, papam uidelicet Gregorium, peruenerint. Nos uero ceptam historie uiam recurramus [59 1Kb] .

9. Post hec moritur Huga [60 1Kb] rex Francorum, nullumque alium heredem regni relinquens preter  unicam filiam nomine Amalbergam, que nupserat Irminfrido [61 1Kb] regi Thuringorum. Populus autem Francorum, a seniore suo humane clementerque tractatus, pro gratiarum actione rependenda filium quem ex concubina genuit, nomine Thiadricum [62 1Kb] , ungunt [63 1Kb] sibi in regem  . Thiadricus autem designatus rex, mittere curauit legationem ad Irminfridum pro pace atque concordia; et ingressus legatus ad Irminfridum: Mortalium, inquit, optimus maximus, dominus meus Thiadricus misit me ad te, exoptans te bene ualere et lato magnoque diu imperio uigere, seque tibi non dominum sed amicum, non imperatorem sed propinquum, propinquitatisque iura inuiolabiliter tibi fine tenus uelle seruare demandat; tantum ut a populi Francorum concordia non discordes  rogat; ipsum [64 1Kb] namque sibi regem sequuntur constitutum. Ad hec Irminfridus, iuxta quod regalem decuit dignitatem, clementer legato respondit, placita sibi placere populi Francorum [65 1Kb] , ab [66 1Kb] eorum concordia non discordare, pace [67 1Kb] omnimodis indigere, super negotio uero regni responsionem suam in amicorum presentiam uelle differre. uirumque honorifice tractans, fecit [68 1Kb] eum secum aliquandiu manere. Audiens autem regina legatum fratris  superuenisse et locutum cum rege super negotio regni, suasit Iringo [69 1Kb] , ut pariter persuaderent uiro, quia sibi regnum cessisset iure hereditario, utpote que filia regis erat et filia regine; Thiadricum uero suum [70 1Kb] seruum, tamquam ex concubina natum, et ideo indecens fore, proprio seruo unquam manus dare [71 1Kb] . Erat autem Iring [72 1Kb] uir audax, fortis manu, acer ingenio, acutus consilio, pertinax in agendis rebus, facilis ad suadendum que uellet, hisque rebus animum sibi Irminfridi connexerat [73 1Kb] Conuocatis principibus et necessariis amicis, Irminfridus uerba legati in presentiam eorum contulit; at illi unanimiter suadebant que pacis atque [74 1Kb] concordie sunt eum sentire [75 1Kb] , quia inpetus Francorum ferre non posset, maxime qui acrioribus hostium armis ex  alia parte premeretur. Iring uero uotis lasciue mulieris satisfaciens, suasit Irminfrido Francis cedere non debere, super negotio regni iustiorem causam se habere, latum preterea imperium, militum manus [76 1Kb] et arma ceterasque belli copias sibi ac Thiadrico parum procedere  . Secundum hec uerba Irminfridus respondit legato, amicitiam quidem sui et [77 1Kb] propinquitatem Thiadrico non negare, mirari tamen [78 1Kb] non posse, quomodo usurpare uellet prius imperium quam libertatem; seruum natum, et quomodo sui quereret dominium [79 1Kb] ? Proprio seruo non posse manus dare. Legatus contra hec satis commotus: Mallem, inquit, hoc caput meum tibi tradere, quam huiuscemodi uerba a te audire [80 1Kb] , sciens ea multo sanguine Francorum atque Thuringorum deluenda [81 1Kb] .  Et hec dicens reuersus est [82 1Kb] ad Thiadricum, que audiuit non celat. Thiadricus autem nimiam iram uultu celans sereno [83 1Kb] : Oportet nos, inquit, ad seruitium [84 1Kb] Irminfridi festinare, quatinus qui libertate priuamur, inani saltem uita fruamur. Et cum graui exercitu appropians terminis Thuringorum, inuenit cum ualida quoque [85 1Kb] manu generum  suum se expectantem in loco qui dicitur Runibergun [86 1Kb]  ; et commisso certamine pugnatum est ancipiti bello una die et secunda;  tertia uero die uictus Irminfridus cessit Thiadrico, et fugiens tandem se recepit cum reliquo comitatu in urbe [87 1Kb] que [88 1Kb] dicitur Scithingi [89 1Kb]  , sita super fluuium quod [90 1Kb] dicitur Unstrode [91 1Kb] . Thiadricus autem, congregatis ducibus ac militum principibus, exercitus sui rogat sententiam, utrumnam censerent Irminfridum persequendum, an patriam remeandum. Inter quos Waldricus [92 1Kb] consultus: Censeo, inquit, causa cesos sepeliendi, uulneratos curandi, maiorem exercitum congregandi, patriam remeandum; neque enim arbitror, multis milibus tuorum amissis, sufficere nos posse ad peragendum presens bellum. Si enim barbare nationes innumere in nos consurgunt [93 1Kb] , multis nostrorum debilitatis, per quos uincis [94 1Kb] ? Erat autem Thiadrico seruus satis  ingeniosus, cuius consilium expertus est sepius probum, eique propterea quadam familiaritate [95 1Kb] coniunctus. Hic rogatus sententiam dare: In rebus, inquit, honestis pulcherrimam semper esse arbitror perseuerantiam, quam ita coluerunt maiores nostri, ut acceptis [96 1Kb] negotiis raro uel numquam deficerent [97 1Kb] ; nec tamen labores nostros eorum equandos putauerim, qui paruis copiis ingentes gentium copias superauerunt [98 1Kb] . Nunc terra in nostra est [99 1Kb] potestate, et discessione nostra uictis occasionem uincendi prestabimus? Amplecterer et ipse patriam redire, familiarem necessitudinem uidere, si hostem nostrum eo spatio scirem otio uacare. Sed uulnerati nostri forsitan hac re indigent. Castrorum esto labor; inpigris animis, reor, pro maxima uoluptate est. Ergo cesa multitudine exercitus  est uehementer attenuatus. Hostesne omnes euaserunt [100 1Kb] ? certe rarissimus [101 1Kb] ; ipse namque dux ut quedam bestiola suo munitur latibulo, urbis circumdatur claustro, nec ipsum celum secure audet inspicere, nostro cogente timore. Sed non desunt ei pecunie, quibus conducantur nationes barbare; non deest militum manus, licet lassa. Que tamen omnia [102 1Kb] nostra absentia redintegrantur. Indecorum est uictoribus, uictis uincendi locum dare. Num singulis urbibus administranda sufficimus [103 1Kb] presidia? Et eas omnes perdimus, dum imus et redimus. Hec eo prosequente, placuit Thiadrico omnibusque gloria [104 1Kb] uictorie auidis, manere in castris et mittere ad Saxones, qui iam olim erant Thuringis acerrimi hostes, quatinus  ei essent in [105 1Kb] auxilio: si quidem uincerent Irminfridum urbemque caperent, terram eis in possessionem eternam traderet. Saxones nichil cunctati, nouem duces cum singulis milibus militum destinare non dubitant. Et ingressi duces in castra singuli cum centenis militibus, reliqua multitudine extra castra dimissa, salutant Thiadricum uerbis pacificis. Quod [106 1Kb] cum Thiadricus hilarior suscepisset, dextris datis et acceptis, copiam uiris fandi concessit. At illi: Populus, aiunt, Saxonum tibi deuotus et tuis parens imperiis, misit nos ad te; et ecce assumus, parati ad omne quodcumque [107 1Kb] tibi [108 1Kb] uoluntas suggesserit, parati, ut aut hostes tuos uincamus, aut, si fortuna aliud iusserit, pro te moriamur; aliam enim causam nullam Saxonibus esse scias, nisi [109 1Kb] uincere uelle, aut  certe uiuere nolle; neque enim gratiam maiorem amicis exhibere possumus, quam ut pro eis mortem contempnamus; et ut hoc experimento discas, omnino desideramus. Illis hec loquentibus, mirati sunt Franci prestantes corpore et animo uiros; mirati sunt [* 1Kb] et nouum habitum, arma quoque et diffusos scapulas cesarie [110 1Kb] , et [111 1Kb] supra omnia ingentem animi constantiam. Nam uestiti erant sagis, et armati longis lanceis, et subnixi stabant paruis scutis, habentes ad renes cultellos magnos. Erant etiam qui dicerent tantis ac talibus amicis Francos non indigere; indomitum genus hominum fore, et si presentem terram inhabitarent, eos procul dubio esse, qui Francorum imperium quandoque destruerent. Thiadricus uero, propriis utilitatibus consulens,  suscepit in fide uiros, demandans ut ad obpugnandam urbem preparentur [112 1Kb] . Illi a rege regressi, castra metati sunt ad meridianam plagam [113 1Kb] urbis in pratis fluuio contiguis; et postera die prima luce surgentes, sumptis armis, obpugnant [114 1Kb] oppidum  incenduntque. Capto oppido et incenso, aciem ordinant ex aduerso porte [115 1Kb] orientalis. Clausi muris dum acies uident ordinatas, ac se in ultimis [116 1Kb] necessitatibus constitutos, audacter erumpunt portis cecoque furore irruunt in aduersarios, et telis emissis, gladiis proinde res agitur. Cumque graue bellum oriretur, plures hinc, plures inde sternuntur; istis [117 1Kb] pro patria, pro uxoribus ac [118 1Kb] natis, postremo pro ipsa uita pugnantibus, Saxonibus uero pro gloria et  pro terra adquirenda certantibus. Attollitur clamor [119 1Kb] uirorum inuicem exhortantium, fragor armorum et gemitus morientium, talique spectaculo tota dies illa trahitur. Cumque ubique [120 1Kb] fierint cedes, ubique ululatus et neuter [121 1Kb] agmen loco cessisset, iam tardior hora prelium diremit. Eo die ex Thuringis multi interfecti, multi sauciati; de Saxonibus uero numerati [122 1Kb] sunt sex milia cesa.

10. Mittitur igitur Iring ab Irminfrido cum supplici legatione et omnibus suis thesauris ad Thiadricum pro pace ac spontanea deditione. Et accedens Iring hec ait: Misit tibi quondam tuus propinquus, modo seruus, ut [123 1Kb] si non sui miserearis, misere saltem tue [124 1Kb] sororis miserearis, nepotum quoque tuorum in ultima necessitate constitutorum. Dum hec lacrimans  [125 1Kb] dixisset, interpellatio principum auro corruptorum adiecit, quia decens foret clementie regali, quo talem supplicationem non sperneret, communium quoque nature rerum non obliuisceretur, utiliusque esset [126 1Kb] , eum in fide suscipere, quem iam superatum haberet tamque [127 1Kb] contritum, ut numquam se contra eum possit leuare, quam illud genus hominum indomabile et ad omnem laborem perdurabile, a quo nichil expectaret Francorum imperium nisi solum periculum. In peracto [128 1Kb] quoque bello considerare posset, quam duri [129 1Kb] et insuperabiles [130 1Kb] existerent Saxones, ideoque melius esse, ut susceptis Thuringis pariter eos eiicerent de finibus suis [131 1Kb] . His dictis, licet inuitus, flectitur tamen Thiadricus,  promisitque postera die generum suum se [132 1Kb] suscepturum Saxonesque abiecturum. His auditis, Iring uestigiis prosternitur regis, laudauitque sententiam clementie imperialis, et misso ad dominum optato nuntio, letum eum omnemque urbem securiorem reddidit, mansitque ipse [133 1Kb] in castris, ne quid aduersi nox ipsa moliretur. Interea urbe ex pace promissa securiore reddita, egressus est quidam cum accipitre, uictum queritans supra litus fluuii supradicti. Emisso [134 1Kb] uero uolucre, quidam ex Saxonibus in ulteriore ripa ilico eum [135 1Kb] suscepit. Quo rogante [136 1Kb] , ut remitteretur, Saxo dare negauit. Ille autem: Da, inquit, et secretum tibi sociisque [137 1Kb] utile prodam. Saxo econtra: Dic, ut accipias quod queris. Reges, inquit, inter se pace facta decretum tenent, si cras  inueniamini in castris, capiamini, aut certe occidamini. Ad hec ille: Serione [137* 1Kb] hec an ludo [138 1Kb] ais?---Secunda hora, ait, sequentis diei probabit, quia uos  oporteat sine ludis agere. Quapropter consulite uobis ipsis, et fuga salutem querite. Saxo statim emittens accipitrem, sociis retulit [139 1Kb] que audiuit. Illi satis commoti, in promptu [140 1Kb] non inueniebant quid super hoc agere debuissent.

11. Erat autem tunc in castris quidam de ueteranis militibus [141 1Kb] iam senior, sed uiridi senectute adhuc uigens, qui merito bonarum uirtutum pater patrum dicebatur, nomine Hathagat  . Hic arripiens signum quod apud eos habebatur sacrum, leonis atque draconis et desuper aquile uolantis insignitum effigie [142 1Kb] , quo ostentaret fortitudinis atque prudentie et earum rerum efficatiam, et [143 1Kb] motu corporis animi constantiam declarans, ait: Huc usque inter optimos Saxones uixi, et ad  hanc fere ultimam senectutem etas me perduxit, et nunquam Saxones meos [144 1Kb] fugere uidi; et quomodo nunc [145 1Kb] cogor agere quod nunquam didici? Certare scio, fugere ignoro, nec ualeo; si fata non sinunt ultra uiuere, liceat saltem, quod michi dulcissimum est, cum amicis occumbere. Exempli [146 1Kb] michi paterne uirtutis [147 1Kb] sunt amicorum corpora circa nos prostrata, qui maluerunt [148 1Kb] mori quam uinci, inpigras animas amittere quam coram inimicis loco cedere. Sed [149 1Kb] quid necesse habeo exhortationem protrahere tantisper de contemptu mortis? Ecce ad securos ibimus, ad cedem tantum, non ad pugnam; nam de promissa pace ac nostro graui uulnere nichil suspicantur aduersi; hodierno quoque prelio fatigati, quemadmodum sunt sine metu, sine uigiliis et solita custodia  manent. Irruamus [150 1Kb] igitur super improuisos et somno sepultos; parum laboris est! Sequimini me ducem, et hoc canum caput meum nobis trado, si non euenerit quod dico. Illius igitur optimis uerbis erecti, quod supererat diei in reficiendis suis corporibus expendebant; deinde prima uigilia noctis dato signo, qua solet sopor grauior occupare mortales, sumptis armis, precedente duce, irruunt super muros, inuenientesque sine uigiliis ac custodiis, ingressi sunt urbem cum clamore ualido. Quo excitati aduersarii, alii fuga salutem quesierunt, alii per plateas et muros urbis ut ebrii errauerunt, alii in Saxones, ciues suos putantes, inciderunt. Illi uero omnes perfecte etatis morti tradiderunt, impuberes prede seruauerunt [151 1Kb] . Eratque nox illa plena clamoribus,  cede atque rapina, nullusque locus in omni urbe quietus, donec aurora rutilans surgit, et incruentam declarat uictoriam. Cumque penes regem, uidelicet  delicet Irminfridum  , summa uictoria [152 1Kb] esset, requisitus, cum uxore ac [153 1Kb] filiis ac raro comitatu euasisse repertus est.

12. Mane autem facto ad orientalem portam ponunt aquilam, aramque uictorie construentes, secundum errorem paternum sacra sua propria ueneratione uenerati sunt; nomine Martem, effigie [154 1Kb] columpnarum imitantes [155 1Kb] Herculem, loco Solem [156 1Kb] , quem Greei appellant Apollinem  . Ex hoc apparet estimationem [157 1Kb] illorum utumque probabilem, qui Saxones originem duxisse putant de Grecis, quia [158 1Kb] Hirmin uel Hermis [159 1Kb] Grece Mars dicitur; quo uocabulo ad laudem uel ad uituperationem usque hodie etiam ignorantes utimur  . Per triduum igitur dies uictorie agentes et spolia  hostium diuidentes exequiasque cesorum celebrantes, laudibus ducem in celum attollunt, diuinum ei animum inesse celestemque uirtutem acclamantes, qui sua constantia tantam eos egerit perficere uictoriam. Acta sunt autem hec omnia, ut maiorum memoria prodit, die [160 1Kb] Kal. Octobris, qui dies erroris religiosorum sanctione uirorum mutati sunt in ieiunia et orationes, oblationes quoque omnium nos precedentium Christianorum  .

13. His itaque omnibus patratis [161 1Kb] , reuersi sunt ad Thiadricum in castra, et ab eo suscepti satisque laudati, et [162 1Kb] terra presenti in eternam possessionem donati sunt. Socii quoque Francorum et amici appellati, urbem, cui ab igne ut propriis meniis pepercere, primum incoluerunt. Qui autem finis  reges secutus sit, quia memorabilis fama est, prodere  non negligo [163 1Kb] . Missus denique Iring ad Thiadricum eo die quo capta est ciuitas, proxima nocte susceptus ab eo permansit in castris. Audito autem, quia elapsus esset Irminfridus, egit, ut dolo reuocaretur, et Iring eum interficeret, tamquam claris muneribus ab ipso donandus ac magna potestate in regno honorandus, ipse uero Thiadricus cedis illius quasi alienus existeret. Quod cum Iring egre suscepisset, falsis promissionibus corruptus, tandem [164 1Kb] cessit seque parere uoluntati illius confessus est. Reuocatus itaque Irminfridus, prosternitur uestigiis Thiadrici. Iring uero, tamquam armiger regalis stans secus euaginato gladio, prostratum dominum trucidauit [165 1Kb] . Statimque ad eum [166 1Kb] rex: Tali facinore omnibus mortalibus odiosus factus, dominum tuum  interficiendo, uiam habeto apertam a nobis discedendi [167 1Kb] ; sortem uel partem tue nequitie nolumus habere. Merito, inquit Iring, odiosus omnibus mortalibus factus sum, quia tuis parui dolis; antequam tamen exeam, purgabo hoc scelus meum uindicando [168 1Kb] dominum meum. Et ut euaginato gladio stetit, ipsum quoque Thiadricum obtruncauit, sumensque corpus domini, posuit [169 1Kb] super cadauer Thiadrici, ut uinceret saltem mortuus, qui uincebatur uiuus; uiamque ferro faciens discessit. Si qua fides his dictis adhibeatur [170 1Kb] , penes lectorem est  . Mirari tamen non possumus [171 1Kb] , in tantum [172 1Kb] famam preualuisse [173 1Kb] , ut Iringis nomine, quem ita uocitant, lacteus celi circulus usque in presens sit notatus  .

 14. Saxones igitur possessa terra summa pace  quieuerunt, societate Francorum atque amicitia usi. Parte quoque agrorum cum amicis auxiliariis uel manumissis distributa, reliquias pulse gentis tributis condempnauerunt [174 1Kb] ; unde usque hodie gens Saxonica [175 1Kb] triformi genere ac lege preter conditionem seruilem diuiditur [176 1Kb]  . A tribus etiam principibus totius gentis ducatus administrabatur, certis terminis exercitus congregandi potestate contenti [177 1Kb] , quos suis locis ac uocabulis nouimus signatos, in Orientales scilicet populos, Angarios atque Westfalos [178 1Kb] . Si autem uniuersale bellum ingrueret [179 1Kb] , sorte eligitur, cui omnes obedire oportuit [180 1Kb] , ad administrandum inminens bellum. Quo peracto, equo iure ac lege, propria contentus potestate unusquisque uiuebat  . De legum uero uarietate nostrum  non est in hoc libello disserere, cum apud plures inueniatur lex Saxonica diligenter descripta. Suaui [181 1Kb] uero Transbadani [182 1Kb]  illam quam incolunt regionem eo tempore inuaserunt, quo Saxones [183 1Kb] cum Longobardis Italiam adierunt [184 1Kb] , ut eorum narrat historia  , et ideo aliis legibus quam Saxones utuntur  . Igitur Saxones uariam fidem Francorum experti, de quibus nobis non est dicendum, cum in eorum gestis  inueniatur scriptum, paterno errore obligati usque ad tempora Karoli [185 1Kb] Magni perdurarunt [186 1Kb] .

15. Magnus uero Karolus cum esset regum fortissimus, non minori sapientia uigilabat. Enimuero considerabat, quia suis temporibus omni mortali  prudentior erat, finitimam gentem nobilemque uano  errore retineri non oportere; modis omnibus satagebat, quatenus ad uiam [187 1Kb] ueram duceretur, et nunc blanda suasione, nunc bellorum impetu ad id cogebat, tandemque tricesimo imperii sui anno obtinuit; imperator quippe ex rege creatus est, quod multis temporibus elaborando non defecit. Ob id qui olim socii et amici erant Francorum, iam fratres et quasi una gens ex christiana fide, ueluti modo uidemus, facta est.

16. Ultimus uero Karolorum apud orientales Francos imperantium Hluthowicus [188 1Kb] ex Arnulfo [189 1Kb] fratruele Karoli, huius Lotharii regis proaui  , natus erat. Qui  cum accepisset uxorem nomine Liudgardam [190 1Kb] , sororem Brunonis ac magni ducis Oddonis [191 1Kb] , non multis post hec uixerat annis. Horum  pater erat Liudulfus [192 1Kb] , qui Romam profectus transtulit reliquias beati Innocentii pape  . Ex quibus Brun [193 1Kb] cum ducatum administrasset [194 1Kb] totius Saxonie, duxit exercitum contra Danos, et inundatione repentina circumfusus, non habens locum pugnandi, periit cum omni exercitu  , fratri natu quidem [195 1Kb] minori, sed omni uirtute multo potiori, relinquens ducatum . Regi autem Hluthowico non erat filius, omnisque populus Francorum atque Saxonum  querebat Oddoni diadema inponere regni. Ipse uero quasi iam grauior  recusabat imperii onus; eius tamen consultu Conradus [196 1Kb] quondam dux [197 1Kb] Francorum unguitur [198 1Kb] in regem; penes Oddonem tamen summum  semper et ubique fiebat [199 1Kb] imperium.

 17. Natus est autem ei filius toto [200 1Kb] mundo necessarius, regum maximus optimus, Heinricus, qui primus libera potestate regnauit in Saxonia  . Qui cum primeua etate omni genere uirtutum uitam suam ornaret, de die in diem proficiebat precellenti prudentia et omnium bonorum actuum [201 1Kb] gloria; nam maximum ei ab adolescentia studium erat in glorificando gentem suam et pacem confirmando in omni potestate sua. Pater autem uidens prudentiam adolescentis et consilii magnitudinem, reliquit [202 1Kb] ei exercitum et militiam aduersus Dalamantiam [203 1Kb]  , contra quos diu ipse militauit. Dalamanci [204 1Kb] uero inpetum [205 1Kb] illius ferre non ualentes, conduxerunt aduersus eum Auares, quos modo Ungarios [206 1Kb] uocamus, gentem belli [207 1Kb] asperrimam .

 18. Auares autem, ut quidam putant, reliquie erant Hunorum [208 1Kb] . Huni egressi sunt de Gothis, Gothi autem de insula, ut Iordanis [209 1Kb] narrat  , nomine Sulza egressi sunt. A proprio autem duce, nomine Gotha [210 1Kb] , Gothi appellati sunt. Coram quo cum quedam mulieres in exercitu suo rerum ueneficarum arguerentur, requisite sunt et inuente culpabiles. Quarum cum esset multitudo, a merita quidem pena abstinuit, ab exercitu tamen omnes eiecit. Eiecte autem siluam proximam [211 1Kb] petierunt; que cum mari cingeretur [212 1Kb] et Meoticis paludibus, inde exeundi aditus non patebat. Pregnantes autem [213 1Kb] iam quedam [214 1Kb] ex illis ibidem partum ediderunt. A quibus cum alii atque alii nascerentur, facta est gens ualida; ferarumque more uiuentes, inculti et  indomiti, facti sunt uenatores acerrimi. Post multa uero secula, cum aliam mundi partem illic commorantes penitus ignorarent, contigit ceruam uenatu inueniri eamque persequi, donec ipsa precedente, omnibus retro mortalibus intransmeabilem hactenus uiam per Meoticas paludes transmearent; ibique urbes et oppida et inuisum antea genus hominum uidentes, eadem uia reuersi sunt, sociis talia referentes. Illi autem curiositatis causa cum multitudine perrexerunt audita probare. Finitime autem urbes et oppida, cum ignotam multitudinem et corpora cultu habituque horrenda uidissent, demonia esse  credentes, fugiebant. Illi uero ad nouas rerum facies  stupentes, admirati [215 1Kb] , primum quidem a cede atque rapina abstinuerunt, sed nemine resistente, humana tacti cupidine [216 1Kb] , multa cede hominum facta, nulli rei proinde parcebant; et capta preda magna, ad sedes suas reuersi sunt. uidentes autem, quia res eis secus cederent, cum uxoribus ac filiis et omni agresti [217 1Kb] suppellectili iterum uenientes, et finitimas gentes circumquaque uastantes, Pannoniam postremo inhabitare ceperunt.

19. uicti autem a magno Karolo [218 1Kb] et [219 1Kb] trans Danubium pulsi ac ingenti uallo circumclusi [220 1Kb]  , prohibiti sunt a consueta gentium depopulatione. Imperante autem Arnulfo, destructum est opus, et uia eis nocendi patefacta, eo quod iratus esset imperator Centupulcho [221 1Kb] regi [222 1Kb] Marorum [223 1Kb]  .  Deinde quantam stragem quantamque iniuriam imperio Francorum fecerint, urbes ac regiones adhuc desolate testantur. Hec ideo de hac gente dicere arbitrati sumus, ut possit tua claritas agnoscere, cum qualibus auo tuo patrique certandum fuerit, uel a [224 1Kb] quibus hostibus per eorum prouidentie uirtutem et armorum insignia tota iam fere [225 1Kb] Europa liberata sit.

20. Predictus igitur exercitus Ungariorum a Slauis [226 1Kb] conductus, multa strage in Saxonia facta, et infinita capta preda, Dalamantiam [227 1Kb] reuersi, obuium inuenerunt alium exercitum Ungariorum, qui comminati sunt bellum inferre amicis eorum, eo quod auxilia eorum spreuissent, dum illos ad tantam predam duxissent. Unde factum est, ut secundo  uastaretur Saxonia [228 1Kb] ab Ungariis, et priori exercitu in Dalamantia secundum expectante, ipsa quoque in tantam penurie miseriam ducta sit, ut aliis nationibus eo anno, relicto proprio solo, pro annona seruirent.

21. . Igitur patre patrie et magno duce Oddone defuncto, illustri et magnifico filio Heinrico totius Saxonie [229 1Kb] reliquit [230 1Kb] ducatum. Cum autem ei essent et alii filii, Thancmarus [231 1Kb] et Liudulfus, ante patrem suum obierunt. Rex autem Conradus cum sepe expertus esset uirtutem noui ducis, ueritus est ei tradere omnem potestatem patris   . Quo factum est, ut indignationem incurreret  totius exercitus Saxonici [232 1Kb] . Ficte tamen pro laude et gloria optimi ducis plura locutus, promisit se maiora sibi daturum, et honore magno glorificaturum [233 1Kb] . Saxones uero huiuscemodi simulationibus non adtendebant, sed suadebant [234 1Kb] duci suo, ut si honore paterno eum nollet sponte honorare, rege [235 1Kb] inuito, que uellet obtinere posset. Rex autem uidens uultum Saxonum erga se solito austeriorem nec posse publico bello eorum ducem conterere, subpeditante [236 1Kb] illi fortium militum  manu, exercitus quoque innumera multitudine, egit, ut quoquo modo interficeretur dolo.

22.  [237 1Kb] Erat autem ea tempestate Magontiace sedis antistes nomine Hatho [238 1Kb] , acutus consilio, acer ingenio, et qui uarietate sibi consueta  multos mortales precederet. Hic uolens placere regi Conrado Francorumque simul populo, arte solita uirum nobis proprie a summa clementia concessum aggressus est, fecitque ei torquem auream  fabricari,  et inuitauit ad conuiuium, quo magnis ab eo muneribus honoraretur. interea pontifex opus considerandi gratia ingreditur ad aurificem, et uisa torque, ingemuisse fertur. Gemitus causam aurifex interrogat. Cui respondit, quia optimi uiri [239 1Kb] et sibi carissimi, scilicet Heinrici, sanguine illa torques deberet intingui. Aurifex audita silentio texit [240 1Kb] , et opere perfecto traditoque, missionem petit [241 1Kb] et accipit; et obuians duci eunti ad ea negotia, indicauit ei que audiuit. Ipse autem uehementer iratus, uocat legatum pontificis qui iampridem aderat inuitandi eum gratia: uade, inquit, dic Hathoni [242 1Kb] , quia durius [243 1Kb] collum non gerit Heinricus quam Adelberhtus [244 1Kb] , et quia melius rati sumus, domi sedere, et de eius seruitio tractare, quam comitatus nostri  multitudine modo eum grauare. Is, ut ferunt, Adelberhtus, ab ipso quondam pontifice in fide susceptus, eius est consilio deceptus; quod quia non probamus, nunquam affirmamus, sed uulgi rumore magis  fictum credimus. Et statim omnia que iuris ipsius [245 1Kb]  erant in omni Saxonia [246 1Kb] uel Thuringorum terra occupauit Burghardum [247 1Kb] quoque et Bardonem  , quorum alter gener regis erat, in tantum afflixit, et bellis frequentibus contriuit, ut terra cederent  , eorumque omnem possessionem militibus [248 1Kb] suis diuideret. Hatho autem uidens suis calliditatibus finem inpositum, nimia tristitia [249 1Kb] ac morbo pariter non post multos dies confectus interiit. Fuerunt [250 1Kb] etiam, qui dicerent, quia fulmine celi tactus eoque ictu dissolutus, diem postremum defecisset [DCCCCXIII, Mai 15]  .

23.  Rex autem misit fratrem cum exercitu in Saxoniam eam deuastandam. Qui appropians urbi que [251 1Kb] dicitur Heresburg [252 1Kb] , superbe  locutum tradunt, quia nichil ei maioris [253 1Kb] cure esset, quam quod Saxones pro muris se ostendere non auderent, quo cum eis dimicare potuisset. Adhuc sermo in ore eius [254 1Kb] erat, et ecce Saxones ei occurrerunt miliario uno ab urbe, et inito certamine, tanta [255 1Kb] cede Francos mulctati [256 1Kb] sunt, ut a mimis  declamaretur, ubi tantus ille infernus esset, qui tantam multitudinem cesorum capere posset. Frater autem regis Euurhardus [257 1Kb] , liberatus a timore absentie [258 1Kb] Saxonum---nam eos presentes uidit---et ab ipsis turpiter fugatus, discessit.

24. Audiens autem rex male [259 1Kb] pugnatum a fratre, congregata [260 1Kb] omni uirtute Francorum, perrexit ad requirendum Heinricum Quem compertum in presidio urbis que dicitur Grona [261 1Kb]  , temptauit  illud obpugnare presidium. Et missa legatione pro spontanea deditione, spondet, se per hoc sibi amicum affuturum, non [262 1Kb] hostem experturum  . Huic legationi interuenit Thiadmarus [263 1Kb] ab Oriente  , uir discipline militaris peritissimus, uarius consilioque magnus, et qui calliditate ingenita [264 1Kb] multos mortales superaret. Hic superueniens legatis regis presentibus, interrogat, ubi  uellet exercitum [265 1Kb] castra metari [266 1Kb] . At ille iam suasus cedere Francis, accepit fiduciam, audiens de exercitu, credens ita esse. Thiadmarus uero ficte loquebatur; cum quinque enim [267 1Kb] tantummodo uiris uenerat [268 1Kb] . De numero autem legionum sciscitante [269 1Kb] duce, ad triginta fere legiones se producere [270 1Kb] , respondit [271 1Kb] ; et ita delusi legati regressi sunt ad regem. uicit uero eos calliditate sua Thiadmarus, quos ipse dux ferro uincere [272 1Kb] non potuit Heinricus. Nam antelucanum relictis castris [273 1Kb] Franci, unusquisque rediit [274 1Kb] in sua.

25. Rex autem profectus in Boioariam [275 1Kb] , dimicauit cum Arnulfo  , et ibi, ut quidam tradunt, uulneratus, reuertitur in patriam suam . Cumque se morbo sensisset laborare  pariter cum defectione prime fortune, uocat fratrem, qui eum uisitandi gratia aderat [276 1Kb] , quemque [277 1Kb] ita alloquitur: Sentio, inquit, frater, diutius me istam uitam tenere non posse, Deo, qui ordinauit ita [278 1Kb] , imperante grauique morbo id cogente. Quapropter considerationem tui habeto, et quod ad te maxime respicit, Francorum toto [279 1Kb] regno consulito [280 1Kb] , mei [281 1Kb] adtendendo fratris tui consilio. Sunt nobis, frater, copie exercitus congregandi atque ducendi, sunt urbes et arma cum regalibus insigniis, et omne quod decus regium deposcit, preter fortunam atque mores. Fortuna, frater, cum nobilissimis moribus Heinrico cedit, rerum publicarum secus Saxones summa est. Sumptis igitur his insigniis, lancea sacra [282 1Kb] , armillis aureis cum clamide,  et ueterum gladio regum ac diademate, ito [283 1Kb] ad Heinricum, facito pacem cum eo, ut eum federatum possis habere in perpetuum. Quid enim necesse est, ut cadat populus Francorum tecum coram eo? ipse enim uere rex erit et imperator multorum populorum. His dictis frater lacrimans se consentire respondit. Post hec autem rex ipse moritur, uir fortis et potens, domi militiaque [284 1Kb] optimus, largitate serenus, et  omnium uirtutum insigniis [285 1Kb] clarus; sepeliturque in ciuitate sua Wilinaburg [286 1Kb]  cum merore ac lacrimis omnium Francorum  .

26. Ut ergo Rex imperarat, Euurhardus [287 1Kb] adiit Heinricum, seque cum omnibus thesauris illi tradidit, pacem fecit, amicitiam promeruit, quam fideliter familiariterque usque in finem obtinuit. Deinde congregatis principibus et natu maioribus exercitus  Francorum in loco qui dicitur Fridisleri [288 1Kb]  , designauit eum regem coram omni populo Francorum atque Saxonum. Cumque ei offerretur unctio cum diademate a summo pontifice, qui eo tempore Hirigerus [289 1Kb] erat  , non spreuit, nec tamen suscepit: Satis, inquiens, michi est, ut pre maioribus meis [290 1Kb] rex dicar et designer, diuina annuente  gratia ac uestra pietate; penes meliores uero nobis unctio et diadema sit; tanto honore nos indignos arbitramur [291 1Kb] . Placuit itaque sermo iste coram uniuersa multitudine, et dextris in celum leuatis, nomen noui regis cum clamore ualido salutantes frequentabant.

27. Eo ordine rex factus Heinricus, perrexit cum omni comitatu suo ad pugnandum contra  Burghardum [292 1Kb] , ducem Alamannie [293 1Kb] . Hic cum esset bellator intolerabilis, sentiebat tamen, quia ualde prudens erat, congressionem regis sustinere non posse, tradidit semet ipsum ei cum uniuersis urbibus et populo suo [294 1Kb] . Et rebus prospere gestis, transiit inde in Boioariam, cui presidebat Arnulfus dux. Quo  comperto in presidio urbis que [295 1Kb] dicitur Raginesburg [296 1Kb] , obsedit eum. uidens autem Arnulfus, quia resistere regi non sufficeret, apertis portis, egressus est ad regem, tradito semet ipso [297 1Kb] cum omni regno suo. Qui honorifice ab eo susceptus, amicus regis appellatus est. Rex autem de die in  diem [298 1Kb] proficiens et crescens, robustior maiorque ac clarior pollebat. Cumque regnum sub antecessoribus suis ex omni parte confusum ciuilibus atque externis bellis colligeret [299 1Kb] , pacificaret et adunaret, signa mouit contra Galliam et Lotharii regnum.

28. Lotharius enim erat filius Hluthowici [300 1Kb] imperatoris, a magno Karolo nati; huic erant fratres Karolus et Hluthowicus. Karolo Aequitanie [301 1Kb] et Wascanorum [302 1Kb] cessere regiones, terminum habens [303 1Kb] ab occidente Barcillonam [304 1Kb] , Hispanie [305 1Kb] urbem, ab aquilone Brittanicum mare et ad [306 1Kb] meridiem iuga Alpium, ad orientem uero Masam [307 1Kb] fluuium. Inter Masam [308 1Kb] uero fluuium et Renum [309 1Kb] Lothario regnum cessit. Hluthowico [310 1Kb] autem a Reno usque ad fines Illirici [311 1Kb] et Pannonie, Adoram   quoque [312 1Kb] fluuium et terminos [313 1Kb] Danorum imperium erat. Sub his fratribus bellum famosum actum est in Phontinith [314 1Kb] , antequam hec diuisio regni fieret. Postea uero facta inuiolabiliter mansit, quousque iure hereditario hec regna omnia cederent Karolo  , huius Lotharii [315 1Kb] proauo, de quo supra  mentionem fecimus.

29. Hunc quidam ex orientalibus Francis adiens, nomine Oda, uir fortis et prudens, egitque [316 1Kb] consilio suo, ut cum Danis bene pugnaretur, qui iam multis annis Karoli regnum [317 1Kb] uexabant, unaque die ex eis ad centum milia cederentur  . Ex hoc ille Oda clarus et insignis habitus et a rege secundus significatus, cum ad eum uenerit uno tantum  seruulo comite contentus [318 1Kb] . Moriens autem Karolus, iussit Odonem memorem beneficii sui [319 1Kb] fore, et misericordiam sibi prestitam filio, si nasceretur, non negaret. Nam filius ei tunc non erat [320 1Kb] , sed regina pregnans fuit  ; cumque post mortem patris filius nasceretur, Oda eum et regno pariter et  nomine paterno declarauit [321 1Kb] . Sed Arnulfus imperator, qui seniorem  Karolum Germania expulit [322 1Kb] , post mortem eius [323 1Kb] omne regnum ipsius [324 1Kb] sibi uendicauit. Huic Oda et [325 1Kb] diadema et sceptrum et cetera regalia ornamenta obtulit  , imperiumque domini sui gratia [326 1Kb] imperatoris Arnulfi obtinuit. Unde usque hodie certamen est de regno Karolorum stirpi et posteris Odonis [327 1Kb] , concertatio quoque regibus Karolorum et orientalium Francorum super regno Lotharii.

30. Ob quod Heinricus rex mouit castra contra Karolum, eiusque sepius fudit exercitum  , iuuitque uirum fortem fortuna. Nam Huga [328 1Kb] cuius pater Rodberhtus [329 1Kb] ,  filius Odonis, ab exercitu Karoli occisus est  , misit, et dolo eum  cepit  , posuitque in custodia publica, donec uitam finiret. Heinricus autem rex audiens casum [330 1Kb] Karoli, dolebat, humaneque mutabilitatis communem [331 1Kb] admiratus est fortunam, quia non minori claruit religiositate quam armorum uirtute. Iudicauitque [332 1Kb] abstinere quidem ab armis, uerum potius arte superaturos sperauit Lotharios  , quia gens uaria erat et artibus assueta, bellis prompta mobilisque ad rerum nouitates. Eo tempore erat quidam de Lothariis nomine Cristianus [333 1Kb] , qui uidens regi cuncta prospere procedere, quesiuit, quomodo maiori gratia apud regem honoraretur; et [334 1Kb] simulata infirmitate, uocauit ad se Isilberhtum [335 2Kb]  , cui principatus regionis paterna successione cessit  , cepitque eum arte, et sub custodia regi Heinrico  transmisit. Erat autem Isilberhtus nobili genere ac familia antiqua natus. Quem rex satis letus suscepit, quia per ipsum solum totum Lotharii regnum se habiturum arbitratus est. Deinde uidens adolescentem ualde industrium, genere ac potestate, diuitiis quoque clarum, liberaliter eum cepit habere, ac [336 1Kb] postremo desponsata sibi filia, nomine Gerberga  ,  affinitate [337 1Kb] pariter cum amicitia iunxit eum [338 1Kb] sibi, sublegato [339 1Kb] omni ei Lotharii regno.

31. Genuit quoque ei et alios filios clara et nobilissima ac singularis prudentie regina, nomine Mahthilda [340 1Kb] , primogenitum mundi amorem [341 1Kb] , nomine Oddonem, secundum patris nomine insignitum, uirum fortem et industrium Heinricum, tertium quoque nomine Brunonem, quem pontificis summi ac ducis magni uidimus officium gerentem  . Ac ne quis eum culpabilem super hoc dixerit, cum Samuhelem [342 1Kb] sanctum [343 1Kb] et alios plures sacerdotes pariter legamus et iudices. Aliam quoque genuit [344 1Kb]  filiam, que nupserat Hugoni duci. Erat namque ipsa domina [345 2Kb] regina [346 1Kb] filia Thiadrici [347 1Kb] , cuius fratres erant Widukind, Immed et Reginbern.  Reginbern [348 2Kb] autem ipse erat, qui pugnauit contra Danos, multo tempore Saxoniam uastantes, uicitque eos, liberans patriam ab illorum incursionibus usque in hodiernum [349 1Kb] diem [350 1Kb] ; et hi erant stirpis magni ducis Widukindi, qui bellum potens [351 1Kb] gessit contra magnum Karolum per triginta ferme annos.

32.  Cumque iam ciuilia bella cessarent, iterum Ungarii totam Saxoniam percurrentes, urbes et oppida incendio tradiderunt, et tantam cedem ubique egerunt [352 1Kb] , ut ultimam depopulatiotionem comminarent [353 1Kb] . Rex autem erat in presidio urbis que dicitur Werlaon  . Nam rudi adhuc militi et bello publico insueto contra tam seuam gentem non credebat. Quantam autem stragem fecerint [354 1Kb] illis diebus, aut quanta monasteria succenderint,  melius iudicauimus [355 1Kb] silere, quam calamitates nostras [356 1Kb] uerbis quoque iterare. Contigit autem, quendam ex principibus Ungariorum capi uinctumque ad regem duci. Ungarii uero ipsum in tantum dilexerunt [357 1Kb] , ut pro redemptione illius [358 1Kb] innumera auri et argenti pondera offerrent. Rex autem spernens aurum, expostulat pacem, tandemque  obtinuit, ut reddito captiuo cum aliis muneribus, ad nouem annos pax firmaretur [359 1Kb] .

33. Quando [360 1Kb] uero rex Renum transierat ad dilatandum super Lotharios imperium suum, occurrit ei legatus Caroli, et salutato eo [361 1Kb] uerbis humillimis: Dominus meus, inquit, Karolus, regia quondam potestate preditus, modo priuatus, misit me ad te demandans quia nichil ei ab inimicis circumuento iocundius, nichil dulcius esse possit, quam de tui magnifici profectus gloria aliquid audire, fama uirtutum tuarum consolari. Et hoc tibi signum fidei et ueritatis transmisit; protulitque de sinu manum pretiosi martiris Dyonysii [362 1Kb] , auro gemmisque inclusam. Hoc, inquit, habeto pignus federis perpetui et amoris uicarii. Hanc partem unici solatii Francorum  Galliam inhabitantium, postquam nos deseruit insignis martir uitus ad nostram perniciem, uestramque perpetuam pacem Saxoniam uisitauit, communicare tecum maluit. Neque enim postquam translatum est corpus eius [363 1Kb] a nobis, ciuilia uel externa cessauere bella; eodem quippe anno Dani et Northmanni [364 1Kb] regionem nostram inuaserunt  . Rex autem munus diuinum cum omni gratiarum actione suscipiens, prosternitur reliquiis sanctis, et deosculans eas, summa ueneratione ueneratus est.

34. Inclitus uero martir, de quo legatus Caroli disseruit, erat in Licia [365 1Kb] prouincia nobili natus familia, sed pagana  . Quem pater presidi prouincie ualeriano presentauit, eumque ipse [366 1Kb] preses ad inmolandum simulacris cegit; sed [367 1Kb] interea manum  perdidit, et oratione ipsius iterum sanam recepit. Brachia tortoribus aruerunt, sed meritis martiris restituta [368 1Kb] sunt eis. uidens autem pater, quia tormenta irrisit, domum reduxit, cubiculo omnibus deliciis affluenti reclusit. Ibi cum archana quedam Hylas [369 1Kb] ---sic enim uocabatur pater eius---conspiceret, cecus efficitur. Et coactus idolis abrenunciauit, Christum confessus est. Illuminatus autem per merita filii sui uiti, Christum negauit, et filium interficere quesiuit. Monitu angelico atque ductu Modestus, iam grauior pedagogus, puerum sumit, mare nauigat [370 1Kb] , ad Siler fluuium peruenit. Ibi sub arbore quadam requiescentes, uacant orationibus, aquilis uictum cotidianum [371 1Kb] ministrantibus [372 1Kb] . Populis  eum [373 1Kb] uisitantibus puer predicat Christum, plures conuertit, plures baptismum suscipere fecit.  Post hec a Diocletiano cesare uocatus Romam proficiscitur, et filio imperatoris per orationem [374 1Kb] uiti a demonio purgato, thura [375 1Kb] diis offerre cogitur. Illi [376 1Kb] uero durius [377 1Kb] imperatori respondente, bestiis proiicitur, nec leditur. Deinde in medium clibani ardentis iactatur, et [378 1Kb] angelo flammas sedante, illesus egreditur. uinculorum ingenti ferro oneratus carceri traditur, sed ibi a Domino et multitutudine angelorum uisitatur. Postremo tormento quod catasta dicitur cum Modesto et quadam nobili femina Crescentia figitur, et fractis omnibus membrorum motibus, a Christo consolatur. Nam fulmine celi tortores tacti et tonitru [379 1Kb] ingenti perterriti, ab eo fugantur; subitoque repertus est [380 1Kb] in loco [381 1Kb] , ubi prius orationi uacabat, angelo Domini ibi eum  restituente, et ultima oratione celebrata, animas celo tradiderunt. Corpora uero Florentia quedam illustris femina terre tradidit in eodem loco, qui dicitur Marianus. Eius ultimam orationem tue glorie significare curaui, ut inde sumas [382 1Kb] , quo eius amore ardeas, et ardore ipsius amoris perpetuum eius patrocinium merearis. Domine, inquit, Iesu Christe [383 1Kb] , fili Dei uiui, perfice desiderium cordis eorum [384 1Kb] , et libera eos ab omnibus inpedimentis huius seculi, et perduc eos ad gloriam tuam, qui pro me glorificant te, et uolunt gloriari de mei martirii passione [385 1Kb] . Hanc uocem subsecuta est sponsio diuine promissionis [386 1Kb] , rata et firma esse omnia que rogasset. Post multa uero  tempora Romam ueniens quidam, Fulradus [387 1Kb] nomine, et ibi gesta  legens pretiosi martiris, notauit locum sepulcri; ueniensque leuauit reliquias sacras, et collocauit [388 1Kb] eas in pago Parisiaco. Inde regnante Hluthowico imperatore, translate sunt in Saxoniam, et ut legatus Karoli confessus est, ex hoc res Francorum ceperunt minui, Saxonum uero crescere, donec [389 1Kb] dilatate ipsa sua iam [390 1Kb] magnitudine laborant, ut uidemus in amore mundi et totius orbis capite, patre tuo, cuius potentie maiestatem non solum Germania, Italia atque Gallia, sed tota fere Europa non sustinet. Colito itaque tantum [391 1Kb] patronum, quo adueniente, Saxonia ex serua facta est libera et ex tributaria multarum gentium domina. Neque  enim talis ac tantus summi Dei [392 1Kb] amicus tui gratia indiget, nos uero famuli ipsius indigemus. Unde ut eum possis habere intercessorem apud celestem  imperatorem, habeamus [393 1Kb] te aduocatum [394 1Kb] apud terrenum regem, tuum scilicet patrem atque fratrem.

35. Igitur Heinricus rex accepta pace ab Ungariis ad nouem annos, quanta prudentia uigilauerit in munienda patria et in expugnando barbaras nationes, supra nostram est uirtutem edicere, licet [395 1Kb] omnimodis non oporteat taceri. Et primum quidem ex agrariis militibus nonum quemque eligens, in urbibus habitare fecit [396 1Kb] , ut ceteris confamiliaribus suis octo habitacula extrueret, frugum omnium tertiam partem exciperet seruaretque; ceteri uero octo seminarent et meterent frugesque colligerent nono, et suis eas locis reconderent. Concilia et omnes conuentus atque conuiuia in urbibus uoluit  celebrari; in quibus extruendis die noctuque operam dabant, quatinus in pace discerent, quid contra hostes in necessitate facere debuissent [397 1Kb] . uilia aut nulla [398 1Kb] extra urbes fuere menia. Tali lege ac disciplina cum ciues assuefaceret, repente irruit super Slauos qui dicuntur Heueldi [399 1Kb]  , et multis eos preliis fatigans [400 1Kb] , demum hieme asperrima castris super glaciem positis, cepit urbem que [401 1Kb] dicitur Brennaburg [402 1Kb] , fame, ferro, frigore. Cumque illa urbe potitus omnem regionem [403 1Kb] , signa uertit contra Dalamantiam, aduersus quam iam olim reliquit ei pater militiam; et obsidens urbem que dicitur Gana [404 1Kb]  , uicesima tandem die cepit eam. Preda urbis militibus tradita, puberes omnes [405 1Kb] interfecti, pueri ac puelle captiuitati  seruate [406 1Kb] . Post hec Pragam adiit [407 1Kb] cum omni exercitu, Bemiorum [407* 1Kb] urbem, regemque eius in deditionem accepit; de quo quedam mirabilia predicantur, que quia non probamus, silentio tegi iudicamus  . Frater tamen erat Bolizlaui [408 1Kb] , qui  quamdiu uixit, imperatori fidelis et utilis mansit. Igitur rex Bemias tributarias [409 1Kb] faciens, reuersus est in Saxoniam.

36. Cumque uicine gentes a rege Heinrico facte  essent tributarie, Apodriti [410 1Kb] , Wilti [411 1Kb] , Heuelli [412 1Kb] , Dalamanci [413 1Kb] , Bemi, Redarii  , et pax esset, Redarii defecerunt a fide, et congregata multitudine, inpetum fecerunt in urbem que dicitur Wallisleuu [414 1Kb]  , ceperuntque eam, captis et interfectis omnibus habitatoribus eius, innumerabili uidelicet multitudine. Quo facto omnes barbare nationes erecte, iterum rebellare ause sunt. Ad quarum ferocitatem reprimendam traditur exercitus cum presidio militari Bernhardo, cui ipsa Redariorum prouincia erat sublegata [415 1Kb] , additurque legato collega [416 1Kb] Thiatmarus, et iubentur urbem obsidere que dicitur Lunkini [417 1Kb]  . Quinto obsidionis die uenere custodes, exercitum barbarorum [418 1Kb] non longe esse adnuntiantes [419 1Kb] , et quia nocte contigua inpetum  in castra facere decreuissent. Cumque plures eadem confirmarent, populus fidem paribus dabat dictis; et cum conuentus [420 1Kb] esset populi [421 1Kb] circa tentoria legati [422 1Kb] , eadem hora, collega dictante, precepit, ut per totam noctem parati essent, ne qua forte irruptio [423 1Kb] barbarorum in castra fieret. Cum autem dimissa esset multitudo, in castris uariauere mestitia pariter [424 1Kb] atque letitia, aliis bellum formidantibus, aliis autem desiderantibus; et pro qualitate morum inter spem metumque uersabantur bellatores [425 1Kb] . Interea dies transit, et nox solito tenebrosior cum ingenti pluuia adest nutu diuino, quatinus consilium pessimum inpediretur [426 1Kb] barbarorum. Ut ergo iussum est, tota nocte illa armati erant Saxones, et primo diluculo dato signo [427 1Kb] , sacramentoque  accepto [428 1Kb] , primum ducibus, deinde unusquisque alteri operam suam sub iuramento promittebat ad presens bellum  . Orto autem sole,---nam post pluuiam clara redit [429 1Kb] serenitas---erectis signis procedebant castris [430 1Kb] ; in prima quidem fronte legatus in barbaros inpetum faciens. Sed cum pauci non preualerent aduersus innumerabiles, reuersus est ad exercitum, referens, quia barbari non plures haberent equites [431 1Kb] , peditum uero innumerabilem  multitudinem, et nocturna pluuia in tantum inpeditam, ut uix [432 1Kb] ab equitibus coacti ad pugnam procederent. Igitur sole cadente in humida uestimenta barbarorum, fumum ascendere fecit usque in celum, spem fiduciamque prestans Dei populo [433 1Kb] , cuius faciei claritas atque serenitas circumfulsit illos. Igitur dato signo, et exhortante legiones legato, cum clamore ualido irruunt in hostes. Cumque nimia densitate iter pertranseundi hostes non pateret, dextra leuaque ferro erumpentes, quoscumque a sociis secernebant [434 1Kb] , neci dabant. Cumque [435 1Kb] iam bellum grauaretur [436 1Kb] , et multi hinc atque inde caderent, et adhuc barbari ordines tenerent, legatus collegam, ut legionibus auxilio esset, expostulat. Ille uero prefectum cum  quinquaginta armatis lateri [437 1Kb] hostili inmisit, et ordines conturbauit; ex hoc cedi [438 1Kb] fugeque tota die hostes patebant. Cum ergo per omnes agros cederentur, ad urbem uicinam fugere temptabant. Collega autem hoc eis precauente, proximum mare  ingressi sunt, et ita factum est, ut omnis illa nimia multitudo aut gladio consumeretur aut in mari mergeretur. Nec peditum ullus superfuit, equitum rarissimus, deponiturque bellum cum casu omnium aduersariorum. Ingens interea oritur letitia ex recenti [439 1Kb] uictoria, dum omnes laudant duces, unusquisque uero militum predicat alium [440 1Kb] , ignauum quoque, ut in tali fortuna solet fieri. Postera [441 1Kb] autem luce mouent signa urbi prefate, urbani uero arma deponunt, salutem tantummodo  deposcunt ac merentur. Inermes igitur urbe egredi [442 1Kb] iussi; seruilis autem conditio et omnis pecunia cum uxoribus et filiis et omni suppellectili barbarorum regis [443 1Kb] captiuitatem subibant. Ceciderunt etiam ex nostris in illo prelio duo [444 1Kb] Liutharii [445 1Kb]  et alii nobiles uiri nonnulli. Igitur legatus cum collega et aliis principibus Saxoniam uictores reuersi, honorifice a rege sunt suseepti satisque laudati, qui paruis copiis, diuina fauente clementia, magnificam perpetrauerint uictoriam. Nam fuere qui dicerent, barbarorum ducenta milia cesa. Captiui [446 1Kb] omnes postera die [447 1Kb] , ut promissum habebant, obtruncati.

37. Itaque recentis uictorie letitiam augebant nuptie regales, que eo tempore magnifica largitate  celebrabantur [448 1Kb] . Nam rex dedit filio suo Oddoni coniugem filiam Ethmundi  regis Anglorum, sororem Adalstani, que genuit ei filium nomine  Liudulfum, uirum magnum, meritoque omnibus populis carum, filiam quoque nomine Liudgardam [449 1Kb] , que nupserat Conrado Francorum duci.

38. Rex autem cum iam militem haberet equestri prelio probatum, contra antiquos hostes, uidelicet Ungarios, presumpsit inire certamen. Et  conuocato [450 1Kb] omni populo, tali oratione [451 1Kb] eos est [452 1Kb] affatus: Olim ex omni parte confusum a quantis periculis imperium [453 1Kb] uestrum modo sit liberum, uos ipsi melius nostis, qui ciuilibus discordiis et externis bellis totiens attriti laborabatis. At nunc, propitia nobis summa diuinitate [454 1Kb] , nostro labore, uestra [455 1Kb] uirtute, pacatum collectumque cernitis, barbaros superatos et seruituti subiectos. Quod superest, necesse habemus, ut contra communes  hostes Auares pariter [456 1Kb] consurgamus. uos hucusque, filios filiasque uestras expoliaui, et erarium eorum repleui; nunc templa templorumque ministros ut expoliem cogor, absque nudis corporibus nulla nobis alia remanente pecunia. Consulite igitur uobis ipsis, et quid super hac re nobis sit faciendum, eligite. Thesaurum diuinis officiis sanctificatum tollamne [457 1Kb] , et dabo pro nostra redemptione Dei inimicis? an certe addam cultui diuino pecunie [458 1Kb] honorem, ut ab [459 1Kb] ipso potius redimamur, qui uere noster extat creator pariter et [460 1Kb] redemptor? Ad hec populus leuauit uoces in celum, inquiens, se a Deo uiuo et uero redimi omnimodis desiderare, quia fidelis et iustus sit in omnibus uiis suis et sanctus in omnibus operibus suis. Operam suam deinde promittens  regi [461 1Kb] contra gentem acerrimam [462 1Kb] , dextris in celum eleuatis, pactum firmauit. Tali itaque pacto cum populo peracto, dimisit rex multitudinem. Post hec legati Ungariorum adierunt regem pro solitis muneribus; sed ab eo spreti, in terram suam uacui sunt [463 1Kb] reuersi. Hec audientes [464 1Kb] Auares, nichil morati [465 1Kb] cum graui hostilique manu festinant intrare Saxoniam. Et iter agentes per [466 1Kb] Dalamantiam, ab antiquis opem petunt amicis. Illi uero scientes, eos festinare ad Saxoniam, Saxonesque [467 1Kb] ad pugnandum cum eis [468 1Kb] paratos, pinguissimum pro munere eis [469 1Kb] proiiciunt canem. Et cum non esset iniuriam uindicandi locus ad aliam pugnam festinantibus, cum ridiculosa satis uociferatione longius prosecuntur amicos. Igitur quam potuerunt  repentino  impetu intrant fines Thuringorum, illam totam terram hostiliter peruagantes [470 1Kb] , ibique diuisis sociis, alii ad occidentem pergebant  ab occidente et meridie Saxoniam querentes intrare. Sed [471 1Kb] Saxones pariter cum Thuringis congregati, inito cum eis certamine, cesis ducibus, ceteros illius exercitus occidentalis [472 1Kb] per totam illam regionem errare fecerunt. Quorum alii fame consumpti, alii [473 1Kb] frigore dissoluti, alii autem cesi uel capti, ut digni erant, miserabiliter perierunt. Qui autem in oriente remansit exercitus, audiuit de sorore regis que nupserat Widoni  Thuringo [474 1Kb] ---erat namque illa [475 1Kb] ex concubina nata---, quia uicinam urbem [476 1Kb] inhabitaret [477 1Kb] et multa pecunia ei esset auri et argenti. Unde tanta ui urbem obpugnare [478 1Kb] ceperunt, ut nisi nox uisum pugnantibus inpediret, urbem caperent. Ea uero nocte audientes de casu sociorum regisque super eos aduentu cum  ualido exercitu---nam castra metatus est rex iuxta locum qui dicitur Riade [479 1Kb]  , timore perculsi [480 1Kb] , relictis castris, more suo igne fumoque ingenti agmina diffusa collegerunt. Rex uero postera die producens exercitum, exhortatus est, ut spem suam diuine clementie committerent, diuinum sibi auxilium quemadmodum in aliis preliis adesse non dubitarent; communes omnium hostes esse Ungarios; ad uindictam patrie parentumque solummodo cogitarent; hostes cito [481 1Kb] terga uertere uidissent, si uiriliter certando persisterent. His optimis uerbis erecti [482 1Kb] milites, imperatoremque in primis mediis et ultimis uersantem uidentes, coramque eo angelum---hoc enim uocabulo effigieque signum maximum erat insignitum  , acceperunt fiduciam magnamque  constantiam. Rex uero ueritus est, quemadmodum euenit, ut hostes, uiso milite armato, fuge statim indulsissent; misit legionem Thuringorum cum raro milite armato, ut inermes prosequerentur, et usque ad exercitum protraherentur [483 1Kb] . Actumque est ita; sed nichilominus uidentes exercitum armatum, fugerunt [484 1Kb] , ut per octo milliaria [485 1Kb] uix pauci cederentur uel [486 1Kb] caperentur. Castra uero inuasa, et omnis captiuitas liberata est.

39. Rex uero uictor reuersus, modis omnibus gratiarum actiones diuino honori, ut dignum erat,  soluebat pro uictoria de hostibus sibi diuinitus concessa; tributumque [487 1Kb] , quod hostibus dare consueuit, diuino cultui mancipauit et largitionibus pauperum deseruire constituit. Deinde pater patrie, rerum dominus imperatorque ab exercitu appellatus  , famam potentie uirtutisque cunctis gentibus et regibus [488 1Kb] longe lateque diffudit. Unde et aliorum regnorum proceres eum adierunt, gratiamque in conspectu eius inuenire querentes, fidem talis ac tanti uiri probatam habentes dilexerunt. Inter quos Hiriberhtus [489 1Kb] gener Hugonis  , cum ei aduersaretur Rodulfus [490 1Kb] , contra ius fasque omne rex constitutus, ut ei [491 1Kb] apud dominum suum pro [492 1Kb] presidio esset, supplicauit. Ipse enim rex talis erat, qui nichil negaret amicis. Perrexit igitur [493 1Kb] Galliam  rex, regem alloquitur, et perfecto negotio, reuersus est in Saxoniam. Cumque esset in exaltando gentem suam, rarus fuit aut nullus nominatorum uirorum in omni [494 1Kb] Saxonia, quem preclaro munere aut officio uel aliqua questura non promoueret. Et cum ingenti polleret prudentia sapientiaque, accessit et moles corporis, regie dignitati omnem addens decorem. In exercitiis quoque ludi [495 1Kb] tanta eminentia superabat omnes, ut terrorem ceteris ostentaret. In uenatione [496 1Kb] tam acerrimus [497 1Kb] erat, ut una uice [498 1Kb] quadraginta aut eo amplius feras caperet; et licet in conuiuiis satis iucundus esset, tamen nichil regalis discipline minuebat; tantum enim fauorem [499 1Kb] pariter et timorem militibus infundebat [500 1Kb] , ut etiam ludenti non crederent ad aliquam lasciuiam se dissoluendum  [501 1Kb]

40.  Cum autem omnes in circuitu nationes subiecisset, Danos, qui nauali latrocinio Fresones incursabant, cum exercitu adiit uicitque, et tributarios faciens, regem eorum [502 1Kb] nomine Chnubam [503 2Kb]  baptismum percipere fecit. Perdomitis itaque cunctis circumquaque gentibus, postremo Romam proficisci statuit, sed infirmitate correptus iter intermisit.

41. Cumque se iam grauari [504 1Kb] morbo sensisset, conuocato omni populo, designauit filium suum Oddonem  regem, ceteris quoque filiis predia cum thesauris distribuens; ipsum uero Oddonem, qui maximus et optimus fuit, fratribus et omni Francorum imperio prefecit . Testamento itaque legitime facto, et rebus omnibus rite compositis, defunctus est ipse rerum dominus et regum maximus Europe, omni uirtute animi corporisque nulli secundus, relinquens filium [504* 1Kb] sibi ipsi maiorem [505 1Kb] , filioque magnum latumque imperium,  non a [506 1Kb] patribus sibi relictum, sed per semetipsum adquisitum et a solo Deo concessum.  Erant autem dies quibus regnauit 16 anni  , uite autem fere 60. Translatum est autem [507 1Kb] corpus eius a filiis suis in ciuitatem que [508 1Kb] dicitur Quidilingaburg [509 1Kb] , et sepultum in basilica sancti Petri ante altare cum planctu et lacrimis plurimarum gentium.


 EXPLICIT [510 1Kb] LIBER PRIMUS.



[LIBER II.]



INCIPIT SECUNDUS GESTARUM RERUM SAXONICARUM. AD DOMINAM MATHILDAM IMPERATORIS FILIAM LIBRI SECUNDI INCIPIT PRAEPHATIO [511 1Kb] .


 Ingens opus cepturus, uel certe iteraturus---nam magna ex [512 1Kb] parte peractum est---tua gratia fulciatur, que domina esse dinosceris [513 1Kb] iure totius Europe; quamquam in Africam [514 1Kb] Asiamque patris  tui iam [515 1Kb] potestas protendatur. Spero enim, quicquid in eo inuenitur minus idoneum, gloriosa tue clementie lenitate subleuetur, permaneatque ea deuotione dedicatum, qua est conscripum [516 1Kb] .


 EXPLICIT PRAEPHATIO [517 1Kb] .



INCIPIUNT CAPITULA.


     1. De conuentu populi ad Aquasgrani palatii et electione noui regis eiusque uictoria [518 1Kb] .
    2. De ministerio regali et de principibus eius.
    3. De bello contra Bolizlauum facto.
    4. De expeditione regis in barbaras nationes.
     5. De Ungariis.
    6. De intestinis bellis.
    7. De reliquiis Innocentii martyris.
    8. De Arnulfo Boioariorum duce.
    9. De Sifrido et Thancmaro regis filio.
    10. De dissensione et legum uarietate.
    11. De Thancmaro et Euurhardo [519 1Kb] et Heinrico, et bellis ciuilibus [520 1Kb] .
    12. De Heinrico fratre regis.
    13. De Euurhardo, qualiter ueniam promeretur.
    14. Item de Ungariis, qualiter non sine suo graui uulnere recedunt.
    15. Qualiter Heinricus ardet cupiditate regnandi.
    16. De Hisbertho [521 1Kb] Lothariorum duce.
     17. De bello Biertanico.
    18. Qualiter Dadi milites Heinrici callide ad regem conuertit [522 1Kb] .
    19. Heinricus reuertitur in Saxoniam et uictus a rege discedit.
    20. Qualiter barbari Geronem interficere querunt,  et multis diebus bellum protraxerunt.
    21. De Slauo qui a rege Heinrico relictus erat.
    22. Qualiter exercitus regis contra Heinricum ducitur.
    23. De Immone et Hisbertho.
     24. De Euurhardo et Hisbertho.
    25. De pontificibus Frithurico et Rothardo.
    26. De nece ducum Euurhardi et Hisberthi.
    27. Item de Immone.
    28. De nepotibus Isberthi et Ansfrido et Arnaldo.
    29. Qualiter Heinricus ueniam promeretur.
    30. De Gerone preside.
    31. Item de Heinrico [523 1Kb] , qualiter multi cum eo aduersus regem coniurabant.
    32. De portentis.
    33. De Oddone Lothariorum preside [524 1Kb] .
    34. De Berhtaldo Arnulfi fratre.
    35. Qualiter Hugonem armis alterum edomuit.
    36. De concordia fratrum, et moribus eorum et habitu.
     37. De persecutione monachorum.
    38. De Hathumaro [525 1Kb] abbate.
    39. De Luthuwico rege et filiis eius.
    40. De obsidibus [526 1Kb] Bolizlaui.
    41. De obitu Edidis regine.

 EXPLICIUNT [527 1Kb] CAPITULA.





INCIPIT LIBER SECUNDUS [528 1Kb]


 1. Defuncto itaque patre patrie et regum maximo optimo [529 1Kb] Heinrico , omnis populus Francorum atque Saxonum iam olim designatum regem a patre, filium eius Oddonem, elegit sibi in principem; uniuersalisque electionis notantes locum iusserunt esse [530 1Kb] ad Aquasgrani palatii [531 1Kb] . Est autem locus ille proximus Iulo  , a conditore Iulio Cesare cognominato. Cumque illo uentum esset, duces ac prefectorum [532 1Kb] principes cum cetera principum [533 1Kb] militum [534 1Kb] manu congregati in sixto [535 1Kb]  , basilice magni Karoli coherenti, collocarunt nouum ducem in solio ibidem constructo, manus ei [536 1Kb] dantes, ac fidem pollicentes, operamque suam contra [537 1Kb] omnes inimicos spondentes, more suo fecerunt eum regem. Dum ea geruntur a  ducibus ac cetero magistratu, pontifex maximus cum uniuerso sacerdotali ordine et omni plebe infra in basilica [538 1Kb] prestolabatur processionem noui regis. Quo procedente, pontifex obuius leua sua dextram tangit regis, suaque dextra [539 1Kb] lituum gestans, linea indutus, stola planetaque [540 1Kb] infulatus, progressusque in medium usque fani subsistit [541 1Kb] ; et reuersus ad populum, qui circumstabat [542 1Kb] ---nam [543 1Kb] erant deambulatoria infra supraque in illa basilica in rotundum facta  ---quo ab omni populo cerni posset [544 1Kb] : En, inquit, adduco uobis a Deo electum, et a domino rerum Heinrico olim designatum, nunc uero a cunctis principibus regem factum Oddonem; si uobis ista electio placeat, dextris in celum leuatis significate. Ad hec omnis populus dextras in excelsum  [545 1Kb] leuans, cum clamore ualido imprecati sunt prospera nouo [546 1Kb] duci. Proinde processit [547 1Kb] pontifex cum rege, tunica stricta more Francorum induto [548 1Kb] , pone [549 1Kb] altare, super quod insignia regalia posita erant, gladius cum balteo, clamis cum armillis, baculus cum sceptro ac diadema [550 1Kb] . Eo quippe tempore erat summus pontifex nomine Hildiberhtus [551 1Kb] , Franco genere, monachus professione, nutritus uel doctus in uuldo monasterio, et ad id honoris merito progrediens, ut pater eiusdem loci constitueretur, deinde summi pontificatus Mogontiace [552 1Kb] sedis fastigium  promeruisset. Hic erat uir mire sanctitatis, et preter naturalem animi sapientiam, litterarum [553 1Kb] studiis satis clarus. Qui inter cetera gratiarum dona spiritum prophetie accepisse predicatur. Et cum questio esset pontificum in consecrando rege, Treuerensis  uidelicet et colonie Agrippine---illius, quia antiquior sedes esset, et tamquam a beato Petro apostolo [554 1Kb] fundata; istius uero, quia ad [555 1Kb] eius diocesim pertineret locus; et ob id sibi conuenire arbitrati sunt huius consecrationis honorem---cessit tamen uterque eorum Hildiberthi cunctis note almitati. Ipse autem accedens ad altare, et sumpto inde gladio cum balteo, conuersus ad regem ait: Accipe, inquit, hunc [556 1Kb] gladium, quo eiicias omnes Christi aduersarios, barbaros et malos  christianos, auctoritate diuina tibi tradita, omni potestate totius imperii Francorum, ad firmissimam pacem omnium christianorum. Deinde sumptis [557 1Kb] armillis ac clamide, induit eum: His cornibus, inquit, humitenus [558 1Kb] demissis [559 1Kb] monearis, quo zelo fidei ferueas, et in pace tuenda perdurare [560 1Kb] usque in finem debere. Exinde sumpto sceptro haculoque: His signis, inquit, monitus, paterna castigatione subiectos corripias, primumque Dei ministris, uiduis ac pupillis manum misericordie porrigas; numquamque de capite tuo oleum miserationis deficiat, ut in presenti et in futuro sempiterno premio coroneris. Perfususque ilico [561 1Kb] oleo sancto et coronatus diademate aureo ab ipsis pontificibus Hildiberhto et Wicfrido [562 1Kb]  , ac omni legitima consecratione completa, ab eisdem  pontificibus ducitur ad solium, ad quod per cocleas adscendebatur, et erat inter duas marmoreas mire pulchritudinis columpnas constructum, unde ipse omnes uidere et ab omnibus ipse uideri posset.

2. Diuina deinde laude dicta, sacrificioque sollempniter celebrato, descendebat rex ad palatium, et accedens ad mensam marmoream regio apparatu ornatam, resedit cum pontificibus et omni populo; duces uero ministrabant. Lothariorum dux Isilberhtus, ad cuius potestatem locus ille pertinebat, omnia  procurabat, Euurarhdus mense preerat, Herimannus [563 1Kb] Franco pincernis [564 1Kb] , Arnulfus equestri ordini et eligendis locandisque castris preerat. Sigifridus [565 1Kb] uero, Saxonum optimus et a rege secundus, gener quondam regis, tunc uero affinitate [566 1Kb] coniunctus  , eo tempore procurabat Saxoniam  , ne qua hostium interim irruptio accidisset, nutriensque iuniorem Heinricum secum tenuit. Rex autem post hec unumquemque principum iuxta munificentiam regalem congruenti sibi munere honorans, cum omni hilaritate dimisit multitudinem.

3. Interea barbari  ad nouas res moliendas deseuiunt, percussitque Bolizlau [567 1Kb] fratrem suum  , uirum christianum et, ut ferunt, Dei cultura religiosissimum, timensque sibi uicinum subregulum,  eo quod paruisset imperiis Saxonum, indixit ei bellum. Qui misit in Saxoniam ad expostulanda sibi auxilia. Mittitur autem [568 1Kb] ei Asic [569 1Kb] cum legione Mesaburiorum [570 1Kb] et ualida manu Hassiganorum [571 1Kb]  , additurque ei exercitus Thuringorum. Erat namque illa legio collecta ex latronibus. Rex quippe Heinricus cum esset satis seuerus extraneis, in omnibus causis erat clemens ciuibus; unde quemcumque uidebat furum aut latronum [572 1Kb]  manu fortem et bellis aptum, a debita pena ei parcebat, collocans in suburbano [573 1Kb] Mesaburiorum, datis agris atque armis, iussit ciuibus quidem parcere, in barbaros autem, in [574 1Kb] quantum auderent, latrocinia exercerent. Huiuscemodi ergo hominum collecta multitudo plenam in expeditionem produxit  legionem. Bolizlau autem audiens de exercitu Saxonico, et quia Saxones seorsum, et [575 1Kb] seorsum Thuringi irent contra se, diuisis et ipse sociis, sicuti erat acerrimus [576 1Kb] consilio, utroque [577 1Kb] exercitui [578 1Kb] occurrere disposuit. At Thuringi ut hostes inprouise sibi [579 1Kb] occursitare uiderunt, fuga periculum deuitauerunt. Asic [580 1Kb] autem cum Saxonibus et ceteris auxiliariis nichil cunctatus in hostes ruit, maximamque  partem ex eis armis fudit [581 1Kb] , ceteros fugere conpulit, uictorque ad castra reuersus est. Et cum ignorasset de exercitu qui insecutus fuerat Thuringos, minus caute usus est uictoria perpetrata. Bolizlau autem uidens exercitum nostrum dispersum, et alios in extrahendis spoliis cesorum, alios in suis corporibus reficiendis, alios in paleis equorum congregandis occupatos, fugatum reuersumque [582 1Kb] coadunans exercitum, super improuisos ac recenti uictoria securos [583 1Kb] subito irruit, et ducem [584 1Kb] cum omni nostro [585 1Kb] exercitu deleuit. Pergensque inde ad urbem subreguli  , primo eam impetu cepit, et usque in hodiernum diem solitudinem fecit. Perdurauitque illud bellum usque ad quartum decimum regis imperii [586 1Kb] annum  ; ex eo regi fidelis  seruus et utilis [587 1Kb] permansit.

4. Rex autem, audito huiuscemodi nuntio, minime turbatur, sed diuina uirtute roboratus [588 1Kb] , cum omni exercitu intrat terminos barbarorum  ad refrenandam illorum seuitiam. Datum quippe erat illis et antea a patre suo bellum, eo quod uiolassent legatos Thancmari filii sui, de quo in sequentibus plenius [589 1Kb] dicturos arbitramur. Placuit igitur nouo regi nouum principem militie constituere; elegitque ad hoc officium uirum nobilem et industrium satisque prudentem, nomine Herimannum. Quo honore non solum ceterorum principum, sed et fratris sui Wichmanni [590 1Kb]  offendit inuidiam. Quapropter et simulata infirmitate, amouit se ab exercitu. Erat namque Wichmannus [591 1Kb] uir potens et fortis, magnanimus,  belli gnarus et tante scientie, ut a subiectis supra hominem plura nosse predicaretur. Herimannus autem cum esset in prima acie, in introitu regionis in hostium pugnam incidit, eosque fortiter uicit, et ob hoc maiori inuidia inimicos accendit [592 1Kb] , inter quos Ekkardus [593 1Kb] , filius Liudulfi, qui in tantum egre passus est fortunam Herimanni, ut sese promitteret maiora facturum, aut uiuere  nolle. Unde collectis ex omni exercitu fortissimis uiris, interdictum regis rupit, et paludem, que erat inter urbem hostium et castra regis, cum sociis transiit, statimque hostes offendit, et ab his circumfusus, cum omnibus suis periit. Erant autem qui cum eo ceciderant [594 1Kb] electorum ex omni exercitu uirorum decem et octo. Rex autem cesa hostium multitudine, et ceteris tributariis factis, reuersus est in Saxoniam. Acta sunt autem hec 7 [595 1Kb] Kalend. Octobr.

5. Post hec antiqui hostes Ungarii uenerunt [596 1Kb] uirtutem probare noui regis . Intrantes autem Franciam, statuerunt, si possent, ab occidentali plaga inuadere Saxoniam. Rex autem audiens, nichil moratus, cum exercitu ualido occurrit  illis, fugauitque et a terminis suis abegit.

6. Cessantibus autem bellis externis, ciuilia oriri ceperunt. Nam Saxones imperio regis gloriosi [597 1Kb] facti, dedignabantur aliis seruire nationibus, questurasque quas habuerunt [598 1Kb] ullius alii [599 1Kb] , nisi solius regis gratia, habere contempserunt. Unde iratus Euurhardus contra Bruningum, [600 1Kb] , collecta manu. succendio [601 1Kb] tradidit ciuitatem illius uocabulo Elmeri [602 2Kb]  , interfectis omnibus eiusdem ciuitatis habitatoribus. Qua presumptione rex audita, condempnauit Euurhardum centum talentis estimatione equorum  , omnesque principes militum, qui eum ad hoc facinus adiuuabant, dedecore canum, quos portabant usque ad urbem regiam, quam uocitamus Magathaburg [603 1Kb] .

 7. Eodem tempore transtulit rex reliquias [604 1Kb] Innocentii martyris in eandem urbem  . Ipse autem rex, ut erat clementissimus, dum turbatores pacis merita castigatione afflixit, illico cum pietate suscepit, et unumquemque eorum regio munere honorans, dimisit in pace [604* 1Kb] . At illi nichilominus duci suo herebant [605 1Kb] ad omne nefas, quia ille quidem erat iocundus animo, affabilis mediocribus [606 1Kb] , largus in dando, et his rebus multos Saxonum sibi associauit.

 8. Ea tempestate defunctus est Arnulfus Boioariorum dux, et filii eius in superbiam elati, regis iussu contempserunt [607 1Kb] ire in comitatum.

9. Illo quoque tempore defunctus est Sigifridus [608 1Kb] comes, cuius legationem [609 1Kb]  cum sibi uendicasset [610 1Kb] Thancmarus [611 1Kb] , eo quod propinquus ei esset [612 1Kb] ---nam mater eius filia erat matertere Sigifridi [613 1Kb] , de qua genuit rex Heinricus Thancmarum  ,---et regali dono cessisset [614 1Kb] Geroni comiti, afflictus est Thancmarus tristitia magna. Rex autem transiuit in Boioariam, et rebus ibi rite compositis [615 1Kb] , reuersus est in Saxoniam .

10. Dissensio autem, que [616 1Kb] facta est [617 1Kb] inter Euurhardum et Bruningum, ad hoc peruenit, ut cedes  publice fierent, depopulationesque agrorum agerentur, et ab incendiis nusquam abstinerent. De legum quoque uarietate facta est et contentio, fueruntque [618 1Kb] qui dicerent, quia filii filiorum non deberent computari inter filios hereditatemque legitime cum filiis [619 1Kb] sortiri, si forte patres eorum obissent auis superstitibus. Unde exiit edictum a rege, ut uniuersalis populi conuentio fieret apud uillam que dicitur Stela  factumque est, ut causa inter arbitros iudicaretur debere examinari. Rex autem meliori consilio usus, noluit uiros nobiles ac senes populi inhonestate tractari, sed magis rem inter gladiatores discerni iussit. uicit igitur pars, qui filios filiorum computabant [620 1Kb] inter filios, et firmatum est, ut equaliter cum patruis [621 1Kb] hereditatem  diuiderent pacto sempiterno. Ibi quoque pacis [622 1Kb] turbatores facti sunt [623 1Kb] manifesti, qui hactenus [624 1Kb] se negabant contra regiam potestatem aliquid fecisse, sed iniuriam tantummodo in socios uindicassent [625 1Kb] . Rex autem se contemptum ab eis animaduertens---neque enim ad placitum iuxta iussum uenire dignati sunt,---arma distulit, uenie locum dedit, proxima sibi semper solitus clementia. Sed hec dilatio ad maiorem perniciem multos protraxit [626 1Kb] . Fiebant preterea multa nefaria a seditiosis,  homicidia, periuria, depopulationes, incendia; equum prauumque, sanctum periuriumque illis diebus parum procedebant.

11. Iunctus est autem et Thancmarus Euurhardo, collectaque ualida manu, oppugnat [627 1Kb] presidium quod dicitur Badiliki [628 1Kb]  , in quo erat Heinricus iunior, dataque preda urbis suis commilitonibus, abiit, secum adducens [629 1Kb] Heinricum quasi uile quoddam mancipium [630 1Kb] . Interfectus est autem ibi Geuehardus [631 1Kb] , Udonis filius [632 1Kb] , fratris Herimanni ducis, ob cuius necem, Deo omnia ordinante, duces Francorum inter se sunt [633 1Kb] diuisi  . Tantis igitur spoliis Thancmari milites [634 1Kb] ditati, iam ad omnia parabantur. Post hec cepit urbem que dicitur Heresburg [635 1Kb] , et collecta ualida multitudine,  sedit [636 1Kb] in ea, multa inde exercens latrocinia. Euurhardus autem secum tenuit Heinricum. Eo quoque tempore occisus est Dedi [637 1Kb] ante portas urbis que dicitur Larun [638 1Kb]  , in qua erant milites Euurhardi. Wichmannus autem, qui se primum alienauit a rege, audiens tantum facinus seditiosorum, conuersus [639 1Kb] pacem fecit cum rege, quia prudentissimus erat, et utilis ac fidelis usque [640 1Kb] in finem permansit  . Thancmarus autem, filius Heinrici regis, natus erat ex matre nobili  , manu promptus, acer ingenio, bellandi peritus, sed inter arma honesta minus pudicitia usus. Erat autem mater eius multam habens possessionem [641 1Kb] , qui licet a patre alia plura [642 1Kb] sit ditatus, materna tamen se hereditate [643 1Kb] priuatum egre ualde tulit, et ob hanc  causam arma sumit [644 1Kb] ad perniciem sui suorumque contra dominum suum regem. Rex autem, licet inuitus, uidens rem ad tam ingens periculum procedere, ad edomandam Thancmari insolentiam cum multo comitatu perrexit ad [645 2Kb] Heresburg. Ciues autem urbis illius cognoscentes de rege, quia [646 2Kb] super se cum ualida manu appropinquasset, apertis portis, introduxerunt exercitum, qui obsederat urbem.  Thancmarus autem fugit in ecclesiam a Leone papa beato Petro apostolo dedicatam  . Exercitus autem persecutus est cum usque in templum, et maxime satellites Heinrici, dolentes ac uindicare contendentes iniuriam domini sui; nec ueriti ianuas ferro incidere, cum armis ingressi sunt sacram edem [647 1Kb] . Thancmarus autem stabat iuxta altare, depositis desuper armis cum torque aurea. Cumque ex aduerso telis urgeretur, Thiadboldus [648 2Kb] quidam, nothus Cobbonis, cum conuiciis uulnus ei inflixit, ilicoque ab eo recepit, quo uita cum terribili insania in breui caruisset. Quidam autem militum, Maincia [649 1Kb] uocabulo, per fenestram altari contiguam lancea a tergo perfossum ibi secus aram extinxit Thancmarum Ipse autem fraterne fautor [650 1Kb] discordie,  in Biertanico postea bello uitam cum auro ab altari nequiter rapto miserabiliter perdidit  . Earum rerum rex ignarus et absens cum audisset, super temeritate militum indignatus [651 1Kb] est, sed feruente [652 1Kb] adhuc bello ciuili, non potuit eos contristari [653 2Kb] . Miseratus autem fratris fortunam, suique ingenii ostendens clementiam, pro laude eius e industria pauca locutus, Thiadricum [654 2Kb] et tres amite illius filios, qui Thancmaro manus iunxerant [655 1Kb] , lege Francorum dampnatos strangulo [656 1Kb] fecit deficere. Inde uertit militem auidum pugne et preda urbis ditatum in Laras [657 1Kb] . Illi autem, urbis prefecto auctore acriter resistentes, lapides lapidibus, tela telis obicere non cessabant. Aggrauatique bello, super consulto [658 1Kb] ducis  indutias deposcunt.  Quibus concessis [659 1Kb] , ducis eis presidium [660 2Kb] negatur [661 1Kb] . Unde urbe egressi, potestati se regie tradiderunt [662 1Kb] . Ea [663 1Kb] pugna Tamma [664 2Kb] pincerna, multis aliis rebus bene gestis olim famosus, factus est clarus. Euurhardus autem audiens de nece Thancmari et [665 2Kb] defectione suorum militum, fractus animo, prosternitur captiuo suo, ueniam petit, ac nequiter promeretur.

 12. Heinricus autem erat [666 1Kb] eo tempore nimis adolescens  , feruens [667 1Kb] animo; et nimia regnandi cupiditate illectus, eo pacto crimine soluit eum, quo coniuratione secum facta contra regem dominum suum et fratrem, sibi regni diadema, si possibile foret, inponeret. Fedus itaque inuicem percussum. Inde liberaliter Heinricus ad regem reuersus, puriori fide ac caritate ab eo est susceptus quam ingressus.

13. Suasione quoque optimi inprimis uiri et omni religione probatissimi Frithurici [668 2Kb] , successoris Hildiberhti  archiepiscopi, Euurhardus adiit regem, supplex ueniam [669 1Kb] deposcit, se suaque omnia ipsius arbitrio tradens. Ne igitur ingens scelus inemendatum maneret, quasi in exilium in Hildinensem  [670 2Kb] urbem a rege dirigitur. Sed non post multum temporis in gratiam clementer recipitur, et honori pristino redditur.

14. Dum ea interea loci geruntur, antiqui hostes nostri Ungarii subito irruunt in Saxoniam [671 1Kb] et castris super litus Bade [672 2Kb] fluminis conlocatis, inde in omnem regionem diffunduntur. Dux autem missus a castris cum parte exercitus, eo die ad uesperam signa mouit circa urbem que dicitur Stedieraburg [673 2Kb]  . Urbani autem uidentes hostes et ex itinere et ex pluuia, que ingens erat, segniores [674 1Kb] , audacter erumpunt portis [675 1Kb] , et clamore primum territantes, demum repente in aduersarios irruentes, plurimis ex eis cesis et copiosa equorum multitudine  cum aliquibus signis capta, ceteros fugere compulerunt [676 1Kb] . Urbes quas obuias habuere [677 2Kb] , illorum fugam animaduertentes, armis eos omnibus locis urgebant, et maxima ex eis parte prostrata, ducem ipsum in quendam luti [678 2Kb] puteum cogentes obpresserunt. Altera autem pars [679 2Kb] exercitus ad aquilonem uersus, et arte cuiusdam Slaui in locum [680 2Kb] qui dicitur Thrimining [681 1Kb]  deductus, difficultate locorum ac manu circumfusus armatorum periit, timoremque nimium ceteris incussit. Dux autem illius exercitus cum paucis elapsus, comprehenditur, et ad regem deductus, pretio magno redimitur. His auditis, castra hostium omnia [682 1Kb] turbata, fuga salutem  quesierunt [683 1Kb] , nec ultra per triginta annos  in Saxonia apparuerunt [684 1Kb] .

15.  Post hec Heinricus ardens cupiditate regnandi, celebre parat conuiuium in loco qui dicitur Salaueldum [685 2Kb]  . Cumque esset magnus ac potens, maiestate et potestate regali plurimis plurima donat, et factionis huiuscemodi plurimos ob id sibi associat. Fuere tamen multi, qui [686 1Kb] rem celare potius arbitrati sunt, ad hoc tantum, ne rei [687 1Kb] fraterne discordie inuenirentur. Dabant tamen consilium, quo facilius bellum solueretur, ut uidelicet [688 2Kb] ipse relinqueret Saxoniam sub presidio militari, et [689 1Kb] sese inferret [690 1Kb] Lothariis [691 1Kb] , generi hominum inbelli; et ita factum est, ut primo inpetu eos rex deuinceret, et uno certamine fatigaret. Commilitonum  itaque consulto [692 1Kb] Saxonia, ut diximus, relicta et urbibus [693 1Kb] Saxonie uel in Thuringorum terra presidio militari traditis [694 1Kb] , ipse cum amicis Lotharios adit. Cuius rei fama undique omnes perculsi, quia tam subitanee recessionis a rege ac repentini belli causam penitus ignorabant [695 1Kb] . Rex autem audita huiuscemodi fama, primum non credidit, postremo certum de belli negotio probans, nichil moratus cum exercitu prosecutus [696 2Kb] est fratrem. Et ut [697 1Kb] appropiat urbi presidiis fratris munite, que dicitur Thortmanni [697* 1Kb]  , milites qui erant in ea, non inmemores fortune Thancmari, nequaquam sunt ausi inibi regem expectare, sed egressi urbe [698 1Kb] , tradiderunt se ipsos regi. Erat autem Agina [699 2Kb] , qui illam urbem ad manum Heinrici procurare deberet.  Hic a rege uehementi iuramento constrictus, quatinus, si posset, dominum suum a bello ad pacem et concordiam reuocaret, uel certe ipse ad regem reuerteretur; ita dimissus, adiit dominum suum. Ductus autem exercitus a rege, peruenit usque ad litora Reni fluminis.

16. Eo tempore  quo erat bellum Euurhardi cum rege, missus Hadaldus [700 2Kb] , qui erat super cubiculum regis, ad Isilberhtum [701 1Kb] , pro concordia et pace, cum necdum ad neutram partem palam declinaretur [702 2Kb] , indigne suscipitur, et responsio [703 1Kb] de [704 2Kb] die in diem differtur. Ipse autem simultates ducis sentiens, nec ultra talibus uersutiis contentus [705 1Kb] :  Imperio, inquit, tibi regali denuntio, teste populo [706 3Kb] , tribunali regis condicto die presentari, aut certe hostem te scias iudicari. Simili modo et pontificem Bernhardum [707 1Kb]  , a rege missum, inhonoratum et responsi incertum a se dimisit. Fertur etiam et regalium litterarum sepius sigilla corrupisse. Post hec uero [708 1Kb] uerba legatum meliuscule [709 1Kb] cepit habere, et cum honore transduci fecit.

17. [710 1Kb] Igitur copias belli parantes [711 2Kb] Heinricus et Isilberhtus, decreuerunt ad Renum occurrere regi. Agina quoque memor iurisiurandi, precedens exercitum, transito Reno, regi sese presentauit; et salutato eo uerbis humillimis, ait: Frater tuus dominus meus, saluum te et incolumem magno latoque imperio diu regnare exoptat, tuumque [712 2Kb] ad seruitium  demandat se [713 1Kb] quantocius festinare. Rege autem interrogante de eo, pacem bellumne cogitasset, prospiciens uidit multitudinem nimiam erectis signis tractim procedere, et ad sui partem exercitus, qui [que?] iam Renum transierat, tendentem. Et conuersus ad Aginam: Quidnam uult, inquit, illa multitudo, aut que est? At ille satis otiose [714 1Kb] : Dominus meus, inquit [715 1Kb] , est, frater tuus. Si mee suasioni dignaretur animum inclinare, aliter uenisset [716 1Kb] . Modo ut ipse iuraui ueni [717 1Kb] . Rex autem his auditis, dolorem animi motu corporis non celabat, eo quod non adessent [718 1Kb] naues, per quas Renum transcendere posset; et ingens flumen aliud iter non prebebat [719 1Kb] , nec tempus subitanei certaminis in ulteriore [720 2Kb] ripa constitutos aliud sinebat cogitare, nisi aut coram hostibus cadere  debere [721 1Kb] , aut certe armis uitam defendere [722 1Kb] . Unde ad Deum [723 1Kb] supplices expandens manus rex, ait [724 2Kb] : Deus [725 2Kb] , inquit, omnium rerum auctor et rector, respice populum tuum, cui me preesse uoluisti, ut ereptus ab inimicis, sciant omnes gentes, ullum mortalium tue dispositioni [726 1Kb] contraire non posse, qui omnia potes et uiuis et regnas in eternum. Qui autem erant in ulteriore [727 1Kb] ripa, sarcinas et impedimenta queque transmittunt in locum qui dicitur Xantum [728 1Kb]  ; ipsi uero parati hostes expectant [729 1Kb] . Cumque esset piscina inter nostrates et hostes, Saxones diuisis sociis, pars una [730 1Kb] ex aduerso ruit in hostes, altera pars a tergo insequitur, in mediis hostes [731 1Kb] opprimens, pauci plures uehementer urgebant.  Neque enim [732 1Kb] nostratium [733 2Kb] supra centum  armatos fuisse perhibetur, aduersariorum uero magnus satis exercitus. Sed cum a fronte pariter et a tergo urgerentur, qua parte potissimum cauere debuissent, in promptu non erat. Ex nostris etiam fuere, qui Gallica lingua ex parte loqui sciebant [734 1Kb] , qui clamore in altum Gallice leuato [735 2Kb] , exhortati sunt aduersarios ad fugam. Illi socios huiuscemodi clamasse arbitrati, fugam, ut clamatum est, inierunt. Eo die ex nostris multi [736 1Kb] uulnerati, aliqui etiam cesi, inter quos [737 2Kb] Ailbertus [738 2Kb] , qui cognominatus est Candidus, telo ducis Heinrici uulneratus, non multis interiacentibus diebus defunctus est. Hostes autem omnes aut cesi uel capti uel certe fugati; sarcine omnes et omnis hostium suppellex [739 1Kb] inter uictores diuisa. Ex parte Lothariorum bene pugnasse  predicabatur illo certamine Godofridus [740 2Kb] , Niger cognominatus. Sed et Maincia, cuius supra mentionem fecimus, eo die cecidit.

18. Dadi [741 2Kb] autem Thuring [742 2Kb] mandauit ad prefectos urbium, qui [743 2Kb] erant in oriente partis ducis Heinrici, de uictoria regis, et quia ipse dux in bello cecidisset; egitque callide, ut omnes se traderent regie potestati. Heinricus autem hoc factum nequaquam [744 2Kb] reliquit inultum. Ipsi autem due tantummodo ex omnibus remanserant [745 2Kb] urbes, Mersburg [746 1Kb] et Scithingi [747 2Kb] . Regi [748 1Kb] autem post uictoriam uisum [749 1Kb] est persequi fratrem suum generumque.

19. Audiens uero de defectione urbium suarum [750 2Kb] , fractusque recenti regis uictoria, cum nouem [751 1Kb]  tantum armatis iter arripuit, Saxoniamque iam tardius [752 1Kb] adiens, urbem Mersburg [753 1Kb] ingressus est. Quo rex comperto, et ipse reuersus est Saxoniam, urbemque, in qua frater erat, cum exercitu obsedit. Sed cum non posset fortiori ac maiori resistere, post duos ferme menses, tradita urbe, egressus [754 2Kb] est Heinricus ad regem. Date sunt autem ei indutie triginta dierum, quatinus cum militibus sibi coherentibus secederet a Saxonia; si cui uero illorum regem adire placuisset, locum uenie haberet. Quieuitque Saxonia post hec ab intestinis bellis paucis diebus.

20. Barbari autem labore nostro clati, nusquam ab incendio, cede ac depopulatione uacabant, Geronemque,  quem sibi rex prefecerat  , cum dolo  perimere cogitant. Ipse [755 2Kb] dolum dolo preoccupans, conuiuio claro delibutos ac uino sepultos ad triginta fere principum barbarorum una nocte extinxit. Sed cum non sufficeret contra omnes nationes barbarorum---eo quippe tempore et [756 1Kb] Apodriti [757 2Kb] rebellauerant, et ceso exercitu nostro, ducem ipsum nomine Haicam [758 1Kb] extinxerunt---, ab ipso rege sepius ductus exercitus eos lesit et in multis afflixit et in ultimam pene calamitatem perduxit. Illi uero nichilominus bellum quam pacem elegerunt, omnem miseriam care libertati postponentes. Est namque huiuscemodi genus hominum [759 2Kb] durum et laboris patiens, uictu leuissimo assuetum, et quod nostris graui oneri [760 1Kb] esse solet, Slaui pro quadam uoluptate ducunt. Transeunt sane dies plurimi, his pro gloria  et pro magno latoque imperio, illis pro libertate ac ultima seruitute uarie certantibus. Multos quippe illis diebus Saxones patiebantur hostes, Slauos ab oriente, Francos a meridie, Lotharios ab occidente [761 1Kb] , ab aquilone Danos itemque Slauos; proptereaque barbari longum trahebant certamen.

21. Fuit autem quidam [762 1Kb] Slauus a rege Heinrico relictus, qui iure gentis paterna successione dominus esset eorum qui dicuntur Heueldi [763 2Kb] , dictus Tugumir. Hic pecunia multa captus et maiori promissione persuasus, professus est se [764 1Kb] prodere regionem. Unde quasi [765 2Kb] occulte elapsus, uenit in urbem que dicitur Brennaburg [766 1Kb] , a populoque [767 2Kb] agnitus et ut dominus susceptus, in breui que promisit inpleuit. Nam nepotem suum, qui ex omnibus principibus  gentis [768 1Kb] supererat [769 1Kb] , ad se inuitans, dolo captum interfecit [770 1Kb] , urbemque cum omni [771 1Kb] regione ditioni regie tradidit. Quo facto, omnes barbare nationes usque in Oderam [772 1Kb] fluuium simili modo tributis regalibus se subiugarunt.

22. Heinricus igitur discedens a Saxonia, Lotharios iterum adiit, et cum genero suo, duce scilicet Isilberhto [773 1Kb] , cum suis militibus aliquamdiu moratus est. Iterum ducitur exercitus a rege contra Isilberhtum [774 1Kb] , et omnis regio Lothariorum illius imperio subiacens igni traditur. Obsessusque in urbe [775 1Kb] que dicitur Kieuermont  , elapsus inde proficiscitur. Et cum obsidio difficultate locorum parum procederet, uastata undique regione, rex in Saxoniam reuertitur.

 23. Sciens autem comitem Isilberhti [776 1Kb] uersutum et callidum nimis, nomine Immonem [777 2Kb] , artibus  illius melius arbitratus est pugnare quam armis. Ille uero, ut erat astutissimus, meliori ac maiori se subdens, arma sumit contra ducem; quod ipse dux omnium laborum grauissime tulit, quia eum sibi aduersum sustinere debuisset, cuius consilio ac fidei hactenus se maxime credebat. Augebat quoque indignationem ducis [778 2Kb] grex porcorum ab Immone callide captus. Nam subulci ducis cum contra portas [779 1Kb] urbis transirent, Immo porcellum pro porta agitari fecit, et omnem gregem porcorum apertis portis intra urbem recepit. Quam iniuriam dux ferre non ualens, coacto exercitu, obsedit Immonem. Ille autem plurima apum examina habuisse fertur  , que frangens proiecit [780 1Kb] contra equites. Apes autem aculeis equos stimulantes, in insaniam uertebant,  ita ut equites periclitari cepissent. Quo uiso Immo prospiciens de muro, eruptionem cum sociis minitauit [781 1Kb] . Huiuscemodi igitur artibus sepius dux ab Immone delusus, soluit obsidionem. Discedens uero fertur dixisse: Immone mecum sentiente, omnes Lotharios facile captos tenui, modo ipsum solum cum omnibus Lothariis capere nequeo.

24. Tractum tamdiu bellum Euurhardus considerans, ultra non quiescit. Quin contempto rege, et iure spreto iuramentorum, ut initio [782 2Kb] , conserta manu cum Isilberhto [783 1Kb] ad incentiua bellorum pariter conspirant [784 2Kb] . Nec contenti [785 1Kb] regno occidentali solummodo, in Reni orientalem agrum depopulandum cum exercitu demerguntur. Hec cum audiuntur in castris regis---nam ea tempestate [786 1Kb] rex erat  pugnans contra Briseg [787 1Kb]  et alias urbes, que erant Euurhardi ditionis---, multi se a [788 1Kb] castris eruebant, nec ultra spes erat regnandi Saxones. Rex uero ea [789 1Kb] turbatione tanta constantia ac imperio usus est, licet raro [790 1Kb] milite constiparetur, ac si nichil ei difficultatis obuiasset. Nam summi pontifices, relictis tentoriis et alia qualibet suppellectili, ipsi etiam defecerunt a fide.

25. Defectionis causam edicere et regalia misteria pandere, super nos est; uerum historie satisfaciendum arbitramur; quicquid in hac parte peccemus ueniabile [791 1Kb] sit. Summus pontifex missus ad Euurhardum pro concordia et pace, cum esset earum rerum desiderantissimus [792 1Kb] , pacto mutuo suum interposuit iuramentum, et ideo ab eo non posse desinere  [793 1Kb] fertur narrasse. Rex autem per pontificem officio suo congruentia dirigens responsa, nil ad se  pertinere uoluit, quicquid episcopus egisset sine suo imperio. Quare quia contra auctoritatem regi quasi precellenti noluit subici, sed recessit ab eo [794 1Kb] , in Hammaburgensem [795 1Kb] urbem quasi in exilium destinauit, Rothardum [796 1Kb] uero episcopum [797 1Kb]  nouam Corbeiam direxit. In breui uero utrisque clementer ignoscit, in sui gratiam suscipit [798 1Kb] , et honori pristino reddidit.

26. Ad cercendam [799 1Kb] igitur ducum [800 1Kb] presumptionem missus Herimannus  cum exercitu, inuenit eos super litus Reni, magnamque partem exercitus [801 1Kb] abesse, eo quod iam Renum cum preda transissent [802 1Kb] . Circumfusus itaque dux ipse Euurhardus militum armis, multis uulneribus acceptis ac uiriliter redditis, perfossus tandem telis corruit.  Isilberhtus autem fugiens, nauem [803 1Kb] cum pluribus [804 1Kb] ascendit, que onere pregrauata subcumbens mergitur, ipseque dux cum ceteris mersus, numquam est inuentus  . Rex autem audita uictoria suorum [805 1Kb] militum ac morte ducum, gratias egit [806 1Kb] omnipotenti Deo, cuius sepius auxilium expertus est oportunum; preficiensque regioni Lothariorum Oddonem, Ricwinis [807 1Kb] filium [808 1Kb] , et ut nutriret nepotem suum filium Isilberhti, optime spei puerulum, nomine Heinricum, reuersus est in Saxoniam. Mater autem pueri copulata est coniugio Hluthowico [809 1Kb] regi, et Heinricus frater regis discedens a Lothariis, secessit in regnum [810 1Kb] Karoli.  Necem ducum asperrima hiemps, hiememque secuta est fames ualidissima [811 1Kb]  .

 27. Post hec Immo [812 1Kb] , reuera [813 1Kb] nescio an falso, arma sumit contra regem, et media hieme circumdatus exercitu, se pariter cum urbe [814 1Kb] tradidit, ac deinceps fidelis et utilis permansit.

28. Nepotes quoque Isilberhti seruituti regie se subiiciebant [815 1Kb] , urbibus quas tenebant nichilominus retentis. Kieuermont etiam ab Ansfrido [816 1Kb] et Arnaldo [817 1Kb] adhuc tenebatur, ad quos Immo mandatum huiuscemodi [818 1Kb] dirigens ait: De me non sentio nisi quod uos sentitis, de uobis autem notum est, quia huius gentis principes estis. Nulli ergo dubium, quin duabus manibus quisque magis ualeat quam una.  Certum est itaque, tres unum fortitudine precedere.  Et nunc que necessitas cogit, ut seruiamus Saxonibus, nisi nostra discordia? Quando uos armis circumdederunt, num uictoria letati sunt? uictoribus certe turpe est seruire. Optimum omnium mortalium, qui me a puero nutriuit et inter amicos semper habuit et magna potestate clarificauit, nostrum communem dominum deserui, et Saxoni me [819 1Kb] periculo capitis mei sociaui; modo, ut scitis, pro merito honore contumelia ab eo affectus, armis circumdatus, pene ex libero seruus factus sum [820 1Kb] . Ut ergo noueritis, me ex fide communi utilitati uelle consulere, tibi Ansfrid unicam filiam meam desponsabo, quo nullo apud uos infidelitatis scrupulo notari queam. Date igitur locum mutui [821 1Kb] colloquii, et ex me ipso fidem probabitis, quam per nuntium necdum potestis. Ipsi ad hec,  quamuis ferrei pectoris essent, et illum iam olim suspectum haberent, tante tamen calliditati [822 1Kb] cedentes, suasibilibus emolliti uerbis [823 1Kb] , mutuo dabant locum conspectui. At ille armatos habens locis oportunis absconditos, dolo ambos cepit, et sub custodia regi destinauit, mandato [824 1Kb] , in hec uerba pariter directo: Elatior  , inquit, est mollior, uinclis [825 1Kb] aut uerberibus [826 1Kb] non indiget, minis [827 1Kb] pandit uniuersa que scit. Ansfrid uero durior ferro est [828 1Kb] , hunc si tormenta accerrima rimentur, magnum est. Quos cum rex suscepisset, aliquanto tempore custodie mancipatione castigauit; postea sue gratie lenitate sibi associans, in pace dimisit. Cum ergo cause causis et res [829 1Kb] rebus ita copulate sint [830 1Kb] , ut sententiarum ordine discerni adeo non debeant,  nemo me temporum [831 1Kb] uicissitudine accuset, dum posteriora anterioribus preposuerim gesta.

29. Rex igitur uicina sibi [832 1Kb] semper clementia graues [833 1Kb] fratris miseratus labores, aliquantis urbibus suis usibus concessis [834 1Kb] , permissus est intra [835 1Kb] regionem Lothariorum habitare.

30. Eo [836 1Kb] tempore barbarorum [837 1Kb] bellum feruebat. Et cum milites ad manum Geronis presidis conscripti crebra expeditione attenuarentur, et donatiuis uel tributariis premiis minus adiuuari possent, eo quod tributa passim negarentur, seditioso odio in Geronem exacuuntur. Rex uero ad communes  utilitates rei publice Geroni semper iuxta erat.  Unde factum est, ut nimis exacerbati, odia sua in ipsum quoque regem uertissent.

31. Que causa Heinricum minime latuit [838 1Kb] , et---ut solet, amaris animis dum [839 1Kb] dulce aliquid offertur,---facile persuadebat [840 1Kb] huiuscemodi homines sibi concordare, spem habens iterum regnandi, dum nosset [841 1Kb] exercitum regi offensum. Denique multis intercurrentibus legatis, et munusculis inuicem missis, omnes pene orientalium partium milites sibi colligauit.  Que res ad tantum nefas processit, ut coniuratione ualida facta, in paschali festiuitate, que erat proxima, cum ipse Heinricus ad [842 1Kb] palatium adisset [843 1Kb] , regem occidere cogitassent, ipsi uero regni diadema inponerent [844 1Kb] . Earum rerum dum non esset publicus proditor,  semper se protegente summa diuinitate, note facte sunt regi insidie modicum ante pascha. Qui fidelium militum [845 1Kb] uallatus manu die ac nocte, nichilque decoris uel maiestatis regie coram populo ea sollempnitate minuens, nimium hostibus intulit timorem. Post diem uero sollempnem, consilio maxime Francorum qui eo tempore [846 1Kb] sibi adstabant, Herimanni [847 1Kb] scilicet, Udonis atque Conradi [848 1Kb] qui dictus est Rufus  , secrete proditos iubet comprehendi uel certe occidi. Inter quos erat primus in ceteris omnium bonarum uirtutum rebus absque hac noxa fortissimus optimusque Erich [849 1Kb] . Hic cum armatos ad se properasse intellexisset, conscius causarum, equum ascendit, arma sumit, circumfususque hostium turmis, memor pristine uirtutis ac  nobilitatis, elegit mori quam inimicorum dominationi subici. Nam lancea perfossus occubuit, uir omni uirtute ac industria ciuibus carus atque clarus. Ceteri autem insidiarum conscii in alteram hebdomadam [850 1Kb] differuntur, et secundum leges [851 1Kb] sceleribus suis meritas penas soluentes, capite ceduntur. Heinricus autem fugiens regno cessit.

32. Eo anno et portenta quedam apparuere [852 1Kb] , scilicet comete. Nam a quinta decima Kalendas  Nouembris [853 1Kb] usque in ipsas Kalendas uise sunt: Quibus uisis [854 1Kb] multi mortales [855 1Kb] territi, aut nimiam pestilentiam uel certe regni mutationem metuebant; quoniam [856 1Kb] quidem ante regis Heinrici excessum multa prodigia monstrata sunt, ita ut solis splendor forinsecus ere [857 1Kb] absque nubilo pene nullus appareret [858 1Kb] , intrinsecus autem per fenestras domorum rubeus tamquam sanguis infunderetur. Mons quoque, ubi ipse rerum Dominus sepultus est, fama prodidit, quia multis in locis flammas euomeret. Hominis  etiam cuiusdam manus sinistra ferro amputata, post annum fere integrum restituta est ei dormienti, qui pro signo miraculi sanguinea linea loco coniunctionis notabatur.  Sed cometas inundatio nimia, inundationemque boum pestilentia  subsecuta est.

33.  Defuncto autem Oddone [859 1Kb] , Lothariorum preside  , ac regis nepote Heinrico, ducatus regionis conceditur Conrado, cui et unicam filiam suam rex desponsauit  , quia [860 1Kb] erat adolescens acer et fortis, domi militiaque [861 1Kb] optimus, commilitonibus suis carus.

34. Illis diebus Bertholdus [862 1Kb] , frater [863 1Kb] Arnulfi, procurabat Baioariam, pugnansque contra Ungarios, uictorque existens, triumpho celebri factus est clarus  .

35. Rex autem de die in diem proficiens, paterno regno nequaquam est contentus, sed abiit Burgundiam, regem cum regno in suam accepit potestatem  . Hugonem  alterum armis edomuit [864 1Kb]  sibi subiectum fecit.  Cuius fibulam auream regi [865 1Kb] dono concessam, gemmarum uarietate mirabilem, uidemus in altari protomartiris Stephani rutilantem [866 1Kb] .

36.  Igitur cum omnia regna coram eo silerent, et potestati ipsius omnes hostes cederent, monitu et intercessione sancte matris eius recordatus est multis laboribus fatigati fratris [867 1Kb] , prefecitque eum regno Boioariorum, Bertholdo [868 1Kb]  iam defuncto  , pacem atque [869 1Kb] concordiam cum eo faciens, qua usque in finem fideliter perdurauit [870 1Kb] . Erat autem ipse dominus Heinricus copulatus matrimonio filie ducis Arnulfi  , femine egregie forme mirabilisque prudentie. Fratrum uero pax atque concordia, Deo acceptabilis hominibusque amabilis, toto orbe fit [871 1Kb] iam celebris, dum unanimes res publicas augent, hostes debellant, ciuibus paterna potestate presunt [872 1Kb] . Ducatu igitur Boioariorum accepto, nequaquam desidia torpuit, sed abiens Aquilegiam [873 1Kb] cepit, Ungarios duabus uicibus armis superauit [874 1Kb]  , Ticinum transnatauit, et preda magna intra regionem hostium capta, exercitum incolumen patriam [875 1Kb] reduxit  . Talium igitur et tantorum mores habitum formamque,  quos summa clementia mundo ad delicias omnemque decorem destinauit, nostre [876 1Kb] non est omnimodis uirtutis [877 1Kb] exponere. uerum deuotionem, quam erga eos habemus, penitus celare nequimus. Ipse denique dominus rerum, fratrum natu maximus optimus, inprimis pietate erat clarus, opere omnium mortalium constantissimus, preter regie discipline terrorem semper iocundus, dandi largus, dormiendi parcus, et inter dormiendum semper aliquid loquens, quo eum semper uigilare estimes, amicis nichil negans, et supra hominem fidelis. Nam quosdam audiuimus accusatos et peccati manifestos, ipsum eorum aduocatum et intercessorem et criminis nullo modo credulum, et [878 1Kb] ab eo post habitos [879 1Kb] , tamquam nichil umquam in eum peccassent.  Ingenium  ei admodum mirandum, nam post mortem Edidis [880 1Kb] regine, cum antea nescierit, litteras in tantum didicit, ut pleniter libros legere et intelligere [881 1Kb] nouerit. Preterea Romana lingua  Slauanicaque [882 1Kb] loqui scit [883 1Kb] . Sed rarum est, quo [884 1Kb] earum uti dignetur [885 1Kb] . In uenationibus creber, tabularum ludos amat, equitatus gratiam regia grauitate interdum exercens. Accessit ad hec et moles corporis, omnem regiam ostendens dignitatem, capite [886 1Kb] cano sparsus capillo; oculi rutilantes et in  modum fulguris [887 1Kb] cita repercussione [888 1Kb] splendorem quendam emittentes; facies rubicunda, et prolixior barba, et [889 1Kb] hec contra morem antiquum; pectus leoninis [890 1Kb] quibusdam sparsum iubis: uenter commodus; incessus quondam citus, modo grauior; habitus patrius, et [891 1Kb] qui numquam sit peregrino [892 1Kb] usus. Quotienscumque autem sit opus corona portanda, ieiunium semper precedere [893 1Kb] pro uero traditur. Heinricus uero morum grauitate pollebat, et ob id ab ignotis minus clemens iocundusque predicabatur, constanti admodum animo; fidelis et ipse amicis, ita ut mediocris [894 1Kb] substantie militem coniugis sue sororis matrimonio honoraret, socium sibi [895 1Kb] amicumque faceret  . Erat corpore prestanti, et qui in adolescentia omnem hominem egregia  forma ad se inclinaret. Iunior uero fratrum domnus Brun [896 1Kb] magnus erat ingenio, magnus scientia et omni uirtute ac industria. Quem cum rex prefecisset genti indomite Lothariorum  , regionem a latronibus [897 1Kb] purgauit, et in tantum disciplina legali instruxit, ut summa ratio summaque pax illis in partibus locum tenerent.

37. Igitur cum bella intestina externaque cessarent, leges diuine atque humane auctorali uigore pollent. Grauisque persecutio monachis oritur in diebus illis, affirmantibus [898 1Kb] quibusdam pontificibus, melius arbitrati [899 1Kb] , paucos uita claros quam plures negligentes inesse [900 1Kb] monasteriis oportere; obliti, nisi fallor, sententie patrisfamilias [901 1Kb] prohibentis seruos [902 1Kb] zizania colligere, sed utraque crescere oportere et [903 1Kb]  zizania et triticum usque ad messem . Quo factum est, ut plures proprie infirmitatis conscii, deposito habitu et relictis monasteriis, graue onus sacerdotum deuitarent. Fuerunt autem quidam qui summum pontificem Frithericum [904 1Kb] hoc non pure, sed ficte fecisse arbitrati sunt [905 1Kb] , quatinus uenerabilem uirum regique fidelissimum abbatem Hadumarum [906 1Kb] quoquo modo [907 1Kb] posset [908 1Kb] dehonestaret.

38. Ipse enim erat uir [909 1Kb] magne prudentie ac  industrie. Sub eius temporibus templum famosum uuldense igne consumptum est  , et ab eo restauratum et multo maiore [910 1Kb] decore perfectum [911 1Kb] . Hic pontificem sub custodia tenuit, secunda coniuratione culpabilem  , primum honorifice, sed cum litteras ab eo scriptas reprehendisset, satis seuere. Pontifex uero dimissus dum ultionem querit, contra [912 1Kb] tantum uirum leges non preualent, humillima monasteria auctoritate temptauit, ut ad excellentissima equaliter procederet. Sed huiuscemodi simulationes incassum profuse. Nam abbas in gratia et amicitia regis permansit, et causis intercurrentibus, pontifex quod cogitauit non impleuit.

39. Soror igitur regis [913 1Kb]  Hluthowico regi genuit tres filios, Karolum, Lotharium et Karlomanum [914 1Kb] .  Ipse enim [915 1Kb] Hluthowicus [916 1Kb] rex a ducibus suis circumuentus, et a Northmannis [917 1Kb] captus, consilio Hugonis Lugdunum [918 1Kb]  missus custodie publice traditur. Filium autem eius natu maiorem Karlomannum [919 1Kb]  Northmanni secum duxerunt Rothun [920 1Kb]  ibi [921 1Kb] et mortuus est. Audiens  autem rex, super fortuna amici [922 1Kb] satis doluit, imperauitque expeditionem in Galliam contra Hugonem in annum secundum.

40. Eo tempore  cum moraretur rex [923 1Kb] in campis siluestribus uenationem agens, obsides Bolizlaui [924 1Kb] ibi [925 1Kb] uidimus, quos populo rex [926 1Kb] presentari iussit, satis super eis letatus.

41. Ille annus notabilis casu calamitoso totius populi, de morte scilicet beate memorie Edidis regine, cuius dies extrema septimo [927 1Kb] Kal. Februar. celebrata est cum gemitu et lacrimis omnium Saxonum. Hec nata ex gente Anglorum, non minus sancta religione quam regali potentia pollentium stirpe claruit. Decem annorum regni consortia tenuit, undecimo obiit. Saxoniam uero decem et nouem  annis inhabitauit. Reliquit filium nomine Liudulfum, omni uirtute animi et corporis ea etate nulli [928 1Kb] mortali [929 1Kb] secundum; filiam quoque nomine [930 1Kb] Liudgardam, que nupserat Conrado duci. Sepulta est autem in ciuitate Magathaburg [931 1Kb] in basilica noua, latere aquilonali [932 1Kb] ad orientem.


 EXPLICIT LIBER SECUNDUS [933 1Kb] .



[LIBER III.]



AD DOMINAM MAHTHILDAM IMPERATORIS FILIAM. LIBRI TERTII INCIPIT PRAEFATIO [934 1Kb] .


 Quemadmodum ceii terreque facies, hominum [935 1Kb] uoces, uultus ac mores mille modis concordi discordia uariantur, sed [936 1Kb] unius luminis sensusque ducatu, Dei cuncta regentis prouidentia, coguntur, ita publicis ac priuatis rebus intentis imperiale decus, quod te ut serenissimum splendorem gemmamque lucidissimam mundo effudit, unum iustitie moderamen  est normaque rectitudinis. Unde laboris nostri opus, quod a diuersis moribus diuerse accipitur, eo quod [937 1Kb] ingenii sermonisque claritate egeat, sinu gloriose clementie tue suscipiatur, nec in eo [938 1Kb] nostra insipientia, sed maior consideretur deuotio, humiliter deposco.


 EXPLICIT [939 1Kb] , PRAEPHATIO.



INCIPIUNT CAPITULA.

     1. Quomodo creauit rex filium suum Lindulfum post se regem.
    2. De Gallia profectione, et altercatione regis et Hugonis ducis, et rege Luthwico.
    3. Quomodo rex Lucdunum adiit.
    4. Quomodo Rothun adiit et inde Saxoniam reuersus  est.
     5. Quomodo Huga occurrit regi iuxta fluuium Car.
    6. De Liudulfo filio regis, quomodo Italiam adiit.
    7. De Bernhario rege Longobardorum.
    8. Quomodo rex duxit exercitum contra Bolizlauum.
    9. Quomodo rex reginam [940 1Kb] sibi sociauit, et Liudulfus  ideo tristis inde discedit.
     10. Celebratis rex nuptiis reuertitur in Saxoniam, secutusque eum Bernharius [941 1Kb] pacem cum eo secuturus [942 1Kb] .
    11. De conuentu populi apud urbem Augustanam [943 1Kb] et miraculo quod ibi accidit.
    12. De filiis regis.
    13. De insidiis quas parauerunt regi.
    14. De apparatu paschali.
    15. De filio generoque regis et pontifice Frithurico.
    16. De conuentu populi apud Fridisleri et Dadano [944 1Kb] et Wilhelmo [945 1Kb] comitibus.
    17. De pugna Lothariorum cum Conrado duce.
    18. De obsidione Mogantiaca et altercatione Heinrici et Liudulfi.
     19. De Ecberhto [946 1Kb] regis consobrino.
    20. De Boioariis quomodo iuncti sunt Liudulfo.
    21. De Arnulfo et fratribus eius et quia exercitus missionem petiit et accipit [947 1Kb] .
    22. De rege, et quia multi defecerunt a fide.
    23. De exercitu Saxonico qui Mogontiam adiit.
    24. De Thiadrico et Wicmanno.
    25. De Ecberhto et Wicmanno et duce Herimanno [948 1Kb] .
    26. De regis aduentu in Boioariam.
    27. De pontifice Frithurico et ceteris pontificibus.
    28. Quomode rex infecto negotio reuertitur in Saxoniam.
    29. De causis Herimanni et nepotum eius.
    30. Auares iunguntur Boioariis [949 1Kb] , rex uero occurrit  eis cum ualida manu.
    31. Boioarii bello fatigati de pace tractant.
    32 De placito regis apud Cinnam.
    33. De pontifice Frithurico et Conrado duce.
    34. De Liudulfo qui a patre iratus discessit, et rex eum persequitur.
    35. Pugna apud Horsadal.
    36. Obsidio urbis que [950 1Kb] dicitur Renesburg.
    37. Liudulfus pacem postulat sed non impetrat, et de morte Arnulfi.
    38. Liudulfo pax datur, et rex Saxoniam reuertitur.
    39. Heinricus Nouam urbem adiit.
    40. Qualiter rex filium clementer suscipit.
     41. De fine pontificis Frithurici.
    42. Qualiter Ucri a Gerone capiuntur.
     43. Qualiter Reinesburg se tradit, et regionem fratri restituit.
    44. De famoso triumpho quem rex de Ungariis obtinuit.
    45. De pugna Thiadrici aduersus Sclauos.
    46. De portentis que interim acciderunt.
    47. De casu Conradi ducis.
    48. De tribus ducibus Auarorum.
    49. De triumpho regis.
    50. De rege et uersutiis Wicmanni.
    51. De exercitu qui Wicmannum pene cepit in urbe Suitleiscare.
    52. Quomodo capta est urbs Cocarescemiorum.
    53. Quomodo ultus est rex illam depopulationem.
    54. De Gerone preside.
     55. De Stoineffo barbarorum rege et milite qui eum occidit.
    56. De rege quia crebris uictoriis gloriosus factus est.
    57. De Liudulfo quia patria cessit propter amicos.
    58. De litteris obitum eius significantibus.
    59. De Wicmanno qui Saxoniam occulte intrauit.
    60. Quomodo fide Geronis susceptus est Wicmannus.
    61. De prodigiis que apparuerunt in uestimentis.
    62. De infirmitate imperatoris.
    63. De profectione secunda regis in Italiam.
    64. De Wicmanno, quomodo iterum rebellauit.
    65. De Danis, quomodo Christiani perfecte facti sunt.
     66. Gero propter iuramentum dimisit Wicmannum.
    67. Quomodo Gero [951 1Kb] Lusiki uicit.
    68. De duobus regulis et Wicmanno.
    69. De nece Wicmanni.
    70. Acceptis armis Wicmanni imperator iam factus scripsit epistolam in Saxoniam mittendam.
    71. De legatis Grecorum et eorum fraude.
    72. De Gundthario et Sifrido.
    73. De populo Constantinopolitano et eorum imperatoribus.
    74. De Mathilda matre imperatoris et obitu episcoporum Bernhardi et Wilhelmi.
    75. De reuersione imperatoris ab Italia et de obitu  eius.
    76. Quomodo populus pro patre elegit filium eius in principem.

 EXPLICIUNT [952 1Kb] CAPITULA.





INCIPIT LIBER III [953 1Kb] .


 1. Post excessum [954 1Kb] Edidis regine  omnem amorem maternum transfudit rex in unicum filium [955 1Kb] suum Liudulfum, factoque testamento creauit eum regem post se. Ipse autem tener adhuc erat adolescens, etatis non habens amplius quam sedecim annos.

2. Rex uero in Galliam [956 1Kb] proficiscens expeditionem, coacto apud Camaracam [957 1Kb] urbem exercitu, festinat intrare regnum Karoli, uindicande causa [958 1Kb] iniurie generis [959 1Kb] sui Hluthowici. Quo audito Hugo, missa legatione, iurat per patris sui  animam, qui iam olim periit Deo regique [960 1Kb] proprio repugnando [961 1Kb] , quia tanta sibi esset copia armorum [962 1Kb] , quantam [963 1Kb] hactenus rex numquam uidisset; additque [964 1Kb] contemptum, uane tumideque super Saxones  loquendo, quia inbelles essent, et quia facile posset una potione telorum Saxonicorum septem obsorbere [965 1Kb] . Ad quod rex famosum satis reddit [966 1Kb] responsum: sibi uero fore [967 1Kb]  tantam multitudinem pilleorum ex culmis contextorum  , quos ei presentari oporteret, quantam nec ipse nec pater suus umquam uiderit. Et reuera cum esset magnus ualde exercitus, triginta scilicet duarum legionum, non est inuentus, qui huiusmodi non uteretur tegumento, nisi rarissimus quisque. Certus autem factus  de aduentu regis Hugo, timore quoque perterritus, dimisit Hluthowicum [968 1Kb] . Dimissus igitur Hluthowicus regi occurrit, iungiturque cum sociis exercitui illius.

3. Rex autem cum exercitu Lugdunum [969 1Kb] adiit, eamque armis temptauit, inde Parisius [970 1Kb] perrexit, Hugonemque ibi obsedit, memoriam quoque [971 1Kb] Dyonisii martiris digne honorans ueneratus est. Ductus inde exercitus contra urbem Remensem, ubi erat nepos Hugonis  contra ius fasque omne subrogatus episcopus, legitimo pontifice  adhuc superstite. Armis autem urbem capiens, iniuste constitutum expulit sacerdotem, legitimum ecclesie sedique proprie restituens.

4. Exinde, collecta ex omni exercitu electorum  militum manu, Rothum Danorum [972 1Kb] urbem adiit  , sed difficultate locorum, asperiorique hieme ingruente, plaga eos quidem magna percussit; incolumi exercitu, infecto negotio, post tres menses Saxoniam regressus est, urbibus Remense atque Lugduno cum ceteris armis captis Hluthowico regi concessis.

5.  Huga [973 1Kb] autem expertus potentiam regis uirtutemque Saxonum, non passus est ultra terminos suos hostiliter intrare, sed pergenti  [974 1Kb] in eandem expeditionem anno sequenti, occurrit  iuxta fluuium qui dicitur Char [975 1Kb]  , manus dedit, iuxtaque imperium regis pactum iniit, utilisque proinde permansit.

6. uidens autem rex filium suum Liudulfum uirum factum, dedit ei coniugem diuitiis ac nobilitate claram, ducis Herimanni filiam, nomine Idam. Quam cum accepisset, in breui post hec socer moritur , cum ducatu omni ei possessione relicta. Accepta autem potestate, animum tranquillum, quem in puero [976 1Kb] gessit, exuit, armatumque militem in Italiam ducens, aliquantis ibi urbibus captis et sub custodia traditis, ipse reuertitur in Franciam .

7. Eo tempore usurpato imperio, regnauit in  Longobardia homo ferus [977 1Kb] et auarus, et qui omnem iustitiam pecunia uenderet, Bernharius [978 1Kb]  . ueritus autem singularis prudentie regine uirtutem [979 1Kb] , a Hluthowico rege  relicte, in multis eam afflixit, quo tanti decus splendoris [980 1Kb] extingueret, uel certe obscuraret.

8. Illo tempore rex proficiscitur in militiam contra Bolizlauum [981 1Kb] regem  Bemiorum, et cum capienda esset urbs que nuncupabatur Noua  , in qua clausus obsidebatur Bolizlaui [982 1Kb] filius, prudenti rex consilio diremit prelium, ne miles in rapiendis hostium spoliis aliquod periculum incideret [983 1Kb] . Considerata itaque uirtute regis ac innumera multitudine exercitus, Bolizlau [984 1Kb] urbe egressus, maluit tante maiestati subiici, quam ultimam  perniciem pati; sub signisque stans, et regem audiens [985 1Kb] responsaque reddens, ueniam tandem promeruit. Inde plena uictoria gloriosus factus rex, Saxoniam regreditur [986 1Kb] .

9.  Cumque eum uirtus prefate regine non lateret, simulato itinere Romam proficisci statuit. Cumque in Longobardiam uentum esset, aureis muneribus amorem regine super se probare temptauit. Quo fideliter experto, in coniugium sibi eam sociauit, cumque ea [987 1Kb] urbem Papiam, que est sedes regia, obtinuit. Quod cum uidisset filius eius  Liudulfus, tristis a rege discessit, profectusque in Saxoniam, aliquamdiu moratus est in loco consiliis funesto  Salaueldun.

10. Rex ueroin Italia celebratis iuxta magnificentiam regalem nuptiis  , proficiscitur inde cum noui matrimonii claritate, acturus [988 1Kb] proximum pascha in Saxonia, letitiam patrie magnamque gratiam conferens. Persuasus quoque rex Bernharius a Conrado duce, cui Papia cum presidio militari relicta [989 1Kb] erat custodienda, regem subsecutus est in Germaniam, pacem cum eo facturus, et omnibus que imperauisset obtemperaturus. Cui regie urbi  appropinquanti, occurritur miliario ab urbe a ducibus et prefectis palatinorumque primoribus, et regaliter susceptus, ductus in urbem,  iussus est in hospitio sibi parato [990 1Kb] manere. Neque enim faciem regis intra tres dies uidere promeruit. Quod egre ferens Conradus, qui eum adduxerat, unumque cum eo sentiens filius regis Liudulfus, suspectum super [991 1Kb] hac causa Heinricum, fratrem regis, habentes, quasi antiqua stimulatum inuidia, deuitauerunt eum. Heinricus autem sciens adolescentem maternis destitutum [992 1Kb] suffragiis, contemptui cepit [993 1Kb] eum habere, in tantum ut a conuiciis ei quoque non parceret. Interea rex regem alloquitur, in gratiamque regis ac regine susceptus, deditionis sponsionem dat, federisque [994 1Kb] spontanei [995 1Kb] diem locumque [996 1Kb] apud urbem Augustanam [997 1Kb] designans.

11. Ubi cum [998 1Kb] conuentus fieret, Bernharius manus  filii sui [999 1Kb] Adalberhti [1000 1Kb] suis [1001 1Kb] manibus implicans, licet olim Hugonem fugiens regi subderetur  , tunc tamen renouata fide coram omni exercitu famulatui regis se cum filio subiugauit. Et ita dimissus, in [1002 1Kb] Italiam remeauit cum gratia et pace. Ibi mire magnitudinis lapis grandinis tonitru [1003 1Kb] ac tempestate turbulenta de celo iactus, ingens miraculum multis uisentibus prebuit.

12. Nati sunt autem regi filii ex serenissima regina primogenitus Heinricus  , secundus Brun [1004 1Kb]  , tertius [1005 1Kb] paterni nominis maiestate  designatus  , quem iam post patrem dominum [1006 1Kb] ac imperatorem uniuersus sperat orbis; filiam quoque sancte matris eius uocabulo insignitam  , de qua non presumimus aliquid dicere, cum eius claritas precellat omne quod dicere aut scribere ualemus [1007 1Kb] .

13.  Enimuero rex cum regiones Francorum urbesque circuiret, audiuit, quia ei insidie pararentur a filio generoque; quapropter summus pontifex reuocatus, ubi austeriorem uitam more solito cum heremitis et solitariis ante Pascha agebat, suscepit regem Mogontie, ibi ei aliquamdiu ministrans [1008 1Kb] . Nefanda consilia prodita, a filio generoque animaduersa; purgandi locum criminis cum consilio pontificis petunt [1009 1Kb] et impetrant. Qui licet  sceleris manifeste arguerentur, paruit tamen rex eorum sententiis in omnibus [1010 1Kb] , locorum temporumque angustia.

14. Et cum apparatus paschalis apud [1011 1Kb] Aquas fieri oporteret, comperit, quia nichil sibi dignum ibi paratum esset [1012 1Kb]  ; maternum gaudiis et officiis decenter curatur, regemque quem in Francia [1013 1Kb] pene perdidit, in patria magnifice recepit.

15 [1014 1Kb] . Nam confortatus amicorum gentisque proprie presentia, irritum [1015 1Kb] fecit [1016 1Kb] pactum, quod coactus inire confessus est; edictumque est filio generoque, auctores sceleris puniendos tradere, aut certe se [1017 1Kb] hostes [1018 1Kb] publicos nosse. Pactis pristinis pontifex intercessit, tamquam paci et concordie consulturus; ob id regi fit suspectus, amicis regalibus  consiliariisque omnimodis spernendus. De eo nostrum [1019 1Kb] arbitramur nequaquam aliquid [1020 1Kb] temere iudicare; sed quod de eo probamus, quia magnus erat in [1021 1Kb] oratione die noctuque, magnus elemosinarum largitate, precipuus uerbo predicationis, non silere dignum duximus; ceterum de accusatis [1022 1Kb] causis qui iudicat Dominus est.

16. Earum rerum dum ibi finis non fieret, uniuersalis populi conuentus esse iubetur apud uillam que dicitur Fridesleri [1023 1Kb] , super his causis discutiendum [1024 1Kb] .  Ubi cum frater regis Heinricus adesset,  multas ac graues causas summo pontifici obiiciebat; proptereaque regis totiusque pene exercitus offensam incurrit, dum eum penitus culpabilem ex illius [1025 1Kb] dictis censerent. Preterea [1026 1Kb] rex seueriorem [1027 1Kb] animum gerens ex recenti iniuria, eminentissimos uiros ac sibi quondam caros et in Biertanico [1028 1Kb] bello fideles, fratri [1029 1Kb] traditos exilio dampnauit, dum accusati rationem redderent, nec [1030 1Kb] se [1031 1Kb] purgare [1032 1Kb] sufficerent. Hi erant [1033 1Kb] Thuringi genere, potestatis prefectorie, Dadanus  et Willehelmus [1034 1Kb] nomine. Hoc facto multi scelerum conscii satis [1035 1Kb] perterriti, soluta contione, multitudine dimissa, sese rex in orientales partes contulit.

17. Lotharii autem, cum regem duci Conrado sensissent offensum, cum iam olim ei infesti essent, eo  quod ducatum super eos administraret ipsis inuitis, arma contra eum sumunt [1036 1Kb] . Ille uero imperterritus, leoninum exerens [1037 1Kb] animum, signa signis contraria inuexit, et incredibilem multitudinem ex eis propria manu fudit, dum sanguine amici, quem in prelio amisit, Conradi scilicet Euurhardi filii  , ut fera [1038 1Kb] seuissima acueretur. Itaque illi fortissimo subpeditante [1039 1Kb] fortium militum manu, aduerso exercitui dum nouus semper additur, a meridie usque in uesperum protrahitur bellum; nocte prelium dissoluitur, nullus uictoria letatur.

18. Rex autem circa Kalendas Iulii [1040 1Kb] moto exercitu, armis filium generumque querere temptauit; obuias urbes partis aduerse aut armis cepit aut in deditionem accepit, quousque Mogontiam perueniret,  quam filius cum exercitu intrauit, patremque, dictu [1041 1Kb] miserabilius, armatus expectauit. Ibi plus quam ciuile et omni calamitate acerbius bellum ceptum; multe machine muris admote, sed ab urbanis destructe [1042 1Kb] uel incense; crebre ante portas pugne, raro forinsecus stationes [1043 1Kb] fuse. Cunctando enim res [1044 1Kb] uniuerse uariauere, dum dominatorem regni [1045 1Kb] foris, intus successorem metuebant. Obsidio itaque dum sexaginta ferme dies [1046 1Kb] excederet, sermo fit de pace; unde datus est obses in urbem  consobrinus regis ( [ [1047 1Kb] , quo libera uia  cuilibet pateret in castra crimen purgandi, de pace atque concordia tractandi. Filius cum genero [1048 1Kb] castra ingressi, regalibus uestigiis prosternuntur, pro scelere omnia sustinere paratos fore, saltem ut amici auxiliatores in fide suscepti, nichil aduersi paterentur. Rex autem non inueniens, quomodo meritas penas filio inferret, fautores insidiarum expostulat. Illi autem iuramentis uicariis obligati, et quodammodo arte antiqui hostis constricti, hoc omnino negabant. Ingens interea oritur letitia in castris, et a castris circumquaque fama diffusa, numquam urbe egressos [1049 1Kb] , nisi omnibus essent a rege imperatis obtemperaturi [1050 1Kb] . Ee [1051 1Kb] spes incassum concepte; nam cum non [1052 1Kb] obedirent edictis regis, motus Heinricus aduersus adolescentem: Nichil te, inquit,  iactitas contra dominum meum regem fecisse, et ecce omnis exercitus usurpatorem te regni inuasoremque nouit. Ipse ergo si accusor reus criminis, si culpabilis existo, quare non contra me legiones ducis? Signa aduersum me moue; et festucam [1053 1Kb] de terra sumens: Huius, inquit, pretii a me meaque potestate rapere non poteris. Quid tibi uisum est sollicitare huiuscemodi rebus patrem tuum? Contra summam diuinitatem agis, dum domino [1054 1Kb] patrique tuo repugnas. Si aliquid scis uel uales, in me furorem tuum euome [1055 1Kb] , ipse enim tuam non timeo iram. Ad hec adolescens nichil respondit, sed audito rege, cum suis urbem ingressus est.

19 [1056 1Kb] . Consobrinus autem regis Ecberhtus cum obses datus esset in urbem, suasibilibus [1057 1Kb] corruptus  uerbis, regi fit auersus, cum et antea ei iratus esset, eo quod argueretur incauti [1058 1Kb] certaminis, ubi oculum perdidisset  .

20. Dum hec agerentur, proxima nocte Boioarii [1059 1Kb] comites [1060 1Kb] fratris [1061 1Kb] regis, relicto eo [1062 1Kb] , iuncti sunt Liudolfo; qui pergens cum eis, cepit urbem regiam que dicitur Rainesburg [1063 1Kb] cum ceteris in ea regione munitissimis; omnemque pecuniam ducis [1064 1Kb] suis militibus diuisit, coniugem cum filiis patrui et amicis non solum urbe sed et regione excedere cogit. Hec omnia a Deo credimus acta, ut  qui [1065 1Kb] serenissimum regem plurimis populis ac gentibus preficere uoluit, disceret parum in se, in Deo uero omnia posse.

21. Erat autem iunior Arnulfus cum fratribus, qui tale consilium machinatus est contra Heinricum, eo quod paterno regno subrogaretur, ipse autem honore patrio priuatus esset. Porro exercitus diutino labore fatigatus, missionem petit et accipit, rege [1066 1Kb] cum paucis admodum filium in Boioariam subsequente.

22.  Ipse namque erat patiens laborum, supra quam [1067 1Kb] credi possit de homine ab adolescentia delicate nutrito. Multitudine denique deficiente a fide, rari admodum erant, qui partes regis adiuuarent; inter quos erat quidam Adalherhtus  [1068 1Kb]  et alii cum eo admodum pauci.

23. Militante aduersum [1069 1Kb] Mogontiam [1070 1Kb] rege, Herimannus dux Saxoniam procurabat  . Cum nouus exercitus a Saxonia ad supplementum ueteris mitti debuisset  , Thiadricus  iuniorque Wichmannus ei prefuere. Attingentes terminos Francorum, a Liudulfo duceque Conrado subito circumfusi, in desertum quoddam coguntur castellum. Quod cum obpugnare nituntur, iactu rote signifer ante portam brachium perdidit; quo facto bellum est sedatum, indutieque concesse trium dierum in Saxoniam reuertendi.

24. [1071 1Kb] Thiadricus a Liudulfo magnis promissionibus est temptatus, Wichmannus autem admodum corruptus [1072 1Kb] , patruum  exin [1073 1Kb] arguere, paterne  hereditatis raptorem dicere et suorum thesaurorum predonem uocare cepit. Ipse autem consilii nequaquam ignarus, quanta sapientia quantaque prudentia contra propinquos et hostes manifestos uigilauerit difficile [1074 1Kb] est omnimodis edicere.

25. Iungitur quippe Ecberhtus Wichmanno, eademque sententia consurgunt in ducem, nullumque ei dant [1075 1Kb] quietis otium. Ille autem nobili patientia iuuenum furorem frangens, cauet tumultum aliquem rege absente illis in partibus accrescere.

26. Boioarii repentino regis aduentu nec ad pacem  uertuntur [1076 1Kb] , nec bellum publicum presumunt, sed clausi muris grandem exercitui laborem sueque regionis solitudinem parant. Unde minus procedente negotio, absque animabus [1077 1Kb] exercitus a nulla re abstinebat, sed omnia uastabat.

27. Summus pontifex interea, ut [1078 1Kb] ipse aiebat [1079 1Kb] timore regis, officio pontificali amisso, heremiticam cum solitariis ducebat uitam. Non minima quoque ceteris pontificibus cunctatio erat in Boioaria, dum fauent partibus nunc regi assistendo, nunc alienas [1080 1Kb] partes adiuuando, quia [1081 1Kb] nec sine periculo alienabantur a rege, nec sine sui [1082 1Kb] detrimento ei adherebant.

28. Agens tres integros [1083 1Kb] menses, a Mogontia [1084 1Kb] recedens, rex in illis regionibus, demum circa  Kalend. Ianuar.  , infecto negotio, amissis duobus principalibus uiris ac potestate claris, Immede et Mainwerco [1085 1Kb] quorum uterque ictu sagittarum periit, alter Mogontie, alter in itinere Boioariam pergentibus, reuertitur in Saxoniam.

29.  Causas dicentibus coram rege Herimanno suisque nepotibus, omnes iusti tenaces sententiam ducis [1086 1Kb] laudauere, adolescentes castigandos iudicantes [1087 1Kb] . Rex autem amans parcebat [1088 1Kb] illis, sub custodia militari tantum intra palatium tradens Wichmannum.

30. Interea audit, quia Auares intrantes Boioariam iungerentur aduersariis, disponerentque publico bello eum temptare. At ille satis inperterritus tali necessitate, numquam se gratia Dei dominum  ac regem oblitus est, sed collecta ualida manu, obuiam procedit acerrimis hostibus. Illi autem diuertunt [1089 1Kb] ab eo, acceptisque ducibus a Liudulfo, omnem Franciam peruagati sunt, et tantam stragem dederunt, primum amicis, ut cuidam Ernusto [1090 1Kb] uocabulo, qui erat partis aduerse, sui iuris familias supra millesimum numerum captiuassent, deinde ceteris omnibus, ut dictu fidem excedat. Dominica ante pascha Wormatie [1091 1Kb] eis est publice ministratum, et muneribus auri et argenti plurimum donatum. Inde [1092 1Kb] Galliam profecti, per aliam uiam  in patriam reuertuntur.

31. Boioarii ciuili exercitu externoque fatigati---nam Ungariis egressis, exercitu regali premuntur---coacti sunt de pace tractare; factumque est,  ut pax daretur usque in 16 [1093 1Kb] Kalend. Iulii, et  locus esset apud Cinnam [1094 1Kb]  rationis dande et responsionis reddende.

32. Ad condictum locum dum uniuersalis populi conuentus fieret, talem rex orationem exorsus est: Paterer [1095 1Kb] inquit, si indignatio filii mei ceterorumque insidias tendentium me solum torqueret, et non totum christiani nominis populum perturbaret; parum esset, urbes meas more latronum inuasisse, regionesque [1096 1Kb] a mea [1097 1Kb] potestate rapuisse, nisi [1098 1Kb] propinquorum meorum ac carissimorum comitum sanguine satiarentur. Ecce sine filiis sedeo orbatus, dum filium grauissimum hostem patior. Quem  plurimum amaui et a mediocri loco ad summum gradum summumque honorem prouexi, unicum filium meum habet [1099 1Kb] aduersum me. [1100 1Kb] Tolerabile [1101 1Kb] hoc utcumque  [1102 1Kb] foret, si non [1103 1Kb] Dei hominumque inimici his causis [1104 1Kb] introducerentur. Modo regnum meum habent desolatum, populum captum uel interfectum, urbes destructas, templa succensa, sacerdotes extinctos; adhuc madent sanguine platee; auro meo et argento, quibus filium generumque ditaui, hostes Christi sedes suas remeunt [1105 1Kb] referti [1106 1Kb] . Quid igitur [1107 1Kb] supersit sceleris, quid perfidie, excogitare nequeam. His dictis, tacuit rex. Heinricus laudans sententiam regis, subiunxit, quia hostes secundo uicti [1108 1Kb] publico certamine, maligne ac pessime conducerentur, quo uia eis iterum ledendi aperiretur; omnem calamitatem omnemque laborem consultius [1109 1Kb] uelle pati, quam communem hostem umquam in fidem [1110 1Kb] susciperet. [1111 1Kb] His dictis, Liudulfus  procedens ait: Conductos aduersum me pecunia, fateor, obtinui, ne me michique subiectos lederent; si in hac parte culpabilis predicor, sciat me omnis populus hoc non [1112 1Kb] uoluntarie, sed ultima necessitate coactum fecisse. Postremum pontifex summus rationem redditurus intrauit, promittens, se quocumque [1113 1Kb] rex [1114 1Kb] imperauisset iudicio significaturum, numquam contra regem sensisse uel uelle uel fecisse; timore coactum a rege discessisse, offensum sibi eum quia [1115 1Kb] intellexisset, innocentem grauissimis accusationibus obrutum; de cetero iuramentorum omnibus argumentis [1116 1Kb] fidem seruaturum. Ad hec rex: A uobis non exigo iuramentum, nisi pacis et concordie consilium [1117 1Kb] in quantum possitis, adiuuetis. Et hoc dato, in fide ac pace eum  dimisit [1118 1Kb] .

 33. Pontifex cum duce Conrado cum adolescentem non possent inclinare, quatinus patri subderetur eiusque sententiam secutus sustineret, discesserunt ab eo, Deo regique sese [1119 1Kb] iungentes.

34. Proxima nocte Liudulfus cum suis a rege discedens, urbem Rainesburg [1120 1Kb] cum exercitu intrauit. Rex autem sequens filium, urbem [1121 1Kb] offendens que dicitur Horsadal [1122 1Kb]  obsedit eam.

35. Facta autem pugna, durius certamen circa murum nemo umquam uiderat [1123 1Kb] mortalium. Multi ibi ex utraque parte cesi, plures sauciati; noctis tenebre prelium dirimere [1124 1Kb] . Saucius ancipiti bello postera luce ducitur inde [1125 1Kb] exercitus, diutius ibi non morari [1126 1Kb] uisum ad grauiora tendentibus.

 36. Trium dierum itiner [1127 1Kb] proinde ad Rainesburg [1128 1Kb] . Castrorum loca occupata munitionibusque circumsepta, obsidio [1129 1Kb] urbis diligenter est incepta. Sed cum multitudo machinas muris adplicari non sineret, satis dure interdum ab utrisque pugnatum [1130 1Kb] pro muris. Diu tracta obsidio cogit clausos [1131 1Kb] belli negotiis aliquid actitare. Arbitrati sunt enim fame peius torqueri, si ad id cogerentur, quam in acie fortiter mori. Iussum itaque, occidentali porta erumpere equites, quasi inpetum in castra facturos alios naues ascendere, et per flumen [1132 1Kb] urbi contiguum [1133 1Kb] , dum equestri prelio pugnaretur, castra armatis deserta inuaderent . Urbani signo nole congregati, condicta peragere; quod in castris usu non ignotum. Quapropter et ipsi non segniter preparantur.  Moram facientibus in erumpendo [1134 1Kb] equitibus, classis [1135 1Kb] ab urbe longius elabitur [1136 1Kb] , exsilientesque de nauibus irruunt [1137 1Kb] in castra, offendentesque [1138 1Kb] armatos, dum trepidi fuge consulunt, circumfusi undique ceduntur. Alii naues ingredi nisi [1139 1Kb] , timore perculsi deuiantes, flumine absorbentur; alii naues plus equo ingressi, dimerguntur, factumque est, ut uix pauci de pluribus superessent. Equites uero ab equitibus fatigati deuictique, plures saucii, in urbem [1140 1Kb] coguntur. Miles regius uictor in castra reuersus, unum solummodo letali uulnere  percussum pro portis secum reuehunt [1141 1Kb] . Pecus  omne urbis loco herboso delatum, qui erat inter Rain [1142 1Kb] et Donou [1143 1Kb] fluuios [1144 1Kb] , sed a fratre regis Heinrico captum, et inter socios diuisum est. Urbani crebris preliis triti, fame quoque periclitari ceperunt.

37. Unde egressus [1145 1Kb] urbe Liudulfus cum principalibus uiris, pacem postulat, sed non inpetrat, quia patri obedientiam negat. Ingressus uero urbem, portam orientalem obsidentem armis temptat Geronem, tot uictoriis quot preliis clarum. A tertia hora usque in nonam acriter pugnatum [1146 1Kb] ; ante portam urbis, equo [1147 1Kb] cadente, ascensor Arnulfus armis exutus ilicoque telis [1148 1Kb] perfossus occubuit. Post biduum a muliere famem urbis fugiente mors illius notificatur, dum antea incertum esset. Cuius morte urbani satis confusi, iam de pace tractabant.

 38. Interuentu proinde principum iterum Liudulfus cum sociis urbe egressus, dum mense integro [1149 1Kb] et dimidio obsideretur, pacem obtinuit usque ad condictum diem, dum de his causis diiudicaretur; locusque concilii [1150 1Kb] apud Fridesleri [1151 1Kb] notabatur. Rex inde patriam reuersus [1152 1Kb] .

39. Heinricus uero Nouam urbem  obtinuit; Rainesburg pene omnis proxima nocte concremata [1153 1Kb] .

40. Exercitandi gratia uenationem agens rex in loco qui dicitur Suueldun [1154 1Kb]  , filius [1155 1Kb] patri [1156 1Kb] nudatis plantis prosternitur, intima tactus penitentia; oratione flebili patris [1157 1Kb] primum, deinde omnium presentium lacrimas extorquet. Amore itaque paterno susceptus in gratiam, spondet  [1158 1Kb] se obtemperaturum consensurumque [1159 1Kb] omni paterne uoluntati.

41. Interea summus pontifex egrotasse nuntiatur ac desperari. Quapropter regis placitum modice est dilatum [1160 1Kb] . Finem summi pontificis qui interfuere satis laudabilem predicant. Defuncto pontifice, uniuersalis conuentus [1161 1Kb] populi celebratus  ; Mogontia [1162 1Kb] post annum et dimidium regi tradita cum omni Francia; filius ac gener in gratiam suscepti, qua et in finem usi sunt fideliter.

42. Eo anno Slaui [1163 1Kb] qui dicuntur Uchri [1164 1Kb] a  Gerone cum magna gloria deuicti, cum ei presidio  esset dux Conradus a rege missus. Preda inde ingens ducta; Saxonie letitia magna exorta.

43.  Proximum agens rex pascha [1165 1Kb] cum fratre, ducit post hec exercitum contra Rainesburg, iterum armis machinisque urbem torquens. Dum presidio Saxonum destituitur ac fame uexatur, portis urbani egressi, cum urbe tradiderunt semet ipsos regi. Qui principes exilio dampnans, relique multitudini parcit, uictoriaque gloriosus remeauit in patriam, omni regione Boioarica fratri restituta.

44. Ingressusque Saxoniam circa Kal. Iulii, obuios habet legatos Ungariorum, tamquam ob antiquam fidem ac gratiam eum uisitantes, re autem uera, ut quibusdam uidebatur, euentum belli ciuilis [1166 1Kb] considerantes.  Quos cum secum aliquantis  [1167 1Kb] diebus retinuisset et aliquibus munusculis donatos remisisset in pace, audiuit a nuntiis fratris, ducis scilicet Boioariorum: Quia [1168 1Kb] ecce Ungarii diffusi inuadunt terminos tuos, statuuntque tecum inire certamen. His auditis rex, quasi nichil laboris [1169 1Kb] preterito bello tolerauisset, cepit ire contra hostes, sumptis [1170 1Kb] secum paucis admodum ex Saxonibus, eo quod iam bellum Slauanicum [1171 1Kb] urgeret. Castris positis in confiniis Augustane urbis, occurrit ei exercitus Francorum Boioariorumque; cum ualido quoque equitatu uenit in castra Conradus dux, cuius aduentu erecti milites [1172 1Kb] , iam optabant non differre certamen. Nam erat natura audacis animi, et quod rarum est audacibus, bonus consilii [1173 1Kb] , et dum eques et dum pedes iret in hostem, bellator intolerabilis,  domi militiaque [1174 1Kb] sociis carus. Igitur ab utriusque exercitus latrocinantibus agminibus notificabatur, non longe exercitus ab altero fore. Ieiunio in castris predicato [1175 1Kb] , iussum est omnes in crastino [1176 1Kb] paratos esse ad bellum. Primo diluculo surgentes, pace data et accepta, operaque sua primum duci, deinde unusquisque alteri cum sacramento promissa [1177 1Kb] , erectis signis procedunt castris [1178 1Kb] , numero quasi octo legionum. Ducitur exercitus per aspera et difficilia loca, ne daretur hostibus copia turbandi sagittis agmina, quibus utuntur acerrime, arbustis ea protegentibus. Primam et secundam tertiamque legionem direxerunt Boioarii, quibus  prefuerunt prefecti ducis Heinrici; nam ipse [1179 1Kb]  bello interim aberat, eo quod ualitudine corporis laborasset, qua et mortuus est  . Quartam [1180 1Kb] ordinauere Franci, quorum rector ac [1181 1Kb] procurator erat [1182 1Kb] dux Conradus. In quinta, que erat maxima, que et dicebatur regia, ipse princeps uallatus lectis [1183 1Kb] ex omnibus [1184 1Kb] militum milibus [1185 1Kb] alacrique iuuentute, coramque eo angelus, penes quem uictoria, denso agmine circumseptus. Sextam et septimam construxerunt Suaui [1186 1Kb] , quibus prefuit Burghardus [1187 1Kb] , cui nupserat filia fratris regis  . In octaua erant Bemi electi milites mille, armis potius instructi quam fortuna; in qua et sarcine omnes ac [1188 1Kb] inpedimenta queque, quasi ipsa esset tutissima, que esset nouissima. Sed aliter res acta est ac [1189 1Kb] arbitrabatur; nam Ungarii nichil  cunctantes, Lech fluuium transierunt, circumeuntesque [1190 1Kb] exercitum, extremam legionem sagittis lascessere [1191 1Kb] ceperunt, et inpetu cum ingenti uociferatione facto [1192 1Kb] , aliis cesis uel [1193 1Kb] captis, sarcinis omnibus potiti, ceteros legionis illius armatos fugere compulerunt. Similiter septimam ac sextam aggressi, plurimis ex eis fusis, in fugam uerterunt. Rex autem cum intellexisset, bellum ex aduerso esse [1194 1Kb] et post tergum nouissima agmina [1195 1Kb] periclitari, misso duce cum quarta legione, captiuos eripuit, predam excussit, latrocinantiaque [1196 1Kb] hostium agmina proturbauit [1197 1Kb] . Fusis latrocinantibus undique aduersariorum agminibus, signis uictricibus dux Conradus ad regem reuertitur; mirumque in modum [1198 1Kb] cunctantibus ueteranis militibus,  gloria uictorie assuetis, cum nouo milite et fere bellandi ignaro [1199 1Kb] triumphum peregit.

45. Dum ea geruntur in Boioaria, uarie pugnatum est a preside Thiadrico  aduersus barbaros. Cum capere nisus [1200 1Kb] esset quandam urbem illorum, usque [1201 1Kb] introitum porte persecutus est aduersarios, cogens illos intra murum, oppido potito et incenso, et omnibus que [1202 1Kb] foros murum erant captis uel interfectis. Cum iam incendio extincto reuerteretur, et paludem, que erat urbi [1203 1Kb] adiacens, medietas militum transisset, Slaui uidentes nostros in arto sitos ob difficultatem [1204 1Kb] loci, nec copiam habere [1205 1Kb] pugnandi nec locum adeo fugiendi, insequebantur  a tergo reuertentes clamore magno. Peremerunt  [1206 1Kb] ex eis ad [1207 1Kb] quinquaginta uiros feda [1208 1Kb] fuga nostrorum facta.

46 [1209 1Kb] . Ingens interea pauor omnem Saxoniam trepidam pro rege et exercitu [1210 1Kb] eius pro hac re aduersa [1211 1Kb] inuasit. Terrebant nos preterea portenta inusitata. Templa denique plerisque in locis tempestate ualida concussa uisentibus et audientibus horrorem nimium incussere; utriusque sexus sacerdotes ictu fulminis interierunt, et alia multa illo tempore contigerunt dictu horrenda et propterea nobis pretereunda. Totum pondus prelii ex aduerso iam adesse [1212 1Kb] conspiciens rex, exhortandi [1213 1Kb] gratia allocutus est socios [1214 1Kb] hoc modo: Opus esse [1215 1Kb] nobis bonorum animorum [1216 1Kb] in hac tanta necessitate, milites mei, uos ipse uidetis, qui hostem non  longe sed coram positum toleratis. Hactenus enim inpigris manibus uestris ac armis semper inuictis gloriose usus, extra solum et imperium meum ubique uici [1217 1Kb] , et nunc in terra mea et regno meo terga uertam? Superamur scio multitudine, sed non uirtute, sed non armis; maxima enim ex parte nudos illos armis omnibus penitus cognouimus, et quod maximi est nobis solatii, auxilio Dei. Illis est sola pro muro audatia [1218 1Kb] , nobis spes et protectio diuina. Pudeat iam nunc dominos pene totius Europe inimicis manus dare. Melius bello, si finis adiacet, milites mei, gloriose moriamur, quam subiecti hostibus uitam seruiliter ducamus, aut certe more malarum bestiarum strangulo deficiamus. Plura loquerer, milites mei, si nossem uerbis uirtutem uel audatiam animis uestris  augeri. Modo melius gladiis quam linguis colloquium incipiamus! Et his dictis, arrepto clipeo [1219 1Kb] ac sacra lancea, ipse primus equum in hostes uertit, fortissimi militis ac optimi imperatoris officium gerens. Hostium audaciores [1220 1Kb] primum resistere [1221 1Kb] , deinde ut socios uiderunt terga uertere, obstupefacti nostrisque intermixti, extinguuntur. Ceterorum uero alii, equis fatigatis, uillas proximas intrant, circumfusique armatis, cum meniis [1222 1Kb] , pariter [1223 1Kb] , concremantur; alii flumen contiguum transnatantes, dum ripa ulterior [1224 1Kb] ascendentes non sustinet, flumine obuoluuntur et pereunt. Eo die castra inuasa, captiuique omnes erepti; secundo die ac tertio a uicinis urbibus reliqua multitudo in tantum  consumpta est, ut nullus aut rarus euaderet [1225 1Kb] .  Sed non adeo [1226 1Kb] , incruenta uictoria fuit de tam seua gente.

47. Conradus quippe dux [1227 1Kb] , fortiter pugnans, animi feruore solisque ardore, qui eo die nimius erat, accensus estuat, uinclisque [1228 1Kb] solutis, dum aurum captat, uulnere sagitte aduerso gutturis defixe cadit. Cuius corpus iuxta regis imperium honorifice collectum transportatur Wormatiam [1229 1Kb] , ibique sepelitur uir omni uirtute animi et corporis magnus atque famosus, cum fletu et planctu omnium Francorum.

48. Tres duces gentis Ungarie capti, ducique Heinrico presentati, mala morte, ut digni erant, multati [1230 1Kb] sunt; suspendio namque crepuerunt.

 49. Triumpho celebri rex factus gloriosus [1231 1Kb] , ab exercitu pater patrie imperatorque appellatus est. Decretis proinde honoribus et dignis laudibus summe diuinitati per singulas ecclesias, et hoc idem sancte matri eius per nuntios demandans [1232 1Kb] , cum tripudio ac summa letitia Saxoniam uictor reuersus, a populo suo [1233 1Kb] , libentissime suscipitur; neque enim tanta uictoria quisquam regum intra ducentos annos  ante eum letatus est. [Nam ipsi bello Ungarico aberant, Slauanico [1234 1Kb] certamini reseruati [1235 1Kb] .]

50. Igitur, ut supra retulimus, cum deficeret in ratione reddenda contra suum patruum Wichmannus, intra palatium custoditur. Cum uero [1236 1Kb] rex in  Boioariam proficisci uellet  , simulata infirmitate, ipse iter negauit; unde monitus ab imperatore, quia destitutus a patre et matre loco filiorum eum assumpserit liberaliterque educauerit, honore paterno promouerit, rogatque [1237 1Kb] , ne ei molestiam inferret, cum alia plura grauaretur. Ad hec nichil utile audiens imperator discessit, commendato eo Iboni [1238 1Kb] comiti. Aliquantis diebus cum eo degens, petit post hec uenandi gratia [1239 1Kb] siluam ire [1240 1Kb] liceret. Ibi [1241 1Kb] absconditos socios secum sumens, perrexit in patriam, et occupatis [1242 1Kb] aliquibus [1243 1Kb] urbibus, iuncto sibi Ecberhto, arma sumit contra imperatorem. Industria autem ducis Herimanni facile eos oppressit, trans Albiamque [1244 1Kb] cegit. Illi cum se  sensissent duci resistere non posse, sociauerunt sibi  duos subregulos barbarorum  , Saxonibus iam olim infestos, Naconem et fratrem eius.

51. Ductus exercitus a duce, reperti sunt in urbe que [1245 1Kb] dicitur Suithleiscranne [1246 1Kb]  ; et pene erat, ut cum urbe [1247 1Kb] caperentur, nisi [1248 1Kb] clamore cuiusdam citarentur [1249 1Kb] , et ad arma prosilirent; cesis tamen ante portam urbis ad [1250 1Kb] quadraginta armatis, cesorumque [1251 1Kb] spoliis potitus dux Herimannus discedit [1252 1Kb] . Erant autem qui eum adiuuarent Heinricus preses cum fratre Sifrido [1253 1Kb] , uiri eminentes et fortes, domi militiaque [1254 1Kb] optimi. Facta sunt autem hec initio [1255 1Kb] quadragesimalis ieiunii [1256 1Kb] .

52. Barbari uero post proximum pascha irruunt in regionem, ducem habentes Wichmannum, ad  facinus tantum, non ad imperium; nullam moram agens [1257 1Kb] sed et ipse dux Herimannus, cum presidio militari adest, uidensque exercitum hostium grauem, sibique paruas admodum belli copias affore [1258 1Kb] , ciuili bello urgente, arbitratus est consultius [1259 1Kb] differre certamen in dubiis rebus constitutis, multitudinique imperare [1260 1Kb] , que maxima in unam urbem confluxerat, dum ceteris diffiderent [1261 1Kb] , quoquo [1262 1Kb] pacto possent, pacem expostularent. Quod tamen consilium milites egre ualde tulerunt, et maxime Sifridus, qui erat bellator acerrimus. Faciunt tamen ciues Cocarescemiorum [1263 1Kb]  , ut dux imperarat, pacemque eo pacto obtinent [1264 1Kb] , quo liberi cum uxoribus et natis supra murum inermes ascenderent, conditione seruili et omni suppellectili in  medio urbis hostibus relicta. Cum intra urbem irruerent barbari, quidam illorum suum mancipium agnoscit in cuiusdam liberti uxore; quam cum rapere de manu uiri niteretur, ictum [1265 1Kb] pugni [1266 1Kb] accipit, irritumque pactum ex parte Saxonum proclamitat; unde fit, ut omnes ad cedem uerterentur, nullumque relinquerent, sed omnes perfecte etatis neci darent, matres [1267 1Kb] cum natis captiuos ducerent [1268 1Kb] .

53. Quod scelus imperator ulcisci gestiens, uictoria  iam de Ungariis patrata [1269 1Kb] , regiones barbarorum  hostiliter intrauit. Consultum de Saxonibus, qui cum Slauis conspirauerant [1270 1Kb] , iudicatum [1271 1Kb] est, Wichmannum et Ecberhtum pro hostibus publicis habere [1272 1Kb] oportere, ceteris uero parcere, si quidem remeare uoluissent ad suos. Aderat et legatio barbarorum, tributa socios ex more uelle persoluere nuntians; ceterum dominationem regionis uelle tenere; hoc pacto pacem uelle, alioquin pro libertate armis certare. Imperator ad hec respondit, pacem quidem eis nequaquam [1273 1Kb] negare, sed omnimodis dare non posse, nisi iniuriam perpetratam digno honore ac emendatione purgarent; omniaque uastando et incendendo per illas regiones duxit exercitum, donec tandem, castris positis super Raxam  fluuium ad transmeandum paludibus  difficillimum, ab hostibus circumfunditur. A tergo namque uia [1274 1Kb] arborum robore obstruitur, eademque armatorum manu uallatur; ex aduerso fluuius fluuioque contigua palus, et cum ingenti exercitu Slauus [1275 1Kb] , bellatores et ab opere et ab itinere prohibens. uexatur autem et aliis incommodis exercitus, morbo pariter ac [1276 1Kb] fame. Dum talia agerentur per plures dies, mittitur ad principem barbarorum, qui dicebatur Stoinef, Gero [1277 1Kb] comes, quatinus imperatori se dedat, amicum per id adepturum, non hostem experturum.

54. Erant quippe [1278 1Kb] in Gerone multe artes bone [1279 1Kb] , bellandi peritia, in rebus ciuilibus bona consilia, satis eloquentie, multum scientie [1280 1Kb] , et qui prudentiam suam opere [1281 1Kb] ostenderet [1282 1Kb] quam  ore; in adquirendo strenuitas, in dando largitas, et quod optimum erat, ad cultum diuinum bonum studium. Igitur preses super paludem et flumen, cui palus adiacens erat, barbarum salutabat. Cui Slauus equalia respondit. Ad quem preses: Satis tibi esset, si bellum gereres contra unum nostrum de seruis domini mei, et non etiam contra dominum meum regem. Quis tibi exercitus, que arma, ut talia presumas? Si aliqua uobis uirtus adsit, si artes, si audatia, date nobis locum ad uos transeundi, siue nos uobis huc ueniendi;  et equato loco, fortitudo appareat pugnatoris.  Slauus barbarico more frendens, et multa conuicia euomens, irrisit Geronem imperatoremque et omnem exercitum, sciens eum multis [1283 1Kb] molestiis aggrauatum. Gero ad hec commotus, ut erat animi ardentissimi: Crastinus, inquit, dies declarabit, tu et populus tuus fortes [1284 1Kb] uiribus sitis, an non; cras enim nos uobiscum congredientes procul dubio uidebitis. Gero denique olim licet multis gestis [1285 1Kb] insigniis [1286 1Kb] clarus haberetur, iam tamen magnus ac celebris ubique predicabatur, eo quod Slauos qui dicuntur [1287 1Kb] Uchri cum magna gloria cepisset  . Gero, reuersus in castra, retulit que audierat. Imperator uero, de nocte consurgens, iubet sagittis et aliis [1288 1Kb] machinis ad pugnam prouocare [1289 1Kb] , et quasi ui flumen paludemque transcendere uelle. Slaui autem  hesterna comminatione nichil aliud arbitrati, ad pugnam pariter conspirauere, iter totis uiribus defendentes. At Gero cum amicis Ruanis [1290 1Kb]  miliario ferme uno a castris descendens [1291 1Kb] , hoste ignorante [1292 1Kb] , tres pontes celeriter construxit, et misso nuntio ad imperatorem, totum exercitum reuocauit. Quo uiso barbari, et ipsi obuiare legionibus contendunt. Pedites barbarorum dum longiorem uiam currunt, et certamen ineunt, fatigatione [1293 1Kb] dissoluti, militibus citius cedunt; nec mora, dum fuge presidium querunt, obtruncantur.

55. Stoinef [1294 1Kb] autem colle eminenti cum equitibus euentum rei expectabat; socios inire fugam cernens, fugit et ipse, lucoque [1295 1Kb] quodam cum duobus satellitibus repertus, a uiro [1296 1Kb] militari, cuius uocabulum  erat Hosed, certamine fatigatus armisque nudatus, capite cesus est. Satellitum alius uiuus captus, imperatorique cum capite et spoliis reguli ab eodem milite presentatus est. Ex hoc Hosed clarus et insignis habitus; merces tam famosi gesti [1297 1Kb] donatiuum imperiale cum reditu [1298 1Kb] uiginti mansuum. Eo die castra hostium inuasa, et multi mortales interfecti uel capti, cedesque [1299 1Kb] in multam noctem protrahebatur. Postera luce [1300 1Kb] caput subreguli in campo positum, circaque illud septinginti [1301 1Kb] captiuorum capite cesi, eiusque consiliarius, oculis erutis, lingua est [1302 1Kb] priuatus, in medioque cadauerum inutilis relictus. Wichmannus uero et Ecberthus [1303 1Kb] scelerum conscii in Galliam profecti, ad Hugonem ducem fuga elapsi sunt.

 56. Crebris uictoriis imperator gloriosus factus  atque famosus, multorum regum ac gentium timorem pariter et fauorem promeruit; unde plurimos legatos suscipit, Romanorum scilicet et Grecorum Sarracenorumque [1304 1Kb] , per eosque diuersi generis munera [1305 1Kb] , uasa aurea et argentea, erea quoque, et mira uarietate operis distincti [1306 1Kb] , uitrea uasa, eburnea etiam, et omni genere modificata, stramenta [1307 1Kb] , balsamum et totius generis pigmenta, animalia Saxonibus antea inuisa, leones et camelos, simias et strutiones [1308 1Kb] ; omniumque circumquaque Christianorum in illo res atque spes site.

57.  Liudulfus autem, imperatoris [1309 1Kb] filius, cum fidem uult seruare amicis, patria cessit, Italiamque eum eis adiit; quo agente annum fere [1310 1Kb] totum, diem extremum [1311 1Kb] obiit,  toto [1312 1Kb] Francorum imperio relinquens suo uulnere uulnus durum. Funus autem eius a militibus debito honore curatum, et ab Italia Mogontie [1313 1Kb] corpus translatum, in basilica [1314 1Kb] Albani martiris sepultum est, cum luctu et planctu multorum populorum. Reliquit post se filium patris uocabulo insignitum  .

58. Littere autem obitus eius allate sunt imperatori, cum esset in militia [1315 1Kb] , qua militauit contra Redarios; quapropter [1316 1Kb] satis plurimum lacrimarum pro filii interitu fudit; de cetero, qui adhuc ordinauit imperium suum, rectori omnium Deo fideliter commisit.

59. Eodem tempore Wichmannus sciens [1317 1Kb] Saxoniam bellatoribus uacuam, a Gallia profectus, Saxoniam  occulte intrauit, domum coniugemque reuisit, inde se iterum alienigenis inmersit. Ecberhtus [1318 1Kb] uero interuentu magni pontificis Brunonis in gratiam recipitur.

60.  Ductus exercitus contra Wichmannum tertia uice  , uix obtinuit ut in fide Geronis filiique sui susciperetur, ipsique apud imperatorem obtinerent, quo patria coniugisque patrimonio cum gratia imperiali frueretur. Iussus [1319 1Kb] sacramentum terribile dedit, se contra imperatorem imperatorisque regnum numquam aliquid inique consilio aut actu facturum [1320 1Kb] . Ita fide data, in pace est dimissus [1321 1Kb] , et bonis promissionibus ab imperatore erectus.

61. Peracta cede barbarorum, eo anno prodigiose  res apparuerunt [1322 1Kb] , note scilicet crucis in uestimentis  plurimorum. Quibus uisis, plurimi salubri timore perculsi, aduersa formidabant; idemque [1323 1Kb] uitia multa ex parte emendauerunt. Fuerunt et qui lepras uestium [1324 1Kb] interpretarentur [1325 1Kb] , eo quod subsequens lepra multos mortales corrumperet [1326 1Kb] . Sapientiores autem signum crucis salutem uictoriamque prefigurasse [1327 1Kb] predicabant, quibus et nos fidelem assensum prebemus.

62. Eo tempore imperator et ipse egrotare cepit, sed meritis sanctorum, quibus fidele iugiter obsequium prebet, maximeque patrocinio incliti martiris [1328 1Kb] uiti, cui aperuit os suum, de infirmitate conualescit, et mundo ut sol lucidissimus post tenebras ad omnem decorem et delicias condonatur.

63. Rebus igitur rite compositis per omnem Franciam  Saxoniamque et uicinas [1329 1Kb] circumquaque gentes, Romam statuens proficisci, Longobardiam [1330 1Kb] perrexit . Ergo qualiter regem Longobardorum Bernharium [1331 1Kb] duobus annis obsessum, cum coniuge et filiis captum, in exilium destinauerit, Romanos duobus preliis uicerit , Romamque [1332 1Kb] expugnauerit, duces Beneuentorum subiecerit, Grecos in Calabria Apuliaque [1333 1Kb] superauerit, terra Saxonia [1334 1Kb] uenas argenti aperuerit [1335 1Kb] , imperiumque cum filio quam magnifice dilatauerit, nostre tenuitatis [1336 1Kb] non est edicere, sed ut [1337 1Kb] initio historie predixi  , in tantum fideli deuotione elaborasse [1338 1Kb] sufficiat. Ceterum erga tuam claritatem serenitatemque, quam [1339 1Kb] patris fratrisque celsitudo  patrie ad omnem honorem nobisque ad solatium reliquit, magna deuotio opus humile magnificet [1340 1Kb] . At finis ciuilis belli terminus sit libelli.

64.  Enimuero donatus, patrie Wichmannus equanimiter se continuit, donec imperatoris aduentum sperauit. Cum autem [1341 1Kb] eius reuersio differretur, ad aquilonales [1342 1Kb] partes se contulit, quasi cum rege Danorum Haraldo [1343 1Kb]  bellum ab integro machinaturus. At ille mandauit ei [1344 1Kb] , si ducem necasset uel alium quemlibet principum nosset sine dolo eum [1345 1Kb] sibi sociare uelle [1346 1Kb] , aliter rem fraudulenter agitasse [1347 1Kb] non dubitaret. Interea ab emptore pretereunte latrocinia eius produntur, sociorumque aliqui [1348 1Kb] comprehensi, et  tamquam contra publicam rem agentes, a duce  dampnati, strangulo uitam perdiderunt; ipse autem cum fratre  uix euasit.

65. Dani antiquitus erant Christiani, sed nichilominus idolis ritu gentili seruientes. Contigit autem altercationem super cultura deorum fieri in quodam conuiuio rege presente [1349 1Kb] , Danis affirmantibus Christum quidem esse deum, sed alios eo fore maiores deos, quippe qui potiora mortalibus signa et prodigia per se ostenderent. Contra hec clericus quidam, nunc uero religiosam uitam ducens, episcopus  , nomine Poppa [1350 1Kb] , unum uerum Deum Patrem cum Filio unigenito domino nostro Iesu Christo et Spiritu sancto, simulacra uero demonia esse et non deos, testatus est [1351 1Kb] . Haraldus [1352 1Kb] autem rex, utpote qui uelox traditur fore [1353 1Kb] ad audiendum, tardus ad  loquendum, interrogat, si hanc fidem per semetipsum declarare uelit. Ille incunctanter uelle respondit. Rex uero custodire clericum usque in crastinum iubet. Mane facto, ingentis [1354 1Kb] ponderis ferrum igne succendi iubet, clericumque ob fidem catholicam candens ferrum [1355 1Kb] portare iussit. Confessor Christi indubitanter ferrum rapit, tamdiuque deportat, quo ipse [1356 1Kb] rex decernit; manum incolumem cunctis ostendit, fidem catholicam omnibus probabilem reddit [1357 1Kb] . Ad hec rex conuersus, Christum Deum solum colendum decreuit, idola respuenda subiectis gentibus imperat, Dei sacerdotibus et ministris honorem debitum deinde prestitit. Sed et hec uirtutibus merito patris tui adscribuntur, cuius industria in illis regionibus ecclesie sacerdotumque  ordines in tantum fulsere.

66. Gero igitur comes non inmemor iuramenti, cum Wichmannum accusari uidisset reumque cognouisset, barbaris, a quibus eum assumpsit, restituit. Ab eis libenter susceptus, longius degentes barbaros crebris preliis contriuit. Misacam [1358 1Kb] regem  , cuius potestatis erant Slaui qui dicuntur Licicauiki, duabus uicibus superauit, fratremque ipsius interfecit, predam magnam ab eo extorsit.

67. Eo quoque tempore  Gero preses Slauos qui dicuntur [1359 1Kb] Lusiki  potentissime uicit et ad [1360 1Kb] ultimam seruitutem cegit, non sine sui tamen graui uulnere nepotisque [1361 1Kb] optimi uiri casu  , ceterum [1362 1Kb] quoque quam plurimorum  [1363 1Kb] nobilium uirorum.

 68. Erant [1364 1Kb] duo subreguli Herimanno duci, inimicitie a patribus uicarie relicti, alter uocabatur Selibur, alter Mistau. Selibur preerat Waaris [1365 1Kb]  , Mistau Abdritis [1366 1Kb] . Dum inuicem quam sepe accusantur [1367 1Kb] , uictus tandem ratione Selibur [1368 1Kb] , condempnatus est quindecim talentis argenti a duce. Eam dampnationem grauiter ferens, arma sumere contra ducem cogitauit. Sed cum ei belli copie non sufficerent, missa legatione, postulat presidium ab [1369 1Kb] Wichmanno contra ducem. Ille nichil iocundius ducens, quam aliquam molestiam inferre posset [1370 1Kb] patruo, cito cum sociis adest Slauo. Ut autem suscipitur in urbem Wichmannus, statim urbs obsidione uallatur ab inimico. Ductus quoque exercitus a duce urbem [1371 1Kb] obsedit;  interim, casu nescio an prudenti consilio, Wichmannus cum paucis urbem est egressus, quasi ad extrahenda sibi de Danis auxilia. Pauci dies intererant, dum uictus [1372 1Kb] bellatoribus et pabulum iumentis defecerat [1373 1Kb] . Fuerunt etiam qui dicerent, Slauum speciem quidem belli gessisse, non uerum bellum; incredibile omnimodis fore, hominem a puero bellis assuetum bellicas res tam male preparatas habuisse; sed id consilii machinatum ducem [1374 1Kb] , ut quoquo pacto posset nepotem uinceret, ut saltem [1375 1Kb] in patria salutem [1376 1Kb] recuperaret, quam inter paganos penitus perdidisset. Fame [1377 1Kb] itaque urbani ac fetore pecorum aggrauati, urbe egredi sunt coacti. Dux Slauum austerius [1378 1Kb] alloquens, de perfidia et nequam eius actibus arguit; hocque  [1379 1Kb] ab eo responsi accepit: Quid me, inquit, de perfidia arguis? Ecce, quos nec tu, nec dominus tuus imperator uincere potuistis, mea [1380 1Kb] perfidia inermes assistunt [1381 1Kb] . Ad hec dux conticuit, eum sue ditionis regione priuans, filio ipsius, quem antea obsidem accepit, omni ipsius [1382 1Kb] potestate tradita. Milites Wichmanni uariis penis afflixit, urbis predam suis militibus donauit, simulacro Saturni  ex ere fuso, quod ibi inter alia urbis spolia repperit, magnum spectaculum populo prebuit, uictorque in patriam remeauit.

 69. Audiens autem Wichmannus [1383 2Kb] urbem captam sociosque oppressos [1384 1Kb] , ad orientem uersus [1385 2Kb] iterum se paganis inmersit, egitque cum Slauis qui dicuntur uuloini [1386 2Kb]  , quomodo Misacam, amicum imperatoris, bello lacesserent [1387 1Kb] ; quod eum minime latuit. Qui misit ad Bolislauum [1388 2Kb] regem Bemiorum [1389 2Kb] ---gener enim [1390 1Kb] ipsius erat  ---accepitque ab eo equitum duas acies.  Cumque contra eum Wichmannus duxisset exercitum, pedites primum ei inmisit [1391 1Kb] , cumque ex iussu ducis paulatim coram Wichmanno fugerent, a castris longius protrahitur, equitibus [1392 2Kb] a tergo inmissis, signo fugientes ad [1393 2Kb] reuersionem hostium monet [1394 1Kb] . Cum ex aduerso et post tergum premeretur [1395 1Kb] Wichmannus, fugam inire  temptauit [1396 2Kb] . A sociis igitur arguitur sceleris, quia ipse eos ad pugnam [1397 2Kb] instigauerit, fidensque equo, cum necesse fuerit, fugam facile inierit. Coactus itaque equo cessit, pedestris [1398 1Kb] cum sociis certamen iniit, eoque die uiriliter pugnans armis defenditur. Ieiunio autem et longiori uia, qua [1399 1Kb] per totam noctem armatus incessit, mane cum paucis admodum aream cuiusdam iam [1400 1Kb] fessus intrauit. Optimates autem [1401 1Kb] hostium cum eum repperissent, ex armis agnoscunt quia uir emmens esset, interrogatusque ab eis quisnam esset [1402 1Kb] , Wichmannum se fore [1403 2Kb] professus est. At illi arma deponere exhortati sunt; fidem deinde spondent, saluum eum domino [1404 2Kb] suo presentari, hocque apud ipsum obtinere, quatinus incolumen imperatori restituat [1405 1Kb] .  Ille licet in ultima necessitate sit constitutus, non inmemor pristine nobilitatis ac uirtutis [1406 1Kb] , dedignatus est talibus manum dare; petit tamen, ut Misaco [1407 1Kb] de eo adnuntient, illi uelle arma deponere, illi manus [1408 2Kb] dare. Dum ad Misacam ipsi pergunt, uulgus innumerabile eum circumdat, eumque [1409 1Kb] acriter inpugnat [1410 1Kb] . Ipse autem quamuis fessus, multis ex eis fusis, tandem gladium sumit, et potiori hostium cum his uerbis [1411 1Kb] tradidit: Accipe, inquit, hunc gladium, et defer domino tuo [1412 1Kb] , quo pro signo uictorie illum teneat, imperatorique  amico transmittat [1413 1Kb] quo sciat aut hostem occisum irridere uel certe propinquum deflere. Et his dictis, conuersus ad orientem, ut potuit, patria uoce Dominum [1414 1Kb] exorauit, animamque multis miseriis  et incommodis repletam pietati Creatoris omnium effudit  . Is finis Wichmanno, talisque omnibus fere, qui contra imperatorem arma sumperunt [patrem tuum] [1415 1Kb] .



CONTINUATIO


 70.  Imperator itaque, acceptis armis Wichmanni, de nece eius iam certus [1416 1Kb] factus, scripsit epistolam ad duces et prefectos Saxonie in hunc modum: Oddo diuino nutu imperator augustus, Herimanno et Thiadrico [1417 1Kb] ducibus [1418 1Kb] ceterisque [1419 1Kb] publice rei [1420 1Kb] nostre prefectis omnia amabilia. Deo uolente, salus omniaque prospera plane succedunt. Ceterum nuntii Constantinopolitani regis, dignitate satis insignes, nos adeunt, pacem, ut intelleximus, admodum querentes. Quoquo modo tamen res agatur, bello, Deo uolente, nullo modo nos temptare audebunt. Apuliam [1421 1Kb] et Calabriam prouincias, quas hactenus tenuere, nisi conueniamus, dabunt. Si uero uoluntati nostre paruerint, ut presenti estate coniugem cum equiuoco nostro in Franciam  dirigentes, per Fraxanetum [1422 1Kb] ad destruendos Sarracenos, Deo comite, iter arripiemus, et sic ad uos, disponimus [1423 1Kb] . Preterea uolumus, ut si Redares, sicut audiuimus, tantam stragem passi sunt  ,---scitis enim quam sepe fidem fregerint, quas [1424 1Kb] iniurias attulerint,---nullam uobiscum [1425 1Kb] pacem habeant. Unde hec cum Herimanno [1426 1Kb] duce uentilantes, totis uiribus instate, ut in destructione eorum finem operi inponatis. Ipsi, si [1427 1Kb] necesse fuerit, ad eos ibimus. Filius noster in natiuitate Domini coronam a beato apostolico in imperii dignitatem suscepit. Scripta 15 Kal. Febr. in Campania iuxta Capuam.

His litteris lectis in conuentu populi, in loco qui dicitur Werla, coram principibus et frequentia plebis, uisum est, pacem iam datam Redariis oportere  stare, eo quod tunc bellum aduersus [1428 1Kb] Danos urgeret, et quia copie minus sufficerent ad duo bella pariter conficienda.

71.  Grecorum itaque legatis imperator satis credens, partem [1429 1Kb] exercitus cum plerisque principalibus uiris direxit ad condictum locum, quo eis secus [1430 1Kb] sponsionem legatorum [1431 1Kb] puella traderetur, et cum honore filio adduceretur. Greci  uero ad artes paternas [1432 1Kb] conuersi,---nam erant ab exordio fere mundi plurimarum gentium domini, et quos uirtute nequibant, artibus [1433 1Kb] superabant,---subito super [1434 1Kb] improuisos et nichil aduersi suspicantes irruunt, castra diripiunt, plures occidunt, plures capiunt, quos et Constantinopolim imperatori suo [1435 1Kb] presentant. Qui uero effugere poterant, reuersi ad imperatorem, que acta sunt nuntiant [1436 1Kb] .

72. At ille super his commotus, ad hoc dedecus diluendum cum graui manu uiros eminentes, domesticis et externis rebus iam sepe claros factos, Guntharium et Sifridum [1437 1Kb] mittit in Calabriam. Greci autem preterita uictoria elati et minus cauti, ceciderunt in manus eorum; ex quibus innumera multitudine cesa, quos supererant [1438 1Kb] capientes,  obtruncatis naribus, nouam Romam remeare permiserunt. Tributum in Calabria et Apulia a Grecis extorserunt, talique uictoria illustres facti, et spoliis hostium ditati, ad imperatorem reuersi sunt  .

73. Populus autem Constantinopolitanus audiens a suis [1439 1Kb] male pugnatum, consurrexerunt aduersus imperatorem suum, et machinatione coniugis proprie cuiusdam militis insidiis occiderunt, locoque domini militem imperio [1440 1Kb] designantes  . Constitus [1441 1Kb] autem rex continuo captiuos absoluit, puellam cum magno exercitu et claris muneribus ad imperatorem destinauit.  Quam ipse statim filio tradidit, celebratisque magnifice nuptiis, omnem Italiam super hoc et Germaniam letiores reddidit. Eo tempore, quo hec intra Italiam gerebantur,  summus pontifex Wilhelmus  , uir sapiens et prudens, pius et cunctis affabilis, a patre sibi commendatum regebat Francorum imperium.

74. Cuius mater licet peregrina, nobili tamen erat genere [1442 1Kb] procreata  . Hic cum audisset egrotare cepisse matrem imperatoris , mire sanctitatis feminam, nomine Mahthildam [1443 1Kb] , dumque eius expectat funus, proprio funere ipsius funus  procedit [1444 1Kb] . De cuius laude [1445 1Kb] si aliquid dicere cupimus, deficimus, quia omne argumentum ingenioli nostri superat uirtus tante femine. Quis enim digne possit explicare eius [1446 1Kb] uigilantiam erga cultum diuinum? Omnis nox  omnibus modis et omni genere cellulam suam diuinorum carminum melodia inplebat. Erat enim ei [1447 1Kb] cellula ecclesie proxima, in qua modice requiescebat; de qua omnibus noctibus consurgens intrat ecclesiam, nichilominus cantoribus et cantricibus [1448 1Kb] intra cellulam et pro foribus et in uia triformiter constitutis, qui diuinam clementiam laudarent atque benedicerent. Ipsa intra ecclesiam in uigiliis et orationibus perseuerans, missarum sollempnia expectabat. Deinde infirmos, ubicumque audiuit, in uicino uisitauit, necessaria  prebuit, deinde pauperibus manum porrexit, deinde hospites, qui semper aderant, cum omni largitate suscepit; neminem sine affatu blando dimisit, nullum fere [1449 1Kb] sine munusculis uel necessariis adiumentis uacuum reliquit. Sepe uiatoribus, quos longius de cella prospexit, necessaria transmisit. Talia opera licet ualde humiliter diebus ac noctibus exerceret, tamen nichil de honore regio minuebat, et sicut scriptum est, quamuis sederet tamquam regina [1450 1Kb] circumstante populo, semper et ubique tamen erat merentium consolatrix . Domesticos omnes famulos et ancillas uariis artibus, litteris quoque instituit; nam et ipsa litteras nouit, quas post mortem regis lucide satis didicit  . Ergo si omnes uirtutes eius uelim narrare,  hora deficeret; facundia Homeri [1451 1Kb] uel Maronis michi [1452 1Kb] si adesset, non sufficeret. Igitur plena dierum, plena omni honore, plena operibus bonis et elemosinis, cunctis diuitiis regalibus distributis seruis Dei et ancillis ac pauperibus, secundo Idus Martias animam Christo reddidit [1453 1Kb] . Illo quoque tempore Bernhardus, ut ab omni populo predicabatur suis temporibus sacerdotio dignissimus, diem funxit [1454 1Kb] extremum. Piam famam super his nemo nos uituperet prodidisse, dum ueri [1455 1Kb] periculo non subcumbimus. Audiuimus enim a quodam solitario, in spiritu nescio an manifesta uisione, animam regine et episcopi infinita multitudine [1456 1Kb] angelorum cum gloria ineffabili celos deferre  [1457 1Kb] uidisse. Igitur imperator audita morte matris et filii ceterorumque principalium uirorum,---nam et Gero, uir magnus et potens, iam antea defunctus  est [1458 1Kb]  ,---iudicauit ab expeditione Fraxaneti [1459 1Kb] abstinere, et dispositis in Italia rebus, patriam remeare. Pulsauit quoque fama eum, quasi plerique Saxonum rebellare uoluissent; quod quia inutile erat, nec relatione [1460 1Kb] dignum arbitramur.  Egressus est itaque [1461 1Kb] de Italia cum magna gloria, capto rege Longobardorum, superatis Grecis uictisque Sarracenis; cum uictricibus aliis Galliam ingressus est, inde Germaniam transiturus, et proximum Pascha loco celebri Quidilingaburg [1462 1Kb] celebraturus, ubi diuersarum gentium multitudo conueniens, restitutum patrie cum filio cum magno gaudio celebrabant [1463 1Kb] .  Manens autem ibi decem et septem non amplius [1464 1Kb] diebus, descendit inde, ascensionem Domini apud Mersburg [1465 1Kb] celebraturus.  Tristis autem illa loca perambulat [1466 1Kb] obitu optimi uiri ducis Herimanni, qui prudentie ac iustitie mireque uigilantie in rebus ciuilibus et externis, cunctis retro mortalibus [1467 1Kb] eternam reliquit memoriam. Post susceptos ab Africa [1468 1Kb] legatos, eum [1469 1Kb] regio honore et munere uisitantes, secum fecit manere. Tertia autem feria ante Pentecosten [1470 1Kb] , locum [1471 1Kb] deuenit qui dicitur Miminleuu [1472 1Kb] . Proxima nocta iuxta morem diluculo de lecto consurgens, nocturnis et matutinis laudibus intererat. Post hec paululum [1473 1Kb] requieuit. Missarum deinde officiis celebratis, pauperibus iuxta morem manus porrexit, paululum gustauit, iterumque in lecto requieuit. Cum autem hora esset, processit letus et hilaris, ad mensam resedit. Peracto ministerio,  uespertinis laudibus interfuit. Peracto cantico euangelii [1474 1Kb] , estuari atque fatigari iam cepit. Quod cum intellexissent principes circumstantes, sedili eum imposuerunt. Inclinantem [1475 1Kb] autem caput, quasi iam defecisset, refocillauerunt [1476 1Kb] , expetitoque [1477 1Kb] sacramento diuini corporis ac [1478 1Kb] sanguinis et accepto, sine gemitu cum magna tranquillitate ultimum spiritum cum diuinis [1479 1Kb] officiis pietati Creatoris omnium tradidit. Transportatur inde in cubiculum; et cum esset iam sero, nuntiatur populo mors eius. Populus [1480 1Kb] autem pro eius laude et gratiarum actione multa locutus, memorauit, eum paterna subiectos rexisse pietate, ab hostibus eos liberasse, superbos hostes Auares, Sarracenos [1481 1Kb] ,  Danos, Slauos armis uicisse, Italiam subiugasse, delubra deorum in uicinis gentibus destruxisse, templa ministrorumque ordines constituisse; multaque alia  bona inuicem conferentes, regali funeri insistebant.

76. Mane autem iam facto, licet iam olim unctus esset in regem et a beato apostolico designatus in imperatorem, spei unice totius ecclesie, imperatoris filio, ut in [1482 1Kb] initio certatim manus dabant, fidem pollicentes et operam suam contra omnes aduersarios sacramentis militaribus confirmantes. Igitur ab  integro ab omni populo electus in principem, transtulit corpus patris in ciuitatem, quam ipse magnifice construxit, uocabulo Magathabur [1483 1Kb] . Itaque defunctus est Nonis Maii, quarta feria ante Pentecosten, imperator Romanorum, rex gentium, diuinarum humanarumque rerum multa ac gloriosa [1484 1Kb] seculis relinquens monimenta [1485 1Kb] .


EXPLICIT LIBER III RERUM GESTARUM SAXONICARUM [1486 1Kb]




ANNO DOMINI DCCCCLXXXIII.
IOANNES ABBAS SANCTI ARNULFI METENSIS.





NOTITIA HISTORICA.


 IOANNES abbas S. Arnulfi Metis ord. Bened. scriptor uite Ioannis abbatis Gorziensis, a. 962. in Actis Sanctor. tom. III, Febr. 27, pag. 690-715 cum notis Bollandi: et in Mabillonii sec. u Benedict. p. 369. Idem scriptor post a. 951 uite et translationis duplicis S. Glodesindis uirginis, que temporibus Childerici circa a. 608 traditur claruisse. Exstat apud Labbeum T. I Bibl. noue mss. pag. 720-740. Et in Actis sanctor. tom. uI, Iulii 25, pag. 210, et in Mabillonii Actis Benedictinis sec. II, pag. 1087, et sec. Iu, pag. 435. uitam, sed interpolatam, ediderat Surius 25 Iul. testatus codices quosdam auctorem habere quemdam Bernardum abbatem, alios Albertum monachum. * Admonuisse iuuat scriptorem hunc non quidem ex integro scripsis e uitam S. Glodesindis, sed ab alio quopiam, forte a Bernardo abbate, uel Alberto monacho datam reformasse, atque additis de suo quibusdam auxisse, uti monent auctores Historie litterarie Gallice tom. uI, pag. 423, qui et addunt Ioannem hunc scriptorem in uiuis adhuc egisse anno 977, sicut et anno 984, non amplius inter mortales exstitisse.





uITA SANCTAE GLODESINDIS [



PROLOGUS.

 1. Multa iam diu prece sanctitatis uestre, sorores in Christo carissime, paulo immoderatius me  perurgente, ne quid uestro denegarem amori id demum effecit: quia quod petebatis, non modo honestum,  uerum omnino constabat religiosum, idque me recusare cum indignum, tum etiam sentiebam periculosum. Etsi uires aliquantulum reputabam preponderare negotium, rursus animum subibat, quod caritas, que non sua, sed que proximorum sunt cogit curare, quo difficilioribus eius causa instatur, eo tum faciliorum successuum nouit aditus ministrare. Neque in causa Dei uerendum, eum cui res agitur, pro se operanti deesse: tantum fide non infirmari contingat. Impellitis itaque, ut sacratissime uirginis Christi Glodesindis, cui deuotis continue adheretis excubiis, que conuersationis initia, qui medii actus in  finem usque feliciter consummatum exstiterint, quantum ex scriptis que ad nostram etatem qualibuscunque litteris adnotata perdurant, queam aduertere, stylo quoquo possibile sit audeam pertentare. Quo tanto tempore tantaque instantia flagitatum, quia indecens uidetur obniti, ope eiusdem prestantissime uirginis Deo spiritu mundo inherentis uirtutibus, tum uestris pariter fretus orationum subsidiis; etsi non sine quodam rubore, uti qui parcitatem proprii perpendam ingenii, non diu per longa moratus exordia ocius narrationi accedam.



INCIPIT uITA.


 2. Temporibus Childerici  apud historicos celebratissimi regis Francorum, in Gallia Belgica que ex gente postea Francie nomen mutauit, uirgo Domini Glodesindis eximia, satis nobili generis stemmate procreata, patre illustrissimo eodemque duce clarissimo, cui uocabulum Wintro  , matre Godila luce generositatis non dispari, ab incuntis etatis ingressu multa uirtutum dote insignis, multisque exemplo in uia castitatis futura, uita et moribus clara enituit. Hec cum in domo parentum quoad puellares annos excederet, integre et sub omni esset educata diligentia: ubi iam tempus quo se dignis natalibus despondi deberet accessit, iuueni cuidam nomine Oboleno a parentibus ex more sponsa decernitur: Christo uero se ubique protegente, non  minus corpore quam mente seruatur intacta Et  cum tempore desponsationis exacto iuuenis uirginem, ut fit, a parentibus suscepisset, domum cum grandi frequentia nuptias paraturus deducit. Sed quia sancta uirgo celesti sponso iam corpus et animam suam consecrauerat, eodem forte predicto sponso, consilio utique Diuinitatis, iussu regio euocato, palatium iuuenis sine mora contendit. Quo cum peruenisset, multis et nefariis ei ingestis sceleribus grauiter in eum regalis est incensa seueritas. Ita acta retrusus custodia, annoque integro ibi digno squalore confectus, eo exacto eductus iudiciali damnatus sententia capite detruncatur. Sic uirginitas sancta, dum toto nisu carnali oblectationi  repugnat, cunctam glorie temporalis pompam nichili reputat; Domino Christo quem omnibus labentium rerum preferebat deliciis pro se decertante, ei uni quem semper optauerat, corde inherens et corpore, leta et uictrix de totius iam damno corruptionis triumphat.

3. Nec se quoque aduerse potestatis defecere doli. Pater nece sponsi prioris audita puellam uenerabilem rursus cogit ad thalamum. Illa que iam sponsum  Christum cordis medullis imbiberat, totis nisibus resultare, nec in eam labem uirtuti semel fixum animum inductione qualibet inclinare. Die interea nuptiarum ex condicto parentum instante, beata uirgo pre eius specie quem oculis mentis incorruptibilem, immarcessibilem, immortalem conceperat, hunc post paululum putredinem et filium hominis uermem attendens, patre pie contempto, Dei ac sancte matris Ecclesie confugium petiit. Erat patri soror memorande sanctitatis Rotlindis nomine, fama religionis Treueris opinatissima. Ad hanc eam secum abducere tentabat, ut saltem eius suasu animus puelle emollitus paternis non recusaret obtemperare consiliis. Sed quid contra lumen eternitatis ceca molitur instantia? Sancta uirgo patris  iussis animo uirili obluctans, urbem populis, potentia, ipsaque sui antiquitate terra marique memorabilem Mettim seu Mediomatricum maluit expetendam. Est in eadem urbe basilica beatissimi protomartyris Stephani, quam multis sepe operatio diuina miraculis illustrauit. Hanc ancilla Christi cum iam sibi res prope ad uim spectaret, ingressa, ibi intra altare et confessionem, ubi cum eiusdem martyris sanguine  plurimorum continentur sanctorum reliquie, se profugam collocauit. O seclis omnibus castitatis studium merito efferendum! Quo enim fluxa mortalitas natura ipsa quamuis penaliter uitiata trahente descendit captiua, hoc puella spiritus uigore se fortiter retinente, quasi immanis precipitii uoraginem exhorrescens, quia alias euadendi  aditus sibi obducitur, fuge solius capit presidium. Nec sane in sinu egens  aut quicunque de turba erant qui cogerent. Dux certe prepotens pater erat, qui et ipsis terrori locupletibus esset, eumque circumstipantium cohors minax instabat atque terribilis. Sed illa mori paratior quam florem uirginitatis et splendorem gloriose amittere integritatis, nec minis concussa, nec blanditiis mota, tanquam tutissimo portu manebat interrita. Discant  uirgines presenti exemplo non pulchrum sibi esse maritalibus subiici uinculis, non in possessionum amplitudine, non in seruorum ancillarumque gregibus, non in ornamentorum diuersi generis apparatu, non in quorumcunque obsequentium cuneis delectari, cum hec omnia uariis sibi casibus non sine multo utique dolore nouerint amittenda, nec quidquam eorum se morte omnia prorumpente uel comitari posse, uel sequi: quin potius que maius omnibus est species beati pudoris, Deo angelicisque unice chara agminibus, super omnia hec infima et mundi caduca oblectamenta sui solius uoluptate, sanctoque et immaculato allici desiderio.

4. Sed ut cepta sequamur, parentes puellam fugientem e uestigio insecuti, facto stupentes, iraque  incensi, maxime cum sponsalium administri se conquesti delusos acriori instimularentur dolore; ancillam Christi ex sacro confugii loco, si qua arte ualerent, conabantur abstrahere. Fit iugis ante ostium edis sancte pernoctatio, intentaque die noctuque obseruatio, ut qualibet forte sibi facultate oblata ui abducere properarent. Puella uenerabilis spiritu robustiori, animoque se obstinato immobilem tenens, ut sacrosancto adherebat altari, nulla inde ratione uel puncto temporis aliquatenus quiuit auelli, et  sex continuis diebus manens in ecclesia, non modo non egressa, sed et omni prorsus cibo abstinet et potu. uerum qui dat escam omni carni, et replet omne animal benedictione, famulam suam humanis frustratam, diuinis recreat  alimentis, eamque precibus assiduis celo intentam angelica duntaxat probatur pauisse refectio. Fide interea tam constanti perseuerantie sue remunerationem exigente consolationis diuine, que tandiu contractam nubem meroris abstergeret, lux repente grata resplenduit. Instante namque iam septima die que Dominica erat, ecce uir quidam uultu angelico, sequentibus pueris duobus pulcherrimis sub omnium conspectu aduenit, partemque altaris qua uirgo sacratissima pudorem tuendo celabatur, recta ingressus, uelamine in sancte specimen religionis cernentibus cunctis B. uirginis caput obnubit. Nec mora, oculis intuentium, cum his quibus apparuit sublatus, magnitudine facti, stupore et miraculo perculit uniuersos, cum terror ipse eos ac si  stolidos et mentis uacue sic reddidisset, ut neque proloqui, neque unde, aut qui essent qui uenerant, possent ediscere.

5. Cum uero post discessum tante uisionis ad se reuersi sanctam uirginem eo habitu astantem perspicerent, facile animaduertentes angelicam apparuisse presentiam, totumque id diuinitus factum esse quod uiderant, nichil quo ultro resisterent erat. Tantum solo strati, uestigiisque beate uirginis submissi, iam omni feritatis tumore supplicem in gestum conuerso, ueniam solam pro illatis exorant iniuriis. Non erat apud cor cui spiritus pietatis et rex presidebat mansuetudinis, hic labor difficilis indulgendi: ac repente tanquam nullis lesa, omnibus queque ea  exstiterant posthabitis, in integram cum parentibus et ceteris rediit gratiam. Attendant hic uirgines, et castitatis thesauro nichil Deo gratius uel angelis discant familiarius. uirginitati Christus inter omnia adest discrimina, spiritus celestes uti sponse imperatoris sui famuli deuotissimi obsequuntur. Hec sola immaculata Agnum sequitur ubique immaculatum: quantoque ei adheret uicinius, tanto ad quelibet postulata auditur uelocius. Ecce quam presto huic ancille sue gratia illa inestimabilis adfuit. uere prope Dominus omnibus qui obtriuerunt cor, et prope timentes eum salutare ipsius. Quo uero putas ore eam tunc in laudem sui erupisse Creatoris, aut cuius genere uocis hymnum inestimabili fudisse cum iubilo, cum oculos lucis illius inuisibilis tam  placide in se deiectos, et aures illas secretissimas uoci sue tam propere cognouit admotas, tamque facili uia preces datas effectui, ut angelum sanctum sub ipsis mortalium oculis ad se letificandum et consolandum prepotenti maiestate aduenisse gauderet? Prophetica nimirum exsultatione, iam sponsa celestis effecta, uti poterat ac dicere: Induit me Dominus uestimento salutis et indumento iustitie circumdedit me . Itemque uoce uniuersalis Ecclesie ex utroque sexu collecte uni capiti suo gratulabunda proclamare: Sicut sponso imposuit mihi mitram, et sicut sponsam ornauit me ornamento .

6. Beata itaque uirgo cum  uisceribus affluens pietatis cunctos sibi pridem infensos  uenie clementer admisisset, et parentibus deinceps in nullo impatiens placidam se subdidisset; ad predictam amitam suam Rothildam magne probitatis fama celebrem quam in secundo actu de nuptiis, pudori metuens, non contumaci mente refugerat, iam in gratia percepta non minimum gerens fiducie, Treuiros sponte contendit. Ibi pro modo conuersationis tempore non multo exacto, cunctis iam bonorum studiis morum actuumque statu ad normam celestis discipline quidquid diuinitus et humanitus equo competit et honesto plenissime informata, urbem sibi patrociniis diuinis amicam Mettim repetiit. uite illico arctioris ingressum, cui iam dudum sanctus eius spiritus toto desiderio aspirabat, ancillarum Christi se cum grege collecto summa ui  atque ope nitens arripuit. Est - locus infra menia urbis ipsius, iure hereditario tunc parentum possessio, religiosiori institutio admodum opportunus. Hunc sancta uirgo diuinis usibus dono dari sibi expostulans, nec mora paratissima eorum liberalitate adeptum monasterium puellarum Dei hodie usque insigne pulchro materialiter decore construxit, pulchriori nichilominus uirtutum robore nobiliter gubernauit. in quo usque ad centenum numerum collegium Christo famulantium adunauit, eique omni uigilanter sedulitate institit gloriosa. Que huius deinceps sancti certaminis conuersatio fuerit, qui in omni genere spiritalis incrementi ei profectus quotidiano usu accesserit, sub quo discipline rigore et seipsa compresserit,  et ceteris superni dux facta itineris, in se quod sequerentur prestiterit, atque ei potius quam sibi uixerit; fide atque arbitratu sane intelligentie, quam scriptis estimo commendandum. Consideranti enim attentius, liquido caret quod B. uirgo uisitationem illam in se tam a supernis iucunde effusam pre oculis cordis continue uersans, exterioris operis exsecutionem interiori non disparem seruabat feruori.

7. Postquam idem monasterium ad numerum sex illorum dierum, quibus preparationis sancte integritatis mirabili illo in ecclesia durauerat ieiunio; sex item annos feliciter rexerat, Deo hominibusque grata, uita quoque et signis magnifica; in sanctitatis proposito cursu fideliter consummato, coronam  iustitie perceptura a Domino. Sponsoque diu cupito celesti iam socianda in thalamo, immaculata migrauit a seculo  . Totum preterea huius spatium mortalitatis triginta annorum cursu eam emensam esse confirmant. Nec sane de etatis quid plenitudine perquirendum, cum quidquid fructuum annose senectuti esset accessurum, hoc breui consummata nichil iuuentus detraxerit. Sunt enim iuxta Sapientiam, cani sensus hominis, et etas senectutis uita immaculata . Quin potius magno Dei dono iusti eterna quiete recepti mundo prouide subtrahuntur, ne uidentes mala que fiunt sub sole, aut internis paululum remorentur deliciis; aut uitiis ipsius  mortalitatis, quorum ipse quoque obnoxius est uisus,  contactu assiduo corrumpantur, attestante hoc eadem Sapientia: Raptus, inquit, est, ne malitia mutaret sensum eius, aut fictio deciperet animam illius . Funus interea ex consequenti debito honore curatur, et de more a se in eodem monasterio iam inde ab initio instituto corpus ad basilicam sanctorum apostolorum haud longe a menibus urbis ad portam meridiem uersus effertur, atque ibi in crypta longe inferius demersa ad latus sinistrum deponitur. Nam hoc idem ipsa uiuens ut fieret iusserat: eo quod cemeterium sanctarum puellarum eiusdem loci in predicta apostolorum ecclesia tunc temporis haberetur: necdum  corpus gloriosissimi confessoris Christi Arnulfi, quem post multa exinde tempora magnis uite et uirtutum ibi constat enituisse insignibus,  eadem ecclesia augusto  tumulo suscepisset. Unde huic loco postea tam propter crebra miracula eius, quam propter nobilitatem generis eius nomen inditum, nec preterquam beati ipsius antistitis nomine, ullius alterius sancti apud uulgum ibi notatur memoria. Mansit uenerabile pignus per annos circiter uiginti et quinque in eodem loco in pace sepultum, spiritu inter premia eternitatis omni iam temporis mutabilitate subacta ipsi qui uere solus habet immortalitatem, et lucem habitat inaccessibilem, adherente, uitaque eo uere immortaliter, quo immutabiliter, cum ipso perfruente, cui immortalitati, inuisibili soli Deo honor et gloria  in secula seculorum. Amen.





HISTORIA TRANSLATIONIS SANCTAE GLODESINDIS ABBATISSAE METENSIS, Auctore Ioanne abbate sancti Arnulfi Metensis.






MONITUM.

 Tres leguntur in subiecto libello sancte Glodesindis corporis translationes: prima seculo uIII facta, anno incerto; altera anno 830 per Drogonem episcopum, in cuius epitaphio istius rei memoriam consignatam lego his uersibus:

Iste Glodesindis solemniter ossa leuauit,
   Condigneque loco condidit eximio.
Ad hanc que solemnior fuit alias duas reuocare uisum est, nempe eam quam seculo uIII factam dixi; et tertiam, que anno 951 ab Adalberone episcopo curata est. Omnes sequens libellus commemorat.



PROLOGUS AUCTORIS.


 1. Partibus primis gestorum sacre uirginis, ut dicendi siccitas patiebatur, ex ueterum illarum litterarum situ in noua quadam facie Deo miserante reductis, priusquam reliquis expediendis succedam, lectorem, si quis forte hec in manus post illa sumere non fastidiet, bona uenia paucis oratum uolo, ne me quasi temerarium et omnibus forsitan seriis uacuum mentis quadam nobilitate ad hec denotet prorupisse, causasque equo animo non aspernetur addiscere. In primis quam exordio professus sum, queque ceteris preponderat flagitatio sanctarum nimium importuna, eademque diutina subegit sororum, quibus quidpiam denegare offense pene uidebatur in Deum. Deinde materia tam perspicabilis, quam merito sui prestantissimis quibusque  cequanda, in sui commendationem per seipsa sufficiens, animum in se tota cupiditate conuertit. Nec scriptura illa, quamuis silenti feratur auctore, uiribus rerum aliquid detrahit, cum semine utique ac si raro aspersa, non sterilem usibus nostris in immensum extendendam messem produxerit. Neque enim refert quouis indicio ex quacunque cauernula gemma pulcherrima extrahatur, dummodo auaritiam mortalium usu expleat et decore. Et quoniam tanti pretii margaritam, pluribus pretiosis merito preferendam, inter uite huius erumnas multiplices infirmitati nostre solatium tam efficax diuina prestitit pietas, indignum omnimodis iudicabam, si ad tantam gratiam lingue improba et ingrata torperent silentia, ut si non quanto dignum esset eloquii  nitore, oratio posset uestiri, nudus saltem sermo prestaret, ne salus, que erat in commune, uideretur mortalibus intercludi.

2. Non autem certius nos aliquid allaturos hac scripti nouitate fatemur, neque enim intactam ordimur rem, cum alienis tantum uestigiis innitamur. Sed quoniam historia illa beate uirginis simplici, ut forte antiquitas de repente mandauit memorie, stylo compacta uulgo solum erat accommoda; considerantes iam Christo propitio plures disciplinarum studiis eminentes, lectionem insulsioris scripture non sine quadam nausea fastidire; eorum deliciis nostram operam non incongruum estimauimus deseruire. Fidem ergo gestorum et in priori parte, ut scripta prefata monstrabant, interpretatione fida, ut  puto, usque ad obitum beate uirginis transposuimus, et nunc sequentibus deinceps pari nichilominus puritate,  Christo Domino nostro preuio, meritisque ipsius sponse diuine fauentibus, narrandi ordine eadem uestigia persequemur.

3. Gratum preterea admodum habemus, quod hec posteriora certiori iam aliquantulum ducunt itinere, temporis maxime notitia, que superiores partes nonnichil infuscat, lucidius insignita. Nam excepto prima fronte nomine Childerici  regis, et hoc sub opinione apposito per totam exinde narrationem; quid, sub quo rege uel principe gestum sit, ita siletur, ut etiam ipse Childericus, qui in nece sponsi beate uirginis sententiam ferens reperitur, non satis certos temporis reddat. Hunc siquidem Childericum, si tamen ipse est, fama tantum fert Caroli Senioris non multum superius tempora contigisse,  eique adhuc superstite genitorem ipsius Caroli Pippinum prius ducem et maiorem domus, ut tunc dicebatur, in regio culmine superductum, nimia illo socordia et inerti demerso ignauia, rebus regendis non solum minus idoneo, sed per omnia prorsus inutili reddito. Hoc utrum sic se habeat, necne, non equidem in magno ponam discrimine. Ceterum annales seu historici, quos inspicere potui, preter solam Caroli uitam, Raganfredum quemdam continent, de cuius manu Carolus principatum sustulit; Chidericum unus tantum ille annalis quam breuissime adnotat, et famam supradictam sequitur eo deposito de regno et tonsorato, Pippinum ei superductum. Si tamen is de quo fama iactat, ea etate fuisse credendus est; quomodo id, quod in presenti libello reperitur, quod  locus cemeterii sanctimonalium ad sanctos apostolos necdum temporis corpore beati Arnulfi haberetur insignis, possit probari, non satis elucet: cum constet beatum Arnulfum longius multo antequam is Childericus fuisse dicatur, e mundo receptum, et ut sacra gestorum eius scripta declarant, uixdum anno dormitionis sue exacte a loco sepulture Mettis relatum. Ea utcunque sint quibusque pro arbitratu in medium relinquentes, non multum utique sententiarum pondus hac adimente ambage; que restant omnino, Domino conatum iuuante, iam persequi contendamus, et translationibus geminis beate uirginis, que successerint uirtutum miracula, queque ad sacratissimam tumuli eius reuerentiam diuersorum langorum sint ostensa remedia, officio non minus  deuoto quam debito explicemus.



NARRATIO TRANSLATIONIS PRIMAE S. GLODESINDIS.


 4. Ut superior narrationis series comprehendit, postquam sacratissime uirginis corpus intemeratum  in basilica sanctorum apostolorum extra muros urbis per annos 254 quieuerat, quedam forte religiosarum  supra memorati sanctimonalium cenobii reuelatione diuina se testata est fuisse commonitam, uti maiori ecclesie, que erat loco subteriori, alia adiacens extrinsecus in honore sancte Dei genitricis Marie construeretur basilica, modumque ipsius reuelationis hoc ordine referebat. uidebatur, inquiens, mihi quiescenti beata uirgo Domini Glodesindis super murum ciuitatis stans, lapidem eminus ueluti loco designando manu deiicere, meque uerbis insuper compellare: Ibi, inquit, ecclesia fabricetur, et quem in locum lapis casu deuenit, in eo beatissime semper uirginis Marie erigatur altare. Monstrato denique aliam quamdam in partem latere seorsum: Hic, ait, ostium fiat, quo ex ecclesia maiori, hoc est, monasterio, in eamdem peruius nouam sororibus  aperiatur ingressus. Hoc somno discusso, cum ceteris retulisset, ancipiti diu hesere consilio, eo quod tunc temporis regie tutele locus subesset, nec nisi ad eum rogatione perlata tale quid aggrediendi eis suggerebatur fiducia. Itaque re celerrime principi insinuata, eoque auctore in negotio exsequendo, ut uisio docuerat, summa facilitate adducto, opus strenue curatur atque perficitur. Edictum insuper regie liberalitatis eisdem sanctimonialibus est adiectum, ut eadem noua, que condenda esset, basilica cemeterium sororum denuo solemniter haberet, ac mox in eamdem basilicam corpus sacre uirginis ex loco prioris tumuli uenerabiliter referretur humandum. Sic et longitudini itineris, quod funeribus ancillarum Dei urbe  exportandis laboriosum  cernebatur temperatum, et patrocinium multitudini fidelium est copiosissime diuinitus prouisum. Nec ex eo tempore iam, ut prius moris erat, uel ad memoratam apostolorum, nunc beati Arnulfi nomine celebrem, uel ceteras circa urbem basilicas cuiuslibet earum est funus elatum; sed ueluti matri filias ut uiuentes deuotis obsequiis, ita seculo functas sub tempus glorificationis sue debita corporis uideas adherere quiete.

5. Fabrica igitur noua ecclesie ad summam manum perducta, ad locum sepulcri plebe tota certatim undique accurrente, mira alacritate contenditur, effossaque humo circumiecta, ac lapide monumento subducto, reperiunt sanctam toto adhuc corpore integram, nulla illius tam diutini sepulcralis situs  signa in carne monstrantem, sed ac si die eodem esset deposita, gratiam totius corporis referebat. Que ibi letitia, que intimi calore gaudii lacryme prorumpentes beatam illam de tanta uisione tenuerint frequentiam, melius uerbis succumbere, quam parum digne dicere, quod utique dicendo minus reddiderim. Nam et si quid forte sermo possit explicare, id multo uberius ea fidelis populi tunc euicerunt obsequia. Tandem incomparabilem thesaurum pia auiditate exceptum cum solemni celestis pompa triumphi laudes Deo sacris ordinibus concentu religioso in celum tollentibus ad preparatum sibi noue  basilice deferunt habitaculum. Ibi sanctimoniales inestimabili in eam deuotione feruentes, corpus beatissimum, tanquam tunc primo uita excessisset, de more ecclesiastico lauant atque exornant. Inter lauandum quedam sanctimonalium diutino languore obsessa, uitamque ipsam in ancipiti trahens, spe salutis non frustra presumpta, ad locum lauacri fiducialiter uenit, et faciem sancte digito leui tactu compressit. Illico digitum redeuntem sanguis ex facie uirginea prodigio mirabili est subsecutus. Omnibus ibi pariter consistentibus, et in exemplum Dominici lateris miraculo stupentibus, cruor isdem palam apparuit. Cumque eadem uix, ut dixi, religiosa femina supremum halitum retineret, repente uires iam morbo exhaustas paulatim sibi redire persensit,  et mensibus sex tante rei testis postmodum superuixit. Expleto omni pii amoris circa sanctam uirginem ministerio, deposuerunt eam item in sarcophago nouo, ad dexteram partem altaris sancte Dei Genitricis, humoque desuper aggesta, diligenter componunt.

6. Aliquantum postea fluxerat tempus, et ecce nocte quadam cuidam uite continentioris femine in uisu a quodam dicebatur, quod corpus ipsius beate uirginis mus infra sepulcrum corrumperet, atque id ipso sopore monumentum sibi uidebatur aperiri, et murem, qui iam pollicis pedis dextri partem corroserat, ipsa que hec uidebat, expelleret. Expergefacta diluculo, rem matri congregationis, ceterisque sororibus narrat. Ad id explorandum  ministros sacrorum acciri continuo placuit. Qui de more Christiane religionis litaniis et orationibus pro re prosperanda peractis tumulum reuerenter aperiunt, et ad certa indicia uisionis pollice pedis dextro cruentato reperto, soricem depellentes, et uia in reliquum penetrandi obstructa, sepulcrum, ut prius, obcludunt et muniunt.

7. Quieuit in eodem loco corpus sacratissimum usque ad tempora imperatoris piissimi Ludouici Carolo famosissimo ac maximo imperatore progeniti, ubi pluribus se frequenter uirgo beata publicauit uirtutibus, multaque infirmantium curatio sanctitatis eius et meriti apud Dominum prestantissimi testimonio fuit. Ea quamuis incuria antiquitatis scripto minus sint tradita, memoria tamen ex narratione  precedentium subinde in succedentes transfusa, que res omnes uetustate et senio fugientes durabili reparat nouitate, semper eam ostensione signorum floruisse non tacet. Que autem posteriori etate, otio iam segniori submoto, littere signauerunt, facile insinuant quanta fides preteritis possit haberi, nec minus claris in illo tanti temporis spatio miraculis eam celebrem exstitisse. Frustra autem hec in commendationem eius requiri uidentur, cum certe id unum tanta presentia deitatis concessum corpus scilicet per tot annos sine corruptione seruatum cuncta exsuperet admiranda, quocunque casu  extra potuerant prouenire. Ubi simul datur intelligi in quanta gloria beate immortalitatis eius spiritus illic ubi uere est, totius mutabilitatis expers triumphat, cum hic et illud, quod corruptibile fuerat datum, ingentis meriti uiribus ipsa conditioni mortalium iura imposita tam potenti gratia superauerit.

8. Quod utique Dominus ad commendendam gloriam purissime castitatis eius oculis humanis ostendere uoluit, ut palam claresceret, quo premio apud eum soleat compensari carne pre eius amore contempta solis ipsius herere compleximus, quodque uirginitas, que supra quam iussum est facit, plusquam promissum est meretur. Posse sane ex diuino duntaxat munere ante illam generalem corporum resurrectionem carnem hominis cuiusquam integram  per tempora durare aliquanta, licet plurioribus idoneis scriptoribus multa lectio testis defendat, unum tamen in hanc partem sanctum  Bedam presbyterum adduxisse sufficiat; qui in historia gentis sue, que iam ecclesiasticis auctoritatibus merito recte fidei et sane doctrine adminiscetur, de beato pontifice Gutperto refert, quod postquam 12 esset annis sepultus, integro corpore sit repertus. Idque plenius in libro de uita ipsius exsequitur. Simile etiam de quadam mire sanctitatis regina Edeltrude commemorat. Sanctum quoque Patrem Hilarionem Hieronymus non solum carne, sed etiam uestibus intaminatis post aliquantum temporis sepulture, a discipulo eius scribit inuentum et sublatum. Ceterum non hec in obfuscationem illius supereminendi  et Domini glorie singularis de preconio sanctorum attolimus. Christus siquidem nature nostre particeps factus, non culpe, sicut pre filiis hominum gratia ampliori plenus, uere et naturaliter Dei Filius exstitit Deus; ita caro eius iuxta prophetam paululum in sepulcro requieuit in spem resurrectionis quantocius secuture; et anima, qua inferno nullatenus potuit detineri, citius corpus repetente, Sanctus ipse sanctorum, nec in ipsa carne, quam mortalem  assumpserat, ullam est corruptionem expertus. Est maxima utrique seruorum ac Domini distantia. Ille, ut qui animam, quando uellet, ponendi, et cum uellet, iterum sumendi, solus habuit potestatem, morte sibi sponte admissa, infra breue tempus claustris sepulcri contentus uirtute mox proprie maiestatis mortis legibus fractis uictor per se ipse surrexit; sancti uero corpore hoc mortali natura ipsi toti mortales egressi, spiritu ad eum qui illum miserat, reuolante, caro lege primi hominis ad terram reducitur. Sed quia mirabili commercio natura utraque carnis ac spiritus concreta, dum in presenti ad diuina se exercet, mutua inter se expendunt operandi officia, ut spiritus per carnem, caro per spiritus bona quelibet  operentur, et hec simul dum uiuunt, Christi templum, et quasi quedam arca testamenti diuinam seruans scientiam habentur; mox ut spiritus ab auctore reposcitur, corpus in quo tot sacrata diu seruabantur, uice templi Dei, et arce illis sacramentis plenissime digne a fidelibus reuerendum excipitur et seruatur, donec in fine temporalium eterna utraque substantia reddita in unam, ut prius, compaginem, gloria tamen prestantiori, amicis postea nulloque inter se dissidentibus nexibus reparentur. Si ergo bonitas potentie Dei, que suam sanctam ex uirgine carnem nulli corruptioni subdi permisit, sanctorum quorumdam per aliquot tempora gratuito munere seruari uoluit corpora incorrupta; hec laus inferiorum nichil illam summe singularem Dei Christi  omnium superioris comminuit: quin potius hec, que per se obscurarentur, luce illius immensitatis ornantur. Iam de secunda transpositione seu translatione sacratissime uirginis ordinem prosequamur, et quantis signorum splendoribus ad consolationem mortalium sponsam suam rex illustrauit angelorum, meritis ipsius iuuandi cepti operis termino intendamus.



NARRATIO SECUNDAE TRANSLATIONIS.


 9. Ludouicus imperator, de quo premisimus, filius Caroli Magni, cognomento Pius, post patris gloriosissime exactum imperium, in nullo inferiori fastigio rerum potiebatur, anno ab obitu patris decimo septimo, cum incarnationis Dominice octingentesimus tricesimus ageretur annus, et sedem apostolicam Rome Gregorius quidam occuparet, qui duobus Eugenio et ualentino festina tunc recens sese morte consequentibus, quorum prior tantum triennum, sequens uix mensem superfuit, successerat, tuncque  tertium apostolatus sui annum agebat. Hanc autem sanctam sedem Mettensem Drogo eiusdem imperatoris Ludouici frater iam per annum tuebatur octauum  , qui etiam uices apostolicas in cunctis Galliarum partibus priuilegio ab ipsa sede Romana cum pallii auctoritate et nomine summi  archiepiscopatus accepto, ut amplissime dignitatis uir sustinebat. Cum igitur ad id usque temporis, corpus beate uirginis in dexteriore, quam prediximus, parte altaris basilice noua sancte Dei Genitricis  humo mansisset reconditum; dispositio illa superna, cui cum omnium que condidit, tunc maxime suorum cura exstat precipua, in ipso quoque corpore ad oculos hominum merita ipsius sacre uirginis, quanti apud se semper existerent, patenter uoluit demonstrare. Cepit enim tunc temporis sepulcrum ipsum de terra se sponte subrigere, et mirum in modum, ita ut nec in terra eadem uiciniora tumuli loca apparerent, nec in murali constructione desuper composita. Huius rei nouitas, dum ad notitiam supra memorati pontificis peruenisset, morarum impatiens mox in crastinum fidos ad hoc inspiciendum sacrorum ministros cum archidiacono maiore, quem chorepiscopum dicunt, direxit. Qui uenientes et cuncta uiris, ut relatio pertulerat, approbantes, ad  rem continuo certam renuntiant. Episcopus ad hanc relationem de eadem sacratissima uirgine, que fuerit, queue ei conuersatio uel uita uiuenti fuerit, que utique nondum satis uulgata claruerant, sollicitius disquirit.

10. Ubi cuncta ex ordine ab ipsis qui uiuam ipsam in corpore uidere potuerant, quorum pars multa adhuc supererat, didicit, gaudio misto admirationi non minimum percitus, ac diuino nescio quo nutu impulsus, ad hoc hortatu addito plurimorum, de ea subleuanda ocius capit consilium. Ne cui autem incredibile uideatur eius temporis aliquos tunc esse potuisse superstites, chronica a tempore Childerici regis ex Pippino per Carolum in Ludouicum deducta, facili id probat indicio, que utique non multum super  octogesimum reperitur annum: idque tempus etate unius hominis non difficile durare conuincitur. Antistes igitur reuerentissimus cum sacra clericorum ac populorum frequentia, ad locum per semetipsum accedens, religiosis uotorum supplicationibus ritu solemni premissis, patefacto sepulcro, ipse propriis ulnis miro, et supra quam credi possit, religioso in eam feruens officio, sancta uirginalia membra, que utique tota adhuc compage integre tenebantur, e tumulo subleuat, et feretro impositam, laudes Deo, gloriam Christo, totis certatim turbarum et populorum agminibus personantibus, ad maiorem ingenti triumpho basilicam perferunt. Est ipsa basilica maior, que adhuc cernitur, paulo a muro ciuitatis disiuncta: in cuius fronte orientali  foris murum urbis, illa noua, de qua supra exposuimus, sancte Dei Genitricis exstiterat ad cemeterium puellarum exstructa. Ipsa autem maior basilica antiquo ab initio  nomine et honore sancti Sulpicii Biturici episcopi et confessoris sacrata habebatur. Ipsa est, quam beata uirgo, dum uiueret, a parentibus suis ad usus diuinos predio concesso iactis fundamentis monasterium instituerat. Edicta quoque publica de possessionibus eiusdem monasterii in cunctis scriptis, uel polypticis, uetusto stylo et calamo  editis, nomen ipsius beati Sulpicii continent, et tota ratio iuris hereditarii ipsius loci rerumque supputatio, quam abbatiam dicunt, eius nomine appellatur. Dicitur tamen et nomine sancte Dei Genitricis, addito etiam beati Petri apostoli, aram ipsam maiorem simul cum ipso confessore esse dicatam. In hac ergo basilica, sarcophago nouo post sacrum altare uenerabiliter preparato, sanctum et pretiosissimum pignus honore et cultu, quo ampliori ualuerunt, diligentissime collocarunt.

11. Mirabilia mox per uirtutem Christi tam iucunda et salutaria illic ceperunt clarescere, ut quanti uirginei meriti gloria apud Deum constare crederetur, ad hec ipsa nostra, id est humana iudicia, certioribus ipse Dominus comprobare dignaretur preconiis.  In quibus corporaliter quoque non desinit adimplere quod per uirum Dei in libro Regum loquentem ad Heli protestatur: Quicunque, inquiens, honorificauerit me, honorabo eum; qui autem contemnunt me, erunt ignobiles . Quia enim hec sancta et sepe dicenda sancta puella, Dominum in suo corpore iuxta Apostolum glorificauit, et reuerenter amore uirginitatis portauit; ideo gratia copiosior, ut iam de illa immensi ponderis celesti taceamus mercede, etiam in hac mortalitate eam et manentem in corpore est comitata, et exstincta nunc ipsa illius membra ingenti honore prosequitur. Contemptoribus autem Dei et conculcantibus ea que sancta sunt, et qui iuxta Sapientiam uidentes iustos. et non intelligentes, nec ponentes in precordiis talia, illa  que in eodem libro contexuntur iure conueniunt. Condemnat autem iustus mortuus uiuos impios . Et paulo post: Post hec erunt decidentes sine honore et in contumelia inter mortuos in perpetuum.

12. uerum de ipsis signorum uirtutibus iam plenius disseramus. Feretro, ut superiora retulerunt, ex sepulcro priore imposita, priusquam altero reconderetur sepulcro, quidam ex multo iam tempore cecus, nec ultra in reliquum uidendi sperans subsidia, ad feretrum subito spe meliori animatus accessit. Nec mora, ope sacratissime uirginis desperatum diu lumen perfecte recepit. Item mulier quedam multorum similiter annorum cecitate tabescens, sub ipsa fere hora ibidem per gratiam Christi illuminata  est.

13. Postquam uero tumulo sacra sunt membra recondita, quedam simili modo longa luminis amissione multata, ut signa, que Dominus per merita beate uirginis operabatur, queque fama ueloci iam totam commouerant urbem, audiuit, quanta potuit celeritate ad sanctum sepulcrum contendit: ubi diuinum per famulam ipsius humo porrecta implorans auxilium, dum aliquot ibidem excubat noctes, quesitum tandem integre lumen adepta est.

 14. Sub idem tempus femine tres febribus nimiis ex diutissime tracto languore omnibus pene membris exhauste, que in uana medicorum cura multoties sibi frustra adhibita, censu pauperum perdito, et onus geminauerant paupertatis, et remedii nichil omnino attulerant; audita relatione ingentium mirabilium, ad uirginis sancte sepulcrum se fide non cassa propere contulerunt. He mox ut limina edis sancte contigerunt, uirgine in sui auxilium precibus credulis inuocata, integerrimam membris omnibus recuperauerunt salutem. Et in quo auaritia semper, curationum carnalium comes, illa sue, qua in miserorum corpora uel opes deseuit, artis expensa potentia, tota defecerat; fides sola, que gratis cuncta ferre consueuit, quod suum est, solita uelocitate restituit.

 15. Alia item femina morbo adeo grauissimo longissime egritudinis lecto decubans tenebatur, ut solo spiritu tantum superesset, cui quidquid humana adhibuerat manus, frustra totum id fuerat: quin etiam ipsa spe salutem sibi ultra posse restitui iam penitus deserebatur. Hec, quo nescitur instinctu, nisi forte ut post satis claruit, Deo cui suorum omnium cura est, inspirante, qui eam ex huiusmodi fouea desperationis gratuita bonitate sua eximere uoluit, et fomentum boni operis, quamuis tenuiter in ea accensum, non prorsus patiebatur exstingui, ad limina sacri monasterii inter manus se ferri fecit: que ubi iam septum seu atrium, quo monasterium ambiebatur, ingressa est,  gratia omnipotenti Deo uoce, qua ualuit, agere cepit; quia quod nunquam sperare potuerat, sed nec aliquando fieri posse credebat, illuc se diuina misericordia uenire concesserit. Cum uero portas sancte basilice primis attingere cepisset uestigiis, paulatim languore mitigato se conualescere; quantoque proprior sacrosancto corpori accedebat, tanto longius egritudinem a se remoueri, et melius subinde sibi uires et sospitatem sentiebat succrescere. Deinde cum ipsa sui ipsius quodam miraculo stupens, huc illucque quasi spatiabunda basilicam obambulare cepisset, et gratias uocibus apertis non modicas resonaret; post modicum ad sacri tumuli pauimenta supplicatura prosternitur. Ibi enixius oratione profusa, et aliquandiu inter altare et sepulcrum  pernoctans, paucis post diebus integre sanitati est restituta, ut illius diutini et desperati languoris nulla in se indicia senserit resedisse.

16. Die quadam sanctimonialibus rem diuinam in ecclesia agentibus, mulier ignota, oculis capta, alia quadam sibi manuductum prebente, in conspectu earumdem puellarum Dei psallentium, ad gradus usque, quibus ad altare conscenditur, peruenit. Quos ubi pretergressa, propius altare sola tunc ipsa concessit, palpebris, que longo et tenaci situ diu herebant occluse, in aliis quantulum lumen percipiendum repente diuisis, ignotam quamdam se ducere mirata conspexit; subitoque clamore emisso, suam que solito sibi dabat manum, cepit inquirere.  Qua diuinitus forte subducta nusquam accurrente, ab ipsa ignota, quam sub dubia adhuc luce uix cernere poterat, usque ad sepulcrum uirginis, parte que caput respicit, est perducta. Ibi orationi prostrata, ubi surgens tremebunda et stupida e regione tumuli constitit, pro sepulcro ipso nubem quamdam sibi apparere putabat; et mirabatur quod nubes, que altius in ere ferri consueuerunt, tam uicine tunc terram tangere uidebantur. Sensim deinde ei lux clarius magis ac magis cepit infundi, donec caligine tota oculis submota certo et uero intuitu, quia sepulcrum esset, quod pre oculis situm habebat, plane cognosceret. Tunc ubi esset, uel qualiter illuc aduenisset, attonita, nichilque circa se quod recognosceret uidens, anxia herebat et stupens; et  quod adhuc pauorem augeret, iam nec ipsam ignotam personam, quam se paulo ante precedere, et illuc adduxisse mirabatur, ultra uidere preualuit. Dum ergo in hoc merore diu contabesceret, tandem ad se reuersa, beatam Glodesindem sibi apparuisse, et se illuc perduxisse, ac suis meritis lumen sibi recuperasse, certissime cognouit, atque in gratiarum actionem prorumpens, iamque clare omnia cernens, Dominum et sanctam uirginem publicis uocibus collaudabat, nec iam ulterius duce indigens, uiam libere quaquauersum exsultans ingreditur.

17. Non multis hinc exactis diebus, rursus alia multi item temporis ceca ad tumbam sanctam deducitur, illucque cum ceteris languentium turbis illic excubantium per totam noctem diuinum cum precibus  prestolans subsidium, matutinali officio de more ab ancillis Dei peracto, uidit sibi beatam uirginem propius accessisse, et digitis propriis oculorum palpebras, quasi uiolenter ab inuicem separare. Nec mora, puro lumine reddita, meritis uirginis sacre plurimis postea annis testis superfuit.

16. Quidam preterea mirabili narium horrore grauiter spirans, ita ut ne eminus quidem ei a quoquam facilis esset accessio, in quo cura a diuersis mederi cupientibus ei sepe adhibita, uane per omnia cesserat, ut rumorem longe lateque currentium gaudiorum, que in Mettensi ciuitate ad memoratum monasterium per gloriosi meriti uirginem Glodesindem fiebant, audiuit, illuc festinus accurrere studuit. Quo postquam peruenit, et ecclesiam ingredi  uisus est, omnes nimio ex naribus prodeunte offensi fetore, fugere ab eo in diuersa cepere. Ille quem anxii doloris causa presens monebat, et penam suam secum circumferens se fugere ipse non poterat, pudorem hominum necessitate deuincens, et de eo, qui leprosorum et cruore fluentium contactum non spreuit, et morbos atque infirmitates miserorum curare descendit, nullatenus diffisus, ad sepulcrum omnibus salutare cum ceteris infirmis processit, ibique lucernam, uotum sanctorum manu protendens, et pro salutis sue recuperatione enixius supplicans, misericordie celestis exspectabat aduentum. Nec prius a fidei sue instantia destitit, quam ope ingentis meriti uirginis, illa omni obsceni odoris  feditate careret, et communi deinceps hominum frequentia, et solitis salutationum et confabulationum occursibus sine cuiusquam molestia frueretur.

18. Item mulier iam decennio ceca, nec spem in reliquum uisus retinens potiendi, diuinitus, ut estimatur, commonita monasterium petiit. Que ecclesiam ingressa, ut tumultum infirmantium, qui plurimi sedentes sepulcrum circumsepserant, audiuit, uocibus altius emissis in auxilium sui Glodesindem, itemque nomine ingeminans inuocabat, Deumque sibi peccatrici propitium fieri precabatur. Mox uirtutis superne largitate luce recepta, leta discessit.

19. Et ne singulis quibusque personis diutius immorati  tediosi, et ob hoc merito refugiendi scriptoris culpam incurrisse uideamur, si quid memorabilius duntaxat exstiterit, quam succincte notato, turbam curatorum in numerum quemdam redegisse suffecerit. Ordinem sane, ut sibi subinde operatio uirtutum successit, quoquam cauemus inuertere; sed sicut scriptura ipsa ueterior retulit, que utique unamquamcunque narrationem iuxta ordinem temporis ita antecedenti subtexuit, ut quod prius factum sit, prius scriberet, et quod deinde mox est subsecutum, e uestigio redderet; sicque usque ad certum tempus serie totius catalogi texeretur, licet fidi interpretis uitio denotandi, per omnia sequimur.

20. Quinque ibi femine, diutina olim cecitate  multate, Christo Domino illuminante ad gloriam et commendationem sacratissime uirginis diu desiderati luminis gratiam receperunt. Exinde mulier quedam per tres catenus annos pedem utrumque et manum unam gerens distortam, auditis tot mirabilibus, illo ocius se ferri rogauit, allataque pauimento sepulcri prostrata, fletuque multo et precibus se ob peccata propria hec pertulisse testata, tandem in commendationem pie et recte acte uirginitatis, in conspectu multorum circumstantium directa in integrum perfecte sanitatis officium, discessit incolumis.

21. Septem post hanc, mares tres, femine quatuor, tenebris oculorum iamdudum damnati, ad laudem  clarissime uirginis, et semper lumine eternitatis splendentis, luci uidende sunt restituti.

22. Parum est circa presentiam eius sacratissimi corporis crebras factas esse uirtutes, absentes quoque nomine eius inuocato per gratiam Christi, qui in omni parte mundi cum sanctis suis et manet et operatur, plurima sibi adfuisse sensere subsidia, quod uel ex his, que licet exigua subiicimus, colliquebit.

23. Clericus monasterii ipsius uicem officii ecclesiastici in ordine proprio administrans, cui nomen Fulgubertus erat, fluuium ciuitati a parte orientali  contiguum, qui Sallia [la Seille] dicitur, causa aliqua perurgente traiicere gestiebat, qui ubi ripe accurrens nauigium nusquam uidit adesse, diu si quis forte quacunque ex parte fluminis adueniret, operiebatur. Hac exspectatione, ut fit, tandem defatigatus, humoque paululum reclinatus, somno corripitur; experrectus, nec quid etiam tum ad traiiciendum spectans consilii, dum iam semetipsum morarum, quas sibi tandiu frustra insumpsisset, accusans, deliberaret recedere, repente ori subrepsit sanctam uirginem nomine inclamare. Postquam uocem aliquot intra se momenta sustinuit, et ecce respiciens nauim sibi in loco littoris, quo stabat, ex improuiso uidet assistere, que quo ordine absque humano ministerio adducta sit, cum omnino non  posset coniicere, diuinum tantummodo opus, cui omnia famulantur, et merita sacre uirginis, quam inuocasset, sibi id certum tenuit prestitisse. Stupensque hoc tanto miraculo, et gratias, ut par erat, immensas omnipotenti Deo sancteque uirgini reddens, fluuium, ut desiderauerat, transit. Hucusque tam ingentis facti ipse post fidelis relator sancte iuratus asseruit nichil se confinxisse, sed, ut sibi uere contigerat, fideliter enarrare.

24. Pauper quidam longe ab urbe commanens, qui uitam arte tantum piscatoria tuebatur, die quadam ut monasterium predicte uirginis adiret, mente concepit. Qui simplicitate rustica, non tamen improbanda, uacuus illuc procedere nolens, quia aliud  forte sibi non suberat, flumen petere, piscemque, si quis forsitan occurreret, ferre disponit. Mox nauicula conscensa, iacto recte piscem preter spem inuoluit non modicum; dumque littus tenere deproperat, ocius piscis ex recte uiolenter eluctatus in flumen elabitur. Hic rusticus uehementer animo consternatus, uoce lacrymabili: Sancta, inquit, Glodesindis, redde quod tibi ferre disposui. Hoc dicto, rursus rete flumini merso, idem qui prius piscis preda fugitiua concluditur, uotumque, ut mente decreuerat, monasterio delatum et redditum.

25. In curatione uexatorum non minori gratia sanctam hanc meritis potentibus preualere plurima prodidere frequentius documenta, quibus hec fidem  facere uel sola sufficiant.

26. Rustico, de quo prediximus, piscem uotum ferente et abeunte, sub ipso fere articulo temporis in loco eodem faber quidam imperatorius de uilla Iudicio  aduenit. Hic iam per annos undecim grauiter demone agitatus, multa sanctorum martyrum loca etiam in longinquiora Francie ad sanctum Sebastianum Suessionis, cuius non multo ante idem temporis reliquie ab urbe Roma illuc dicebantur delate et apud sanctum Medardum recondite; seu ad sanctum Quintinum uiromandis, atque sanctum Dionysium Parisius  ,  multorumque preterea sanctorum memorias spe recuperande salutis circuierat; sed eius curatio diuino quodam arcano, non per impotentiam sanctorum differebatur, sed huic sancte uirgini, cum qua manus Domini tam efficaciter operabatur, certissime est reseruata. Huic quoque carnalis medicine industria, si qua posset arte succurrere, multa uane remedia adhibere conata est, nichilque opis prorsus attulerat. Tandem Dominus uolens apertius demonstrare frustra eum tot in longinqua toties expetisse subsidia, cum de proximo uelocior ei salus posset occurrere, ut de miraculorum tanta, que ad sepulcrum reuerentissime uirginis Glodesindis fiebant, audiuit frequentia, Mettis quam celerrime potuit, peruenit, atque basilicam beate uirginis  ingressus, penes tumbam ipsius se collocauit. Ubi cum aliquandiu iacuisset, impurus ille ac teterrimus spiritus presentiam tante sanctitatis non ferens, nichil deinde uiris in homine possidens, uiolenter pulsus abscessit.

27. Post hunc mutus quidam ab infantia illuc accedens repente ante corpus sacratissimum absolutissimam oris libertatem est consecutus. Eodem modo et mulier itidem, ex quo nata est, muta, uirtute uirginis loquelam ibidem recepit. Item femina quedam demone diu atrociter captiuata illuc deueniens aduersario depulso, sui compos atque integra mente regressa est. Claudus quidam ex uilla Lauriaco in loco eodem potenti uirtute uirginis pedes, quos ualida tabes distorserat, in usum libere gradiendi  directos recepit. Mulier ab annis plurimis ceca, de uilla Arcuntiaco, aliquo tempore ad sanctum sepulcrum cum infirmis ceteris excubans non post multum temporis luce donata est. Similiter et alie due cecitate damnate gratiam diu amissi luminis per beatam uirginem receperunt.

28. Multa preter hec et pene innumerabilia apud eius perpetua uirginitate beatissimum corpus ex tempore memorati Drogonis archiepiscopi per annos circiter sexaginta sub presulatu Aduentii eidem succedentis episcopi, imperantibus Lothario seniore, et post eum Lothario iuniore, sunt ostensa miracula, usque ad tempora Walonis, qui prefato Aduentio successit, que ex incuria scripto non sunt commendata. Que uero sub ipso Walone, uel successore ipsius  Rotberto, sunt gesta, ordo subsequens declarabit.

29. Antequam ad reliqua progrediamur, quando res ita monet, et se occasio prebuit de memoratis primis duobus se subinde consequentibus episcopis, sed et de statu temporum aliqua breuiter adnotanda putauimus, ea precipue causa, quod alterius eorum, id est, Aduentii, temporibus, monasterio huius sancte. uirginis plurima regali munificentia sunt collata beneficia, regisque Lotharii Iunioris edicta testamentalia  penes ipsas ancillas Dei usque hodie manent, que suasu coniugis sue Teutberge regine, interueniente eodem Aduentio episcopo, eis et de nouiter datis, et de antiquioribus restitutis, siue etiam de immunitatibus eiusdem monasterii regia auctoritate constant liberalissime attributa. Nam et ipsa Teutberga regina loci ipsius regimen tunc tenebat, que etiam ibi quiescit; sed et quis iste Lotharius fuerit, et ex occasione eius aliqua supra repetere non ingratum esse lectori arbitramur, ut ex notitia temporum ualidiores narrationi uires accrescant. Hic est Lotharius iunior filius illius Lotharii senioris ex Ludouico Pio geniti, qui post mortem ipsius pie memorie patris sui diutina dissensione cum fratribus suis Ludouico Germanorum rege et  Carolo, qui post imperator factus est, cupiditate imperii habita, tandem grauibus et intestinis odiis funesto ritu inter se longe prius protractis, in pago Autissiodorensi loco, qui dicitur Fontanetum, prelio atrocissimo, et absque exemplo cruentissimo, cede miserabili conflixerunt, adiuncto eis Pippino Aquitanorum rege. Pace tamen post inter eos facta, diuisoque regno, hec pars Francie, que Rheno et Mosella limitatur, additis pro consensu et firmitate pacis quibusdam ciuitatibus et regalibus abbatiis ultra citraque, eidem Lothario cessit, eiusque exinde in id usque temporis nomine regnum Lotharii appellatur. Ipse non multo post cuncti seculi rebus sponte abiectis, monachum in Prumia monasterio professus, ibidem quieuit, ubi et sepulcrum eius celebre  usque habetur. Successit eidem filius et equiuocus hic iunior Lotharius, de quo fama satis dolenda uulgatur, odio Teutberge huius quam diximus, regine, et illicita superductione Waldrade. Que miserabilis species facti cum faciem rerum luctuoso fedasset exemplo, totum pene orbem in sui commouit inuidiam. Nam et quod multo amplius expauescendum, primarum sedium antistites Tietgaudus Treuerensis et Gonterus Coloniensis huius exsecrandi connubii assentatores, cum uiderentur sapientes esse ingenio, et litteris diuine humaneque eruditi, insipientie deterrimi sunt facti fautores. Unde a papa Nicolao Romam euocati et ante sacratissimum corpus beati Petri synodo, tam Italie  pene totius, quam et pluribus Galliarum episcopis congregata auditi, et culpam pretextu coniugii ornare diu conati, tandem fraude captiosa, qua capere se alios arbitrabantur, ipsi capti, papa Nicolao cunctis assentientibus damnati, et gradibus sunt ecclesiasticis multati; rex quoque cum Waldrada et cunctis eius scandalis participantibus pariter anathematizati. Et, ut multa ad alia tendens preteream, qualiter ipse Gonterus factum suum tuens, in papam ipsum publice multis inuectus, iniusto se iudicio alligatum testatus sit, et ut paruipendens apostolicam  censuram, domum nec uenia petita, nec impetrata reuersus, missas, et in die sacrosancte cene absolutionem et chrismatis actionem uictus peregerit. Hoc tantum in terrorem eorum, si qui forte talium unquam erunt participes, dixisse sufficiat, quod socius eius Tietgaudus Treuerensis peregre Rome excommunicatus interiit. Lotharius rex, licet correctionem promiserit, et reginam Teuthergam in honore suo, ut uidebatur, receperit; post tamen Romam ueniens a papa super fide coniugis requisitus, et metu culpam inficiatus, ea conditione, si uera fateretur, missas a domno papa in sancto Anastasio audiuit, et corpus Dominicum de manu eius infelix presumpsit. Inde patriam repetens, repente miserrima clade suorum pene in ipsis Rome portis exorta,  nec mora, nec requies morientium erat, donec tandem dum ocius festinat, iam fere omnibus suis assumptis, Placentiam usque cum paucis peruenit: ubi circa horam nonam cum incolumis resideret, repente percussus obmutuit, et mane morte miserabili defunctus ibi in quadam uilissimi operis basilica est obrutus. Eius morte Aduentius episcopus cognita, nuntium ocius Carolo regi Francie occidentalis dirigit, eumque Metim deductum, associato sibi Hincmaro Remorum archiepiscopo; corona secunda, preter eam, quam habuerat, in ecclesia beati Stephani, que dicitur domus episcopii, capiti iterato imposita, regem super duo regna constituit. Hec, ut episcopi cuius mentio facta fuerat tempus magis claresceret, paucis inserta sunt.

 Huic Aduentio successit, ut diximus, Walo episcopus, quo tempore Berthulfus Treueris preerat archiepiscopus, ipso adhuc Carolo superstite, et Ioanne quodam uniuersale nomen pape tenente, a quo et ipse Walo pallium promeruit. Qui Walo, dum uix septem annis ecclesiam rexisset, excursione Nortmannorum, postquam plures Galliarum partes peruagata fuerat, usque Treuiros accedente, dum eis incaute manuque impari congredi parat, usque ad locum, qui dicitur Remicha, in littore Moselle, obuiam uenit Nortmannis impetum minaciter facientibus: dum his nulle ad resistendum suppetunt uires, non prelium iam illud, sed strages miserorum fuit, ibi episcopus cum ceteris obtruncatur. Corpus post cladem Metim relatum, et in basilica sancti Saluatoris,  quam ipse in sepulcrum sibi pridem a fundamentis exstruxerat, sepultum. Huius igitur temporibus iamiamque obitu ipsius imminente, luctiferum quid monstro ipso presagante, a parte sepulcri sacre uirginis, que pedes respicit, oleum non phantasticum, sed uerum, dictu mirabile! uisum est emanasse. Hoc non modo ipsis sanctimonialibus uel edituis, qui noctu atque interdiu sacri sepulcri adherebant excubiis, uerum toti urbi perclaruit. uiderit quisque in quam partem hoc interpretari uelit. Illud certe multorum et uisus probauit et tactus; diuque ita emanans ille liquor effluxit, ut specie et usu oleum palpabile representaret, et a parte pedum ad capitis usque confinia sepulcrum madefaceret,  et  uase exceptum diutius postea est seruatum, multique pro diuersis incommodis eo tacti et uncti uera retulerunt remedia. Opinio uulgi erat, et quibusdam reuelationibus sibi plures ostensum esse dicebant, lacrymas eas sancte uirginis esse, quibus imminente urbis interitu, iram Domini auertere laborabat. Non usquequaque error damnandus, qui licet et ex simplici mente descendens, nonnichil tamen intelligentie perspicitur continere: siquidem oleum figuram misericordie, lacryme motum exprimunt indulgentie. Etsi enim in illa summe letitie ciuitate dolor nullus, nulle omnino sint lacryme, ubi absterget Deus omnem lacrymam ab oculis sanctorum; non incongrue tamen Dominus oculis humanis huiusmodi speciem ostendere  uoluit, per quam prudens quisque colligeret, qua suauitate, quoue lumine in conspectu claritatis Dei anima illa sancta gauderet, cuius hic exstinctus cinis tam iucundo cordibus et pulcherrimo oculis mysterio resplenderet. Exitus tamen rerum edocuit, quid beata uirgo in occulto pro ciuitate obtinuerit, cum eam ita periculo proximam a barbarorum infestatione, et si non lacrymis, certe precibus uirginis inenarrabilibus Christus inenarrabiliter flexus immunem reddiderit.

30. Sub eo etiam, qui huic post annum subrogatus est, episcopo Ruotperto gentis Alemannorum uiro clarissimo, olei similiter emanatio ex ipso sacro sepulcro frequentius uisa est profluxisse, ut a latere monumenti longius in riuum per pauimentum decurreret.  Hoc ab ancillis Dei spongia collectum, et uase uitreo dum impleretur destrictum, super sanctum sepulcrum est reuerenter appensum; de quo, ut predictum est, plures sibi remedia presumpserunt.

31. Et ut non uani quid simile hoc estimari daretur, illud palam cunctis et tunc temporis factum est, et per multorum ora, qui uiderant, exinde ad nos usque cucurrit, quod ibi ex ipso oleo contigit. Erat sancte edis illius custos, nomine Doda, quam una sororum, cuius cure erat oratorium quoddam sancte crucis infra septa ipsius monasterii, importune rogauit, ut uas uitreum, quod oleum illud diuinum continebat, sibi ad idem cure sue oratorium,  quasi maiori reuerentia a se ibi seruandum tribueret. Que dum leuitate admodum temeraria manum super sepulcrum, quo uas appensum meminerat, porrexisset, ut poscenti daret, nusquam inuenit. Mirata et tremens, dum item itemque palpando sollicitius exploraret, nec sentire ullo modo posset, cum tamen ibidem uas idem ut positum fuerat dependeret, ridiculo satis diludebatur errore. Cum ceteras aduocasset, ipseque similiter cum ea diutius errabunde pre oculis semper haberent, nec uiderint; lucerna adhibita circa sepulcrum huc illucque uana indagine perquirebant: tandem postquam satis iam ludibrio huiuscemodi sunt fatigate, uix aliquando contingere potuerunt depositum. Partem ipsius liquoris eadem custos sibi presumens, fratri suo  uiro religioso presbytero Angelerio ad ecclesiam sancti Saluatoris in eadem urbe pro reliquiis munere misit, uas ipsum cum reliqua parte petenti socie tribuit, et oratorio supra dicto ab ipsa est deportatum. Mox ipsa custos temeraria pro tam improbo ausu amentia se satis digna pena corripitur; nec prius medelam consequi potuit, quam ex utrisque, quibus largitio illa inepta fuerat facta, quod illicite datum erat, reciperetur, et loco suo super sepulcrum, ut prius, integre reponeretur: nam mox ut id factum est, uix spatio duarum horarum intercedente sane mentis et plenissimi sensus effecta est. Ex eodem postea, ut dictum est, oleo plures caput, oculos uel cetera loca corporis dolentes dum contingerent, meritis sancte uirginis sepissime se recreatos  et perfecte senserunt curatos.

32. Multa preterea temporibus eiusdem Rotberti episcopi, nec minora, superioribus ad idem sacrosanctum sepulcrum Dominus iehsu Christus est operari dignatus miracula, ex quibus subsequens stylus expedire aliqua tentabit eo securius, quo multos, qui his interfuerunt, nostra etate superfuisse certo comperimus, quos in idoneum testimonium aduocatos nemo est qui possit refellere. Ex ipsa quoque curatorum turba nonnulli hec ipsa nostra tempora attigerunt.

33. Mulier, cui Hildigardi nomen erat, annis octo oculorum luce priuata, spe non cassa, salutiferum sepulcrum expetiit. Ibi nocte in excubiis permanens, antequam dilucesceret, miseratione diuina uirgine intercedente,  nichil noctis obstantibus tenebris, lumine puro donata est. Item adolescens cecus, dum aliquandiu infra basilicam uisitationem supernam exspectaret, meritis uirginis uisum perfecte recepit. Femina, nomine Osa, quinquennio clauda, illuc se rogans deferri, mensibus sex ibidem languida iacens, diuinum indeficientibus animis prestolabatur auxilium: nec prius a fidei sue instantia destitit, quam mercedem fidelis perseuerantie, soliditatem omnium membrorum perciperet, pedibusque propriis gaudens rediret, que manibus alienis illuc allata fuit.

34. Quidam similiter claudus uespertino aliquando tempore grabato deportatus, et pro foribus basilice positus, dum copiam sibi ea nocte intra edem sanctam  quiescendi deprecaretur, nec obtinere ualuisset, ibi ante ianuam fide non uacua usque in lucem pernoctat. Ecce autem mane subito uiribus ualidioribus accedentibus, miro celerique quodam saltu lecto excussus relicto in loco eodem grabato, gradu directo ad tumulum sanctum processit clare et palam uirginem sanctam Glodesindem diuino auxilio auctorem sue sospitatis proclamans, et gratias quanto preualebat referens ampliores, uocibus magnis Dei sancteque uirginis glorificabat clementiam.

35. Alius item infirmus et omni uirtute corporis destitutus, cum aliquandiu in ipso sancto loco opem sui prestolaretur, quadam die sopore correptus obdormisset, uidet sibi in somnis beatam uirginem assistentem  et cum quodam imperio iubere ut surgeret, et his qui tunc forte pauimento instabant, operator ipse coniungeretur, opusque ipsum perfici adiuuaret. Statim experrectus, et nichil pristine debilitatis in se recognoscens, letus exsiliit, et ut iussus fuerat, mirantibus uniuersis ad opus accessit, nulloque segnior in operando apparuit, sciens profecto beatissimam uirginem desideratam sibi prestitisse salutem.

36. Adelburga mulier dicebatur, ore et naribus plurimo sanguine diutius fluens, iam in ipso uite agens discrimine, cum nichil undecunque ei remedii posset occurrere. Forte dies natalitius sanctissime uirginis in crastinum imminebat; spem illico salutis ex diuino presumens solatio, candelam, que nocte  uigiliarum ipsius solemnitatis ante aram sanctam lumen preberet, uoto proprie sanitatis direxit. Mox ea perlata optatam Christo per sanctam uirginem operante salutem promeruit. Simili modo uir quidam ex uilla Fadiliaco, nomine Hilleicus, habens filium debilem et membris omnibus inutilem, uotum sancte candelas altari ipsius intulit, ac pro eo ibi precem profundens domum reuersus inuenit filium sanum. Quid femina illa, que diu contracta, dum uota illo candelam misisset, priusquam ecclesie candela ipsa intromitteretur, perfectam emeruit sospitatem. Hec ex uilla Columbaria fuit, et per totum estiuum tempus ita languida membris omnibus pene emarcuerat, ut nec gressum figere, nec nisi alienis manibus ualeret efferri. Alia non dispari modo diu  debilis et clauda decumbens, ad ecclesiam perducta, integre ibi est sanata.

37. Audiant aliud diuine animaduersionis documentum hi, qui ea que semel Domino uouerant, illicita presumptione non timent effringere; et uel penis manifestioribus discant, quanti sit periculi promissa non reddere, que Scripture testimoniis noluerunt agnoscere. uir Metis inter suos non obscurus, cui Adelmanno nomen erat, filiam in ipsis primis annis Dei et huius sancte Glodesindis famulatui in habitu sanctitatis uoto delegauit. Hec ubi adulta est, patre, ut dicunt, ignaro et inuito, quemdam extra urbem clandestino secuta est matrimonio. Cumque in tali coniugio tempus aliquod effluxisset, forte aliquando fuit, ut parentes et propinquos  in urbe uellet reuisere: ubi dum dies aliquot moraretur, ita repentina membrorum omnium dissolutione contracta est, ut nec lecto exsurgere, nec nisi alieno ministerio loco posset moueri. Tum pater uoti reminiscens ad monasterium eam fecit deferri. Que ibi dimissa, postquam multum temporis in languore tabida iacuerat, ab ancillis Dei ei suasum est, ut sacrum uelamen sibi imponens se Deo seruituram promitteret. Factum est, et die tertio sana et incolumis reddita est, ut pristini doloris ne uestigium quidem aliquod in se persentiret, et de reliquo in eodem monasterio sub habitu religionis permansit.

38. Item femina quedam, duodecim iam annorum  pedes languidos trahens, nomine Alda, ad monasterium adducta per sex annos ibidem debilis mansit. Cumque crebris coram altare supplicationibus diuinum sibi adesse sepius precaretur auxilium, die quadam inopinato ita perfecte sanata est, ut libero gressu ubique gaudens incederet.

39. Demoniacus quidam ex uilla Marlei, Wolferus dictus, ita atrocissimo et uesano spiritu fuerat peruasus, ut omnium se notitiam habere linguarum et situs cunctarum iactaret nosse terrarum. Hic ad sacrum perductus monasterium, ac per dies octo ibi detentus, gratia Christi ac meritis uirginis hoste fugato, mentis libertati integre restitutus abscessit. Item adolescens quidam ex uilla Lauriaco, et femine quatuor fedis spiritibus obsesse, ibi similiter ope  sacratissime uirginis curari meruerunt.

40. His illa non incongrue inserenda censentur, in quibus fidei, cui omnia Saluator perhibet possibilia, ingens ostenditur documentum, ut quod natura negare conuincitur, sancta et innocens uirginitas merito suis efficere posse probetur.

41. Ex his que habitu inter laicas religioso oblationes altario deferre consueuerunt, quedam fuit, nomine Raginaidis, que ad basilicam uirginis ueniens, uasculum, quo uinum ad sacra  secum huiusmodi circumferri solet, plenum detulerat: ex quo dum ipsa obtulisset, et ceteris, que plures oblature conuenerant, dum quod superfuit totum diuisisset, repente uasculum ipsum quod iam omnino exhaustum putabat, attentans, uino ut prius, repletum  maximo cum stupore inuenit.

42. Custos quedam eiusdem sacre edis, dum die quadam missis celebrandis uinum quesitum nequaquam in promptu posset inueniri, ad arcam illam qua nescio de causa accessit, ubi iam retro a mensibus fere tribus uasculum, quod in modum flasconis paruuli  uacuum et siccum dependebat. Arca aperta uasculum ipsum uino ad summum usque impletum uidit: ex quo et sacrificiis tunc ministratum est; et quedam ipsius loci femina dudum grauiter languida, dum ex eodem uino parum quid sibi absorbendum poposcisset, mox gustato salutem integram recuperauit.

43. Paschali quadam solemnitate puella ceca,  cuiusdam Ioannis ciuis Metensis filia, ad sanctum sepulcrum perducta, dum per tres dies ibidem mansisset, ipsa quarta sacre hebdomadis feria per gratiam celestem uisum pleniter est consecuta.

44. Hec, ut ualuimus, ex prioribus, quas inuenimus, transfudimus litteris, non quod eamdem scripturam nullam estimaremus, que utique plena fidei et ad rerum gestarum ordinem uires maximas subministrat; sed quia, uti prefatus sum, litterariorum,  quibus iam Domino miserante tempora florent, hoc expetere uoluptas uidebatur. Quanquam ne ad hanc quidem partem mihi aliquam scientie prerogauerim facultatem, qui, ut uere fateor, frequentius tamen in dictis quam scriptis nimio rubore suffundor: et nisi aliquorum, qui forte in me amore labuntur improuido, stimuli incitarent, penitus conticerem, ob hoc uel maxime, quia etsi scientia, qualiter presentes, et qui ex ipsa inter nos consuetudine quidquid ore exciderit probant, accipiant; secuturos certe aut omnino ingratos, aut non multum hec curaturos satis perspicio. Quibus tamen quod acerrimo dente in emulos Hieronymus proemio Hebraicarum questionum fixit, obiiciendum: »Peregrina merces tantum uolentibus naui defertur.  Balsamum, piper, et poma palmarum rustici non emant.« Ita et illi si despexerint, ne quidem legant, moneo et oro, dum tandem uoti mei apud Deum et sanctam eius uirginem, cuius me amor traxit immodicus, spem fideliter presumptam mihi non penitus inuideant, uel intercludant.

45. Iam quia ad nostram etatem res perducta est, liberioribus spatiis decurrentes, breuiter, que Dominus nobis uidere concessit, adnotamus. Post Rotpertum qui 40 prefuit annis, Wigirico 10 annis pontificio exacto uita decedente, dum Benno quidam, in eremitica conuersatione dudum famosus, bona intentione Heinrici tunc regis, patris gloriosi postea Cesaris domni Ottonis, eidem esset subrogatus, uixque biennium in sacro ordine exegisset;  infanda et nimis lacrymabili seruulorum quorumdam factione excecatus, et inutilis redditus, quo fungi non poterat officio sese ipse abdicauit: inde a principe electione petita et impetrata, uirum magni post futurum preconii, dominum Adelberonem, hec sancta sedes adepta est. Hic monasteria quecunque per amplitudinem sue erant prouidentie, retro a multis iam annis interius et exterius spiritalibus et corporalibus opibus nimium lapsa studio preter cetera egregie animum recuperare induxit. Et primum quidem eius operum spiritualium Gorzia monasterium fuit, ubi magnarum uirtutum uiro domno Eginoldo  promoto, et breui copiosa religiosorum turba eo confluente, et in beatitudinem pauperum spiritu sub regula beati Benedicti conspirante,  ad eius exemplar reliqua extra uel infra uirorum ac feminarum, si qua etiam sub nomine canonicorum erant, composuit monasteria. Unde et hoc idem beate uirginis collegium prefecta ibi domna Himmiltrude, sanguine, et  spiritu sibi propinqua, ad monasticam institutionem  cegit. De cuius sancti pontificis dignis Deo operibus proprium est merito quod desideretur opus  , nec huius articuli breuitate tantam concludi fas fuerit  maiestatem. Quod ad presens attinere uidetur, breui subiicimus.

46. Anno pontificatus sui 23, cum nongentesimus quinquagesimus primus Dominice Incarnationis ageretur, matrem predictam loci ipsius reparandi, quia uetustas et breuitas monere uidebatur, cupido cepit immodica. Id per se, quoniam non nisi sacro corpore interim submoto fieri poterat, non presumens, quid animo conceperat, episcopo intimat. Ille de fabrica ut fieret gratum omnino habens, suamque benigne pollicitus operam, de subleuatione sacri corporis diu cunctabundus, tandem Domini super hoc uoluntatem ut exquirerent, imperauit: communicato deinde negotio patribus tunc uenerandis Einoldo, de quo premisimus, et Ansteo  eque  uiro religioso e proximo sancti Arnulfi collegio, ipsisque animos eidem sancto pontifici uel abbatisse magis addentibus, in communi decretum est, ut ficret. Instabat tunc dies Ascensionis Dominice, in quem populus uniuersus missarum solemniis condicto iussus adesse. Presul reuerendissimus post uerbum sacre diei populo redditum, de hac ipsa re palam aperiens, Domini misericordiam cunctos monuit exorare, ut prosperum conatibus fidelium suorum largiri dignaretur effectum. Quod cum in crastinum sexte ferie multa cum deuotione sacris edibus circunquaque lustratis alacriter peregissent, in sequenti mox Dominica omnes ad sacrum confluunt locum. Ibi ab ipso sancto pontifice missis dictis, itemque plurima exhortatione plebe in Deum  animata, cunctis acclamantibus, et ministris sacrorum solitis supplicationibus preces in celum tollentibus, ad arcam uirginis aperiendam pontifex uenerandus, cumque eo patres monasteriorum simul et ceteri ex clero religiosi digne Deo sancteque uirgini submissi reuerenter accedunt; moxque sacrosanctos artus loculo tunc pro tempore preparato exceptos  in proximam quamdam domum interim conseruandos transponunt. Eadem die a parentibus quidam illuc demoniacus adductus, cum penes loculum in domo eadem populo abscedente esset relictus, post modicum interuallum, Domino et meritis uirginis suffragantibus, a uesano spiritu est liberatus.

47. Sub ipsa fere hora sanctimonialibus a loco, in quo sacrum corpus extulerant, ad corpora curanda residentibus, puerulum naturali membrorum compage damnatum penitusque ab ipsa natiuitate contractum baiulus, ut brachio ferebat, ecclesie intulit. Inde a quadam ex sanctimonialibus intra domunculam, qua corpus sanctissime uirginis seruabatur, sub ipso loculo solus relictus, parua mora intercedente, nimio repente clamore puer emisso, ad uocem  ceteris accurrentibus, membris officio nature directis sanus diuino auxilio est inuentus. Hunc multo postmodum tempore eadem incolumitate gaudentem prospero ubique gradu conspeximus ingredi. Alter itidem puerulus oculis captus, sed et quorumdam membrorum inequalitate confectus, alio ferente illo deportatus, et ante loculum proiectus, uisu et ceterorum membrorum integritate uirtute Christi et obtentu sacratissime uirginis repente cunctis stupentibus et gratias Deo clamantibus, est muneratus.

Plura deinde et usque in presens tempus pene quotidie cum fide petentium ibidem Domino Christo operante exhibentur solatia, tum corporum, tum  animarum: ubi conscientia  uniuscuiusque supplicantis satis persentit, quantam inde efficaciam precum suarum reportet; et nisi diffidentia sola retundat, uere Christi certus, fatebor, nullius illic suspiria, nullius gemitus, uel lacrymas pleno corde profusas, quecunque illa fuerit necessitas uel angustia, inde aliquando uacuo fructu reuersas.





uITA IOANNIS ABBATIS GORZIENSIS, AUCTORE IOANNE ABBATE S. ARNULFI.
[Apud Pertz, Monumenta Germanie historica, Script. tom. Iu, p. 335.]





ADMONITIO PRAEuIA.

Inter monumenta historica statum rei publice, Ecclesie, litterarum, morum per seculum X illustrantia uita Ioannis Gorziensis abbatis precipuum locum obtinet. Scripta est diffusiori quidem stylo, sed a uiro doctrina litterarumque  cultu insigni et rerum quas narrauit apprime gnaro, Ioanne abbate S. Arnulfi  Metensis  , qui plurima que narrauit ipse testis uidit, reliqua autem a Ioanne, aut a sociis eius se accepisse testatus  , libros etiam ab illo compositos, Miracula S. Glodesindis  et S. Gorgonii, consuluit, et ueritatis eque capax atque cupidus ex scriptis suis comprobatur. Ipse inter abbates, qui Ioannis moribundi lectum merentes circumstabant, iussu Deoderici episcopi Metensis designatus, uitam amici egregii scribendam suscepit. Primam eius partem  , res a Ioanne dum in seculari habitu conuersabatur perpetratas et introitum in monasterium complexam, anno 978  absoluerat, quo circa natiuitatem Domini a Deoderico domi conuentus atque ab ipso et a Poppone Traiectensi episcopo iterum excitatus, operi perficiendo manum rursus admouit  . Sed partis secunde, qua uitam Ioannis per quadraginta annos monachi et abbatis scribendam susceperat, nonnisi ea exstant que narrationem usque ad a. 956 producunt; reliqua omnia, scilicet reditus a legatione Cordubensi, queque abbas annis 960-973 egit, et tertia operis pars, qua de obitu eius se scripturum pollicitus fuerat, omnia aut perierunt, aut, quod magis credam, auctore morte prerepto  nunquam scripta sunt. Que quanto historie damno interciderint, cuique patet  . Obiit noster ante annum 984.

Liber de uita Ioannis Gorziensis, addita in eodem uolumine uita et translatione S. Glodesindis, Metis apud S. Arnulfum asseruatus, ibique ab auctore gestorum abbatum monasterii eiusdem  exscriptus est, qui tamen, nulla ut uidetur auctoritate fultus, Ioannem Gorziensem  etiam Ansteo in monasterio sancti Arnulfi, eique demum Ioannem alterum successorem facit, aliaque de Ioanne iuniore addit, que ut dubie fidei infra referenda curaui [ manu secunda sed eius temporis correcta sunt, in textum recepi. Liber in media pagina desinit.


Diuisionem capitum a Mabillonio institutam seruaui.



PREFATIO SEQUENTIS HYSTORIAE DE uITA DOMNI IOANNIS [1487 1Kb] GORZIE CeNOBII ABBATIS.


 Nostrum, in omnibus que pie, probe uel honeste uite sunt, rari nostra etate exempli, patrem Iohannem iam pridem, eo adhuc superstite, animus erat ad multorum profectum scriptis proponere, et ne tantus uir ex nimia desidia, quod nefas utique et non sine reatu reputaretur, obscuri nominis fama tectus lateret, literis qualibuscumque committere [1488 1Kb] .  Interea nobis diuersa curantibus, et pro ocio inpeditius forsitan negotium exspectantibus, spes in longinqua male porrectas casus rerum, ut adsolet, repente precidit mortalium. Nam dum cunctamur, idem uir sanctissimus inicio sancte quadragesime  [DCCCCLXXIu, Febr. 23] prima ipsa die post horam uespertine refectionis, sane  ut sibi semper moris parcissime, id est panis tantum et aque, acutissima febre corripitur, quam post quintam exinde diem exitus est subsecutus. Tum uero acsi per sera suspiria altius nobis tempora eatenus tam presentia ex manibus prerepta ingemuimus, qui utique, queque dicenda essent de ipso, ab ipso melius dum aduixisset---ad quem scilicet, si quo opus fuisset, facilis esset recursus---disceremus; si tamen quisquam ille intimus ei existeret, qui aliqua ex eo extorquere se posse confideret: adeo humane semper fugitans glorie, quicquid egerat, Deo soli operum ac cordis [1489 1Kb] sui testi committebat. Sed miro modo ut gloriam quique appetentes ab ea amplius deseruntur, ita econtra se fugientes ipsa magis insequitur.  Unde sancti uiri quanto latere desiderant, tanto conspectius, licet inuiti, produntur. Hoc igitur casu mente pene consopita, cum a tante rei, quam dudum conceperamus, exorsu nos grauiter deiecisset, quid rursum iacentes et desperatos paulatim in uires reduxerit, ac deinde iam uolentes magis ac magis impulerit, ferme id fuit. Cum uir sanctus ex tam ualido, ut dictum est, morbo lecto statim decubuisset, festino mox nuntio, qui circumquaque curam monasteriorum habentes sumus inuenti, ad se in crastinum omnes contraxit. E quibus nutu diuino neminem tunc contigit defuisse, additis ex primoribus domus sancte sedis beati Stephani  uiris [1490 1Kb] religiosis, ad hoc minorum quorumcumque turba non modica, ille singulos accedentium ex  lecto ipso in osculo sancto, uultu admodum gaudente, exceptos, ac pro tempore et re causis aliquibus determinatis, tum preterea cunctis in commune solita sibi semper exortatione, quantum morbus paciebat, de infelicitate huius, de felicitate alterius uite pauca locutus, multitudine uale facto dimissa, patres reuerentissimi Kadhre  , Berhardus, Hudo, Adelmodus, cumque his ego infimus, cum nonnulla parte nostrorum sanctorum exitu illius obseruando substitimus. Ibi per quatuor quibus superfuit dies, admixtis pariter loci eiusdem sancti collegii fratribus, qui unico ei famulatu assidue inherebant, dum ei tristi admodum officio assidemus, atque ex eius sacro ore, quo et inter ipsa uite mortisque certamina doctrine salutaris gratia profluebat,  pendemus: uarie inter nos cedi sermones ceperunt, quomodo summus ille opifex, cunctorum dispositor et ordinatissimus moderator, hunc tanto tempore sibi fideliter famulantem---quadragesimus siquidem in sancto proposito annus ei tunc erat---tam  acerrime circa exitum sineret fatigari. Neque enim uehementiori cuiusquam alias discrimine intremuimus. Pia uero potius unicuique cogitatio estuabat, si forte pro attestanda uita eius probatissima aliquo eum Dominus ad gloriam suam euidentiori declarare dignaretur indicio. Inter hos fluctus animorum, cum fere nulla egris mentibus clarior aura rationis se aperiret, sibi tantum quisque diffisus, ex dolore nimio reputabat, quid sibi fieret, cum nec illi tante perfectionis uiro supera [1491 1Kb] parceret dispensatio. Sed hanc temerariam mentis affectionem ipsa citius ratio [1492 1Kb] reuera [1493 1Kb] compescuit, qui certis utique scripturarum documentis reuincebamus, et uitam hominum non in ostentatione [1494 1Kb] corporum, sed in uirtute estimandam [1495 1Kb] meritorum et  morum. Nec adtendendum, quo exitu quisque hinc exeat, sed qualis exeat. Quacumque enim occasione, moriendum omnibus ineuitabiliter est. Et mors undecumque pio bonum est. Nec refert, innocentem mori naufragio an febre, dummodo innocens sit. Et siue hinc [1496 1Kb] , siue inde moriatur, querendum, qualis sit qui moriatur, quo post mortem iturus est, non unde de uita exiturus est. His et huiuscemodi firmamentis liquido satis collegimus, illam examinationem uiri iusti, quam quidem ipse, ut inter cuncta semper inflexibilis, sapienter et equo animo tolerabat, non modo laudi illius nichil detrahere, sed ad amplioris quoque meriti fructum accedere; nam electis qui ad perpetuam uitam tendunt, quid obest, si aliquando [1497 1Kb] dure moriuntur? Nec item signorum  uel miraculorum nouitatem plerumque differentiam facere sanctitatis, uel inde patenter ostenditur, quod per malos hec aliquando fiant, multosque ecclesia summo honore, memoriis studiose exstructis colit, de quibus, an uno saltem signo claruerint, reticetur. Iamque ut ceteros taceamus, Iohannes ipse, quo nemo in natis mulierum maior, teste Euangelio, signum fecit nullum, et dum in carcere gladio feriretur, utrum uel extrema qualibet nota a quolibet homicidarum seu latronum distiterit [1498 1Kb] , perpetuo omnium scripturarum silentio consopitur. Proinde [1499 1Kb] frustra aliquid eiusmodi splendoris corporei in commendationem [1500 1Kb] tanti uiri desiderari, de quo firma satis et absque cunctatione [1501 1Kb] fides constaret, eaque in operibus suis et sancta conuersatione  atque indefessa usque in finem in bonis perseuerantia uisa sint [1502 1Kb] signis omnibus mirabilibusque prestare, et saluti animarum non sine plurimo fructu conducere. Cum hec et multa his similia in eodem sancto conuentu mutuis confabulationibus  sererentur, uniuersis in eandem [1503 1Kb] sententiam uenientibus, utile nimis et pernecessarium iactabatur, ut eiusdem beati uiri conuersatio, in quantum uel uideri potuerit uel maiorum relatio docuisset, ad multorum profectum se digna memoria scriberetur. Ego iam inde ab initio tanti negotii auidus, hac consultatione factus accensior, etsi tenuitatis ingenii non immemor eram, ad hoc et mens laboris presaga ab aliis ad me reuoluendum persentiret, uoce tamen ceteris addita, ut fieret item itemque ingeminabam. Cum dubie cogitationi uerus [1504 1Kb] continuo successisset, tumque meque omnes ad hoc potissimum delegissent, inter ruborem et auiditatem temporis articulo deprehensus, dum quid deliberarem non facile occurreret, tandem inpatientia uicit, meque  ad quod soluendum non sufficiebam, nimium preceps et impudens obligaui. Et plane fateor, ut improbum scriptorem me sumpsisse materiam non uiribus equam; sed spes tandem ea solatur, quod miseratione diuina, quicquid illud erit oneris, meritis eiusdem uiri, qui certa fide mea in presentia claritatis Christi assistit, leuandum non dubito; et qui licet immeritum, dum nobiscum esset, sancta familiaritate sui [1505 1Kb] non iudicauit indignum, nunc pie operi sui amoris instantem, ope amice olim pietatis pro gratia sua, ut libere presumo, non deseret. Preterea cum plurimos sanctorum uirorum deinceps ceperim hortatores, accedente precipue tamquam pulcherrimo culmine totam fabricam miro lumine  uenustante domino et precellentissimo presule, gloria tam diuina quam humana clarissimo, Deoderico, nostro speciali patrono, et non modo hortatu, uerum, quod ineuitabilius est, iussu me inpellente, tantorum mihi suffragia non defutura confido, ut quod ex me est impossibile, per eos quorum uoluntati parere desidero, ea, de cuius plenitudine omnes quod habemus boni accepimus, gratia superna supplere dignetur. Que igitur a primis gesserit annis, quorum raram admodum ad nos constat peruenisse notitiam, in medium relinquentes, ea tantum, quibus in uirum perfectum assurgens, plurimo uidentibus et imitari uolentibus emolumento fuit, ut misericordia Christi stilum regere dignabitur, expedire temptabimus. Primo uidelicet quanto in  seculari adhuc habitu degens, bone actionis germine uiruerit, uel qualiter, ipsa optima fruge in terra sui cordis uberius fructificante, ad monasterialem inde uitam transierit. Deinde quo studio in eodem sancto proposito, quo labore, qua iugiter uigilantia in omni uirtutum exercitio, et prius in contubernio ceterorum sub maioris imperio, et postmodum in regimine substitutus, locum quem semel in acie spirituali ceperat tenuerit, nec quocumque hostis impulsu gradu excesserit, donec, Domino secum certante seque seruante, uictor euaserit. Postremo quis ei finis feliciter consummati certaminis fuerit, cui nos misericordia diuina etiam presentes fuisse concessit.



TEXTUS IPSIUS YSTORIAE.


 7. Precepta secularis doctrine que rhethorica [1506 1Kb] dicitur, in personis singulis demonstrandis inter cetera esse traduntur, ut maiores illius qui predicandus est altius repetantur, et ita per gradus quasi filo quodam ad ipsum linea deducatur, tanquam ex illis, ex quibus originem ducit, illustrior esse possit et clarior, comparatione data ab arbore, que annosa iam in ramis aruerit, ut sterilitatem, inquiunt, ramorum radix fecunda compenset, et quod in fructu non teneas, mireris in trunco. Fuerit hoc institutum illorum, qui tantum que carnis sunt sapiebant, et non tam de propriis unumquemque clare uel obscure gestis quam de alienis famosos reddi uel infames putabant; cum stet contra ratio, plerosque ex obscuris sepissime claritatem, ex clarissimis  item alios probrose [1507 1Kb] uite calamitatem mutuasse [1508 1Kb] . Longe autem diuerso itinere ab his nostra incedit religio, in qua mentium ac morum potius ingenuitas, et uera spiritus dominio uitiorum exuta libertas, quam carnis uana ac tumens et in morem fumi uanescens celebratur nobilitas. Apud  hanc de puluere suscitatur egenus, et de stercore pauper erigitur, ut [1509 1Kb] cum principibus celestis populi sedeat gloriosus. Nec desunt probationi documenta, cum Dauid ex pascuis gregum in regnum, Petrus cum consciis paupertatis ex retibus piscium in orbis totius attollitur principatum; queque abiecta sunt mundi et ignobilia eliguntur, ut potentia et nobilia confundantur. Dicente autem ipso huius principe instituti: Si uos manseritis in sermone meo, uere liberi eritis, et ueritas liberabit uos ; quod non est aliud nisi liberos uos faciet; itemque ipsius principis precone: Ubi spiritus Domini, ibi libertas , cuicumque de tanto munere libertatis gloriari licebit, frustra ei illius antiquitatis enumeratio [1510 1Kb] et nomina cineresque  que maiorum in laudis titulo conquiruntur; nisi forte spiritui carnem pretulerimus, cuius caduca nobilitas illi permanentis dedecus ignobilitatis superducere consueuit.

8. Sed quorsum hec tam longis anfractibus circumducta? Quoniam scriptoribus quibusque in quolibet  quem dicendum susceperint talia fere ex more sumuntur inicia, ut qua regione terrarum, sub quo celi climate, cuius lingue uel gentis, qua conditione, cuiusue fortune parentibus prodierit, quasi pro uiribus future rationis, primo statim iaciant fundamento. Quod ego in hoc nostro, quem tam copiosa spiritus generositas commendat [1511 1Kb] , superfluum iudico [1512 1Kb] laborari, cum eum tanta consumate uirtutis gloria, tot perfectorum retro uirorum prosapie sic aut equet aut proximet, ut quicquid felicium operum dignis de illis laudibus celebratur, in isto uelud mundissimo speculo totum resplenduisse monstratum sit. Ne cui tamen curiosiori minus fecisse, et tanquam ex inopia materie hanc dicendi partem sermo subterfugisse culpetur, quam succincte si  qua forte talium inserere oportebit comprehensis, melioribus et fructu salutari plenissimis [1513 1Kb] tempora transferantur.

9. Oriundus itaque hic Iohannes ex territorio fuit partim Metensi partim Tullensi, uilla olim regia uocabulo uinderia  , parentibus utique non [1514 1Kb] nimium obscuris, substantie sane locupletioris. Pater prouecte omnino etatis, ut fere nonagenarius crederetur, inter suos ut facultate sufficiens omnibus equus et bonus ac sine querela habitus, usque ad infimum quemque cunctis se prebens accommodum. Dumque ruri intentus ac regende familie, quam secundum mediocritatem uite non minimam procurabat, plura ei ex iusto labore succrescerent, essetque possessionibus, sumptibus, pecunia, ex benedictionibus  Domini admodum auctus, hospitalitati, elemosinis ecclesie quoque prout poterat honorificentie, ceterisque bonarum fructibus actionum studiosius insistebat. Coniuge denique liberioris generis in ipso euo senili iunioris etatis sumpta, hunc Iohannem duosque post ipsum procreat.

10. Ipse in domo paterna eo teneriori cura educatus [1515 1Kb] , quo animus senis ut ad id etatis editum omnem inpatiens arcebat iniuriam. Litterarum tamen primis uix elementis traditus addiscendis [1516 1Kb] , aliquandiu non longe a conspectu patris, postmodum, licet egre eodem patre ferente, Metis eis que tunc esse poterant scolis instituebatur. Nonnullo etiam tempore in monasterio sancti Michelis super Mosam fluuium  ad studia moratus est, ubi tunc  temporis Hildeboldus quidam grammaticam professus ex discipulis domni Remigii  , doctissimi ea etate magistri, scolas habebat. Cuius [1517 1Kb] doctrina, ut ipse multoties postea fatebatur, incertum incuria an quodam, ut apparebat, supercilio, cum tamen a patre sepissime non mediocriter muneraretur, macram  satis frugem scientie eum contigit retulisse.

11. Patre iam inde breui deficiente, cum ipse adolescentiam iam uideretur ingressus, post aliqua, matre utpote iuniore thalamum innouante, solus fratrum totiusque familie domestice curator relinquitur. In ea parte actualis scientie uel rerum omnium domesticarum amministratione quam strenuus, cautus, et ingenio ceteris propemodum hominibus prestantiori emicuerit, ut agro, pecore [1518 1Kb] , familia, et his instituendis atque alendis substantia non mediocri locupletatus, deinde in artium diuersarum, que ad uariam supellectilem usui sunt, exercitio et dispositione quantum ualuerit, ut fere in mundanis negotiis nichil esset quod eum preteriret---de his omnibus silere melius puto, quam parum  digne conscribere; presertim cum multorum adhuc horum reminiscentium testimonia sufficienter supersint, ex quibus, si quos hec cura pulsat, facile possint doceri.

12. Usque ad exactam itaque uirilem etatem in domo propria uersatus, diuersorum tam secularium quam et ecclesiasticorum, honeste dumtaxat uite hominum, familiaritati in uariis officiis et negotiis per omne id tempus, prout oportunum fuit, adhesit, ex quorum contubernio optimam sibi formam uiuendi [1519 1Kb] exemplumque conduxit. In domo comitis Riquini, prestantissimi ea tempestate et in omni genere agendarum rerum prudentis et sagacissimi uiri, per annos aliquod obuersatus, plurimum exinde sibi cepit profectum. Nam et ecclesiam  uille ipsius ex qua ortus est dono eiusdem comitis possidebat. Dadonis etiam, summi ingenii et famosissime sanctitatis episcopi uirdunensis  , non paruo tempore frequentia usus est, qui sibi quoque eum ob bene meritam indolem uiuaxque [1520 1Kb] in eo perspectum ingenium, perpetuum facere cupiebat, sed quas ob causas non obtinuerit, parum comperimus.

13. Cuidam deinde nobili uiro Warnerio in confinio Tullensi causa ecclesie sancti Laurentii in uilla Fontaneto  eidem ciuitati adiacentis se nomine Domini socians, eius officiis quam familiariter insistebat. Ea occasione Tullo ei tunc temporis frequens recursus, quia cum hac ex proximo, altera quoque quam simul genitalis soli retinebat ecclesia,  eiusdem erat dioceseos. Unde Bernerum diaconum ipsius sancte sedis in subiectione ecclesiastica sortitus magistrum, uirum sane et opinione sanctitatis et litterarum scientia eo loci satis celebratum, studio lectionis apud eum intentiori cura operam tunc cepit impendere. Altius autem sibi eatenus sic  tempora preterisse dolebat, ut de integro rursus scolas innouare cogeretur. Puerulus siquidem in diuersa, ut dictum est, preceptoribus ad studia commissus, quantulumcumque aurem inde uaporatam retulisse uisus erat, totum id consequentium curarum mole pene sopitum amiserat. Sed facilitatem ingenii gratia iuuante diuina, ea citius dampna lucri sequentis felici reparauit successu. Prima itaque elementa grammatice primasque tantum partes Donati ex ipso Bernero [1521 1Kb] audiuit, eaque introductoria aspersione contentus, diuinis se omnino transtulit scriptis. In quibus intra breue tempus tantum intelligentie pretulit lumen, ut omnium nouo miraculo ad quascumque sapientum non difficulter occurreret questiones.

 14. Ecclesiam porro sancti Laurentii, quam diximus, unico amore excoluit, et in ministerio ecclesiastico necessariis quantum religiosius potuit exornauit. Quotiens denique uacuum erat, strato ibi locato per plures dies inde non recedebat, noctesque creberrimas orationibus continuabat. Et quamquam seculo adhuc uoluptatem laxare uideretur, secretius in oculis Domini pro locis et temporibus spiritalibus inhiabat. Ibi feminam quandam [1522 1Kb] ex geniceo [1523 1Kb] domini sui diuinis officiis sub uelamine deputauit. Que ut integra corpore loco sancto est tradita, ita usque sub debito fine nature sancta manens carne et spiritu, sub stipe ipsius ecclesie, nulla umquam attacta infamia, felix consenuit. Ibidem quoque peregrinum quendam iam prouecte etatis presbiterum  exceptum, dum beato fine excederet, aluit et omni cura seruauit. De quo plura bone actionis nobis pater Iohannes narrare consueuerat: quod scilicet operi diuino nocte ac die intentus, nullo fere tempore preter corporee necessitatis curam limen ecclesie excesserat. Psalmos uerbis et sensu distincte, ut pene sillabas eum recensere putares, assidue ore uoluebat. Oratione pura noctis plurimum occupabat. Cum ipsis cogitationibus uoce ipsa confligens, easque quasi manu deuerberans: »Abite, inquid, uani et ignaui, non mihi psalmiculum ore subtrahite!« Ad martirem quoque plerumque querula uoce clamitans: »Laurenti, quid hic agis, cur non me ab his uesanis defendis?« Demones uariis proludiis sibi obuersari corporeis oculis testabantur, ut sepe sibi  infestissimi usque in quosdam corporis cruciatus deiicerent, lectoque per aliquod dies non consurgeret.

15. Hic idem de se referre solitus erat, tempore quo Nortmanni irruptionibus seuis circa Sequanam et Ligerim populabundi excurrebant se ab eis comprehensum, et in puteo quodam nimie altitudinis,  quales in patria que Belsa  dicitur plurimi conspiciuntur---nam inde oriundus erat---deiectum, in nulloque penitus lesum; inde item extractum in alio profundiori precipitatum; cum nec sic opprimi potuisset, eductumque gladio ferire decerneret [1524 1Kb] , tandem uno ex ipsis dicente, necdum eum peruenisse in genus terre quo mori deberet, diuinitus ut creditur dimissum; cum post aliquod orarum spatia Nortmannis pretergressis, puteo se reptando utcumque [1525 1Kb] exemisset, et iter ingressus fame pene deficeret---nam triduo iam fere sine cibo manserat---, repente in media uia tres iacentes reperit panes, ex quibus usque ad predictam ecclesiam sancti Laurentii peruenit. Is sine ulla cunctatione firmabat, psalmorum uirtute,  quos semper in ore uersabat, quos in ipsis etiam puteis consistentem se assidue decantasse fatebatur, de tot periculis liberatum. Ab eo idem Iohannes se ex multis, que forte leuiter gesserat, crebro monitum, et aliquando acrius redargutum, multipliciterque correctum, sepius gratulari solebat.

16. Sed et aliis quam pluribus, si quos probate uite ac doctrine compererat, solitario comitatu quamquam secreto interim adherebat, paulatimque et quasi per partes a quibuscumque mundi oblectamentis subducens, castigatioribus se actibus applicare satagebat. Paulo ante dicto Bernero diacono maxime delectabatur, eumque honore et officio amplissimo uenerationi habebat, pro eo quod non modo doctrina et uita eius, que item uicem gerebat doctrine,  apud ipsum proficiebat; set et quod, si qua in se reprehendenda forte uidisset, nequaquam his uel ad momentum parcere nouerat, quin statim seuerius, et si ita res exposceret, etiam publice obiurgaret. Erat idem Bernerus inter cetera, que bono odore de eo fama resperserat [1526 1Kb] , religionis [1527 1Kb] et precipue uite pudicissime a puero insignis [1528 1Kb] , in uitia mordax, ut nec superioribus aliquando cederet personis. Eloquii nichilominus multa ei uenustas, et plurima in exortando et persuadendo facilitas. Census ei non multo [1529 1Kb] sumptuosus, sed nec omnino abiectus. Simplici enim uictu uel tegumento contentus, si quid tamen eorum fuerat, lautioris cultus et ut pene notaretur erat. Ita uir puri animi, sordium exteriorum attactum prorsus quadam sibi insita  natura horruerat. Tantumque pudicitie [1530 1Kb] uirtus mentem [1531 1Kb] eius totam peruaserat, ut quo forte loco mulierem sedisse conspexerat, nullo pacto illa recedente eodem ipse uel fatigabundus succederet.

17. Interea Ioannes et Metis monasterio sancti Petri, ubi et domum uicinam habebat, sub occasione ecclesie quam tenebat, que cum uilla propria  eidem monasterio subiacet, ebdomadarius sacri altaris ascitus, post aliquod quam ibidem offitium ceperat tempus, tali ordine salutis ei occasio diuinitus prouidetur. In collegio puellarum eiusdem loci, quod nunc feliciter Domino miserante procedit, erat quedam moribus et conuersatione remotior a ceteris, annis admodum puellaribus, nomine Geisa, quam amita eidem religiosa secretiori apud se custodia educebat; hec Fredeburg dicebatur. Ea itaque Geisa cum ad artiora se cotidie sancte conuersationis extenderet, inter cetera sancti propositi ornamenta, etiam sub omni ueste cilicii usum addiderat. Iohannes eius instituti [1532 1Kb] adhuc [1533 1Kb] uix  aut omnino ignarus, dum quadam die, quonam incertum loco, cum ea familiaribus, ut cum ceteris  adsolebat, sermonibus quedam insereret, a pectore puelle intra interulam, que fuerat subtilior, umbram cilicii ad carnem latentis sub dubio uisu prospexit. Manu protinus ad explorandum quid esset iniecta, ubi rem asperior tactus edocuit, stupore uehementi et toto corpore tremore exhorruit. Quid deinde hic habitus pretenderet, percuntatus, uerecundior illa et rubore uultu aspersa, postquam aliquandiu obticuerat: »Nescis, inquid, nos non isti seculo uiuere aut deseruire debere? Hec ad que [1534 1Kb] plerosque deditos uideo, uana prorsus et animarum perditionem esse perpendo. Longe alius mihi animus ab his, proprii tantum periculi sollicitam [1535 1Kb] cogit existere.« Plura in hunc modum sancti desiderii uerba cum replicasset, Iohannes ab imo pectoris in alta  excitatus suspiria: »ue, inquid, misero mihi et ignauissimo, qui tamdiu moras non modo steriliter, sed etiam perdite uiuendo protraxi! Scilicet me uirum, hunc fragiliorem sexum uirtute preire oportuit. Nam summo probro et contumelia, non solum non consequor iam ambulantem, sed nec deses et totus herens terre ullo motu progredior aut conitor.«

18. His igitur acrius stimulatus et supra quam alias antehac cuiusquam exemplo uirtutis accensus, de perfectioris uite institutione fixa mente deliberat. Studium itaque lectionis diuine cum eisdem ancillis Dei summa ui statim arripuit, et primum sacre bibliotece historiam ueteris ac Noui Testamenti percurrens ex integro, deinde quecumque in diuinis officiis certis temporibus in ecclesia frequentatur,  lectionis libri qui Comitis dicitur  , orationes et si qua sunt sacramentarii in usus diuersos, regulas supputationum temporalium, que coram antedicto Bernero diacono prius ex multa parte relegerat, memorie uicaciter  ut nemo superius commendauit. Precepta canonice institutionis, hoc est decreta conciliorum, iudicia penitentum,  ordinem actionum ecclesiasticarum, ad hoc et secularium edicta legum, ad unum usque ut ita dicam uerbum corde recondita mire continuit. Omeliarum, sermonum, ac diuersorum tractatuum in lectionibus epistolarum uel euangeliorum, sed et gesta sanctorum si qua sunt memorabilium, tantam concepit notitiam, ut quociens postmodum ei oportunitas forte accessisset loquendi, acsi pre oculis liber adesset, a prima usque in extremam sententiam ex ordine tamquam uisa persequens uestigia uerbis communibus uniuersa reuolueret. Cantibus ecclesiasticis sub idem temporis insudare, nec erubuit nec desperauit. Et licet nonnulli ut alieniori etate deludi tacite riderent ingenium, pertinacia boni desiderii quamuis duro eluctato labore  prorsus euicit.

19. Hec ei interim sanctorum negociorum ocia cum predictis ancillis Dei fuere. Ex cuius etiam collegii multitudine plerasque [1536 1Kb] ab infimis delectationibus ad celestium desideriorum flammas igne diuini eloquii permutauit. Que nunc usque testes ordinis uite uirtutumque eius existunt. Iam uero in ceteris exercitiis spiritalibus, continentia, ieiunio, uigiliis, orationum frequentia, uel reliquo labore corporeo, carnisque castigatione, quanta se uirtute accinxerit, et de die in diem melioribus se preparans, gratia Christi comitante in ulteriora semper tetenderit, sequentium attestatione operum forsitan melius demonstrabitur.

20. Ad mundi contemptum et facultatum renuntiationem  ex integro, omni desiderio estuabat. Sed quo locorum se conferret, non facile peruidebat, adeo exemplorum copia se ex tota hac regione subduxerat, nec ullum omnino monasterium in cunctis Cisalpinis partibus sed et uix in ipsa Italia audiebatur, in quo regularis uite diligentia seruaretur. Quia igitur quo se uerteret ignorabat, quod solum poterat uirorum quorundam, quos fama uulgatior [1537 1Kb] a secularium conuersatione seiungere uidebatur, frequens limina obterebat, eorumque actionibus intentus, nec in conlaborando [1538 1Kb] inferior, mensem plerumque aut eo amplius, nunc in istius nunc in illius contubernio et quoquo poterat obsequio exigebat. Metis per id temporis duo continentis uite preconio satis celebres habebantur:  alter Rotlandus scole cantorum in domo sancti Stephani presidens, et in remotioribus oratorii sancti Michelis, quod erat in superiora eiusdem basilice sancti Stephani, orationibus, psalmis, missarumque celebrationibus, noctes diesque continuans; alter Warimbertus apud basilicam sancti Saluatoris non longe a claustris clericorum, pari nichilominus  studio in rebus diuinis Christo deseruiens. Quorum uite omnibus acceptissime testes adhuc multi supersunt, ex quibus, si quis uelit, plenius potest addiscere.

21. His itaque non paruo tempore coherens, et multo diuini operis labore se ipsum exercens, etiam apud eandem sancti Saluatoris basilicam retrusionis cellulam, in qua perpetuo clauderetur, adorsus est. Sed credo loci incommoditate offensus, utpote medio urbis, et potius secreta quelibet siluarum animo meditatus, interim statuit differendum. Audita interea fama uiri uenerabilis Humberti, qui uirduni reclusus, et scientia litterarum sanctarum, et laudabilis uite testimonio clarus, et merito sanctus ab omnibus eo loci habebatur, celeriter ad eum contendit,  et breui mutuis confabulationibus animo inter se coadolescentes, aliquod dies cum eo exegit. Omnium ibidem excessuum suorum puram confessionem deponens, ex eodem uenerabili uiro formam penitentie cepit. Carnibus ut putatur ab ipso tempore omnino abstinuit, et ieiunia sibi semper amica infatigato rigore arripuit.

22. Cum uero comperisset, et alterum quendam solitarium in uicinia eiusdem ciuitatis, intra remotiora saltus qui Argonna  dicitur, commorari, etiam hunc eadem feruoris instantia adiit, si forte ibidem desiderio diu concepto de heremi habitatione satisfacere posset. Hic autem solitarius, Lantbertus nomine, et moribus et scientia omnino rusticanus erat, et nisi quod multus labor, quo satis superque  durissimo et uelut inrationabili se ipsum atterebat, eum aliquatenus in rebus diuinis commendabat, alias stolidus et agrestis totus parebat, ut qui forte infirmiorum cum conspexerat, risum tenere uix posset. Tegendi corporis etiam et uerecundiorum ei cura postrema; similiterque cibi uel potus longe ceteris mortalibus usus dissimilis. Modium integrum farine in unum plerumque panem redegerat, qui mensem aut certe duos ei sufficeret, donec pre nimia duritia nisi securi non posset effringere, indeque sibi particulam ad pondus cotidie preriperet. Item lebetem permaximum, holere ac legumine simul plenum, in unum excoxit, quod repositum cotidie, dum quid residui fuit, ad mensuram aqua cruda resolutum percepit. Subito quolibet mentis inpulsu ex  heremo se proripiens, uillas [1539 1Kb] et ciuitates subintrauit, itemque repente cellule condidit. Noctis plerumque medio missas exorsus, etiam si sic animus tulit uesperi, aut ante, aut sub lucis crepusculo, post bidui triduiue ieiunium, ut defectio corporis fuit, non diei non noctis ullum tempus in reficiendo seruatum est.

23. De cuius conuersationis uario proludio Iohannes  nichil motus, multotiens etiam tantas in inbecillo corpore uires cum quodam stupore secum compensans---erat enim macie et squalore nimio confectus---cum eo aliquandiu est commoratus, cellulam quoque sibi ad habitandum compegit. Plures tunc ex uicino ciuitatis illuc uisendi gratia uenientes, et queque necessariis usibus conferentes, non minimum in sancto desiderio accendebantur. Inter quos et prefatus Humbertus plerumque accedens subindeque recedens, nonnunquam et aliquod dies subsistens; et quidam uir natione Britto, Andreas nomine, liberalibus adprime studiis eruditus, sed et animi uirtute prepollens, et quod his maius est, in diuina admodum studiosus. Hic de patria insula infestatione Nortmannorum, cunctis eiusdem insule  incolis aut occisis aut fugatis, cum pluribus aliis doctis eque ac sapientibus uiris pulsus, a reuerende sanctitatis episcopo Dadone, cuius supra mentio facta est  , in Monte-Falconis  cum nonnullis qui cum eo aduenerant Brittonibus exceptus, et satis liberaliter est procuratus.

24. Cum his communicato consilio, utrum loco eodem sibi salubre ac frugiferum esset manere, illi ut cauti et illius portentuose stoliditatis heremite morum non ignari, ab eius cohabitatione omnimodis animum deflexerunt; maxime eodem Humberto suadente, ut Romam memoriam beatorum apostolorum supplicatum prius adire temptaret, quod iter ipse iam dudum Deo propitio exegerat, et sic demum uita comite rediens, quod in commune ratio  demonstraret pariter exsequerentur [1540 1Kb] . Mox moras omnes animi feruore disrumpens, sumptu sane non ignobili facto, iter magna ope maturat. Sociatus est ei Bernacer quidam clericus, multo ante tempore cum Warimberto illo, de quo supra dictum est, Metis apud ecclesiam sancti Saluatoris uersatus, manu libraria ceteris eius temporis non inferior, canendi disciplina admodum prestans, sed et artis calculatorie studiosissimus, ceteroque ingenio in rebus non minimum pollens, tenui quidem re, sed deuotione in diuina optime cumulata.

25. Postquam uero Romam ueniens uota sancti desiderii circa loca queque sancta expleuit, cupido eum in ulteriora tendendi amplius cepit. Ibique aliquibus ex comitatu relictis, ipse cum predicto Bernacro  paucisque quibusdam expeditior, usque montem sancti Angeli cognomine, qui Garganus dicitur, ocius percucurrit. Ipso tamen itinere montem Cassinum beato Benedicto insignem et congregatione monachorum frequentem conscendit, cumque ipsis seruis Dei aliquod dies remoratus [1541 1Kb] , sancti prepositi uestigia, que ibi nonnulla supererant, curiosius explorauit. Interiora etiam illa marini sinus, que  ciuitati Neapoli adiacent, seruorum Dei habitacula sub nomine sancti Saluatoris, montem Bebium  haud procul perpetuo uapore fumantem miratus, penetrauit, eorumque orat onibus se commendans, nonnichil benedictionis ex his que secum tulit eisdem seruis Dei largitus est.

26. Tandem Christo duce, felici cursu et cunctis prospere sibi cedentibus domum regressus, nec mora, monitore suo Humberto conuento, consilio ipsius, quia locus desideriis eorum aptus nusquam occurrebat, secum interim domi subsistere, et si qua pie actionis poterat ibidem exercere, quamquam admodum egre satius [1542 1Kb] duxit. Eratque utpote qui figuram huius mundi preterire quantotius adtendebat, habens tamquam non habens, emens tamquam  non possidens, utens hoc mundo tamquam non utens. Et iam totus celestibus flagrans, specie sola res transitorias disponere uidebatur. Ceterum uita eius in quo a monachi instituto differret, haud facile quisquam discerneret. Ita pernox in uigiliis, orationibus noctes diesque couiungens, lectionibus sacris studio uix aliquando interciso inherens, omnique castigatione corporis sese cercens, crucis auctorem, satis in sublime cruce leuata, nisu indefesso cotidie sequebatur.

27. De tenore ieiuniorum ipsius an quid sermo digne ualeat explicare, prorsus non sentio. Que tanta pertinatia ab ipsis initiis sibi indixit, ut si qui forte erant ex sibi adherentibus qui hec cognoscere poterant, miraculo stuperent ingenti, quomodo uel  extremo spiritu respirare [1543 1Kb] in tanta austeritate sufficeret, qui pocius in augmentum admirationis postquam diem aut etiam biduum plerumque sine ullo cibo ac potu, ut nec modicum quid gustaret, transegerat, incredibili uirium integritate et facie letiori agilis et constans ad opus quodcumque incederet. Id uero ipsum ex ore ipsius nobiscum confabulantis sepe audiuimus, quod in diem alterum frequenter omni cibo uel potu carens ieiunia extraxerit. Fatebatur enim, dum quidam fratrum dura aliqua refugientium aquam in potu male sibi conducere quererentur, nemini eque ac sibi prius pre continuo usu uini, aque perceptionem exosam fuisse: »adeo, inquiens, ut si qua dierum mihi uino fuerat abstinendum, aquam stomacho nausiante, panem  etiam ipsum per totam diem cum omni cibo funditus respuerim.«

28. Preterea quam celer et tamquam ne quis se prior irrueret festinus, armaturam celestem induerit, quoque robore contra uirtutes contrarias bellum Christo fretus susceperit, carneque ac spiritu reluctantibus, cum pars [1544 1Kb] melior de palma semper contenderit, tamen semper periculi metuens rediuiui, brachia numquam remiserit, utque inter hec, uiciis  hinc propulsis, uirtutibus hinc intromissis, edificium morum optime compositorum structura perpulchra erexerit, magnorum ingeniorum uires [1545 1Kb] uix posse expedire existimo; cum certe hec ad ea, que diuino munere post in conuersatione monasteriali peregit, inicia quedam uelut et abiecta ualeant reputari. Hec autem omnia intra abdita domus, Deo solo teste, uix aliquibus ex familia consciis, operabatur, cauens omnino scire sinistram quid faceret dextera, et ut tenere plantationis uirgultum, priusquam sufficienti irrigatione radicem defigeret, manus atque uentorum contactum non bene credulum deuitabat. His ergo, quoniam ad dicta rebus exequanda ariditas ingenii minime sufficit, pretermissis, ordinem rerum potius exsequamur.

 29. Sanctus Pater et unicum in his regionibus postmodum lumen monachorum, domnus Einaldus, ipso tempore Tullo in summo omnium bonorum exemplo uitam ducebat. Is [1546 1Kb] in scientia literarum tam secularium quam diuinarum ea [1547 1Kb] tempestate inter suos nulli secundus, cum esset sedis eiusdem primo quidem primiscrinius, postea autem etiam primus archidiaconus, cunctarumque opum affluentia dilatatus, amore celestis desiderii tactus, cunctis que habuerat usque ad siliquam ut dicitur distributis, tantum simplici ueste retenta et libris ac ueste sacerdotali, in cellula claustro clericorum adherente sese cohibuit, et triennium fere in summa et ardua continentia uitam agens, raro usquam preterquam ad ecclesiam missas celebraturus aut nocturne orationis  obtentu processit. Seruulo tantum uno contentus fuit, qui ad queque forinsecus necessaria mittebatur. Nam nisi que episcopus loci uir uenerabilis Gauzlinus, in misericordie operibus sane memorabilis, aut religiosorum quicumque misissent, nullis aliis sustentabatur. Clientulus quoque ex clericis unus, qui missas celebranti assisteret, derelictus. De qualitate indumenti, cibi, uel potus, qua cilicii assiduitate, ieiuniorum frequentatione, penitentie austeritate sese damnauit, superfluus esse uereor in dicendo, cum etiam copiam quamcumque uerborum operationis ipsius superet magnitudo.

30. Hic dum die quadam solus resideret in cellula, uocem de repente, unde aut a quo editam nescius, claro omnimodis sono hec audiuit dicentem: Sustollam  te super altitudines terre, et cibabo te hereditate Iacob patris tui; os enim Domini locutum est hec . Paululum inde attonitus et secum ut fit multa animo reputans, postquam misso circumquaque ministro, si forte puerorum aliqui e scolis uicinis, dum recitant, hoc protulissent, ac neminem toto id temporis spatio in quolibet loco contiguo fuisse renuntiante, uir prudentis ingenii, gratie diuine sibi oraculum in spem fiducialius deinceps  de donis Domini presumendi directum, fideliter intellexit. Quod apud se quidem ipse forti custodia animi seruare studuit reconditum, rebus autem postea in ipso omnium eorum fides est subsecuta. Et hec quidem de iniciis tanti uiri breuiter pro loci negocio inseruimus; ceterum tanta felicium gestorum eius extat materies, ut et proprium opus doctioribusque merito arripiendum desiderent, et amplissimo audientibus et imitari uolentibus fructui possint existere.

31. Cum itaque hic Iohannes et ipse domnus Eginoldus tam propinquis locorum interuallis abessent, alter alterum nisi facie sola et locutione communi non nouerat; adeo uterque popularis fugitans glorie sese tantum testibus fruebatur a Deo [1548 1Kb] . Cum interea  casu quodam supra memoratus Humbertus e cellula, qua se iam dudum uirduni recluserat, ea quo nescitur obtentu effracta [1549 1Kb] , eundem uenerabilem patrem Einoldum ex improuiso Tullo conuenit. Is enim inter raros alios uite ipsius iam pridem conscius fuerat. uiro sancto ad tam insperatam eius presentiam stupefacto, presertim quod fama ad se certo detulerat, lege reclusionis eum intrusum fuisse, causisque egressionis acceptis, inter quas precipua erat, ob hoc se aduenisse, ut heremum potius simul expeteret [1550 1Kb] , ibique multo melius quam in urbium frequentia omni hominum molestia liberi Domino deseruirent: consilio clam inter se conflato, ipsi per se, cunctis arbitris procul, flumine Mosella oppidum ipsum preterfluente traiecto, et specu  quodam in saltu uicino reperto, ibidem se tamquam perpetui heremite futuri recipiunt. Mox quibusdam religiosis ex oppido uirum sanctum requirentibus, et quamuis locum aditu difficilem amore superantibus, ubi eos conuenerunt, ceptum huiusmodi, quod nulli utique bono umquam esset probabile, saniori consilio dissiparunt. Tanta siquidem loci iniquitas fuerat, ut nec ipsi cuiquam labori ibi insistere, nec a quoquam facile eis quicquam necessariorum posset conferri. Sed et ipse ut erat uir consilii non dificulter meliori sententia flexus, amicam continuo repetit cellulam, Humberto uirdunum ad sua se interim recipiente.

32. Qui dum rursus eum crebrius reuiseret, quadam die inter cetera que familiaritas illa parere  adsolet colloquia, dum, si qui forte alicubi ad id temporis qui ad sancta desideria aspirarent existerent, uicaria interrogatione percunctantur, hunc de quo agimus Iohannem sibi, ut premissum est, optime notum adduxit in medium. De cuius laudabili conuersatione cum plurima replicaret: »Hominem, inquid domnus Einoldus, olim cognosco, et ad me crebro uenientem usu communi expertus sum; utrum autem harum rerum, quibus nunc predicatur, ei mens inesset aut studium, necdum uel tenuiter aduertere potui.« At ille: »Ita, inquid, homo est,  non passim cuicumque se nisi notissimo aperit, et id non facile quidem. Apud se enim omnimodis latens, uitam, qua in secretioribus sub ocutis superni arbitri districte admodum sese coartat, oculis hominum, ubi in publicum exierit, offerre summa ui atque arte dissimulat. Adtamen a uobis euocatus citius aderit, et mutua uestri collocutio me nichil extra quam res est de eo afferre facile comprobabit.« Nuntio mox se eum uelle uidere et alloqui insinuans, ita condixit, ut ipsius staret arbitrio, utrum ipse eum domi, an ille se Tullo conueniret, quidque horum mallet resignaret. Iohannes ad totius probabilis officii semper exsecutionem non segnis: »Discipulum, inquid, potius obuiam decet ire magistro. Ego, ut dignum est, Tullo eum conuenio.« Ut ergo  aduenit, Humberto adhuc ibidem eum opperiente, quam familiariter sibi alterutrum atque officiosissime adgaudentes, omnibus e conspectu remotis, de causa, propter quam accersitum illum miserant, conferre ceperunt. Tandemque ubi, post non modicam rerum celestium confabulationem, desiderii sui alter alteri iam fida secreta refuderat, consilium exinde sibi uite ducende, uti quibus seculo penitus erat animus renunciandi, cura sollicitiore disquirunt.

33. Sub hoc Iohannes causam sibi ratus oportunam cecidisse, totius sue conuentionis cum uiris religiosis ei seriem pandens, et maxime apud quos Metis sibi frequens tunc solum erat recursus---nam a ceteris aliorum locorum iam dudum abstinebat---quanta uiri ipsi in eandem sententiam concordia  conspirassent, aperuit. Illo quam facile animis ad hoc inclinatis, ut secum ipse eosdem uiros conueniret, hortatus est. Ita Humberto tunc propria repetente, ipse post dies aliquod Metis accedens, et super sancto uirorum illorum instituto non modice delectatus, aliquandiu etiam apud eos est commoratus. Interdum uero ad propria sub tempore recurrens, memoria [1551 1Kb] semel accepte dulcedinis quasi moras diutine absentie egre ferentem, suam [1552 1Kb] eis presentiam [1553 1Kb] citius reuocabat. Erant autem religiose ille, de quibus supra dictum est , apud Sanctum Patrum femine, Geisa et amita eius alieque nonnulle, et Salecho clericus sancti Martini ultra fluuium Moselle, et Randincus presbiter tituli  sancti Simphoriani extra portam urbis meridianam, apud quem et crebrius pro loci secretioris usu conueniebant, et Bernacer diaconus, comes Iohannis iam pridem Romani itineris; nam duo illi de quibus memorauimus  uite prestantioris, Rotlandus et Warimbertus, iam uita decesserant. Cum his, ueluti in quibusdam celestium disciplinarum scolis sanctorum ingeniorum uiribus se ipsos cotidie in studiis omnium probatarum uirtutum exercentes, duo ipsi uiri precipui aut lectionibus aut orationibus seu certe mutuis ad celestia cohortationibus insistebant, ipsosque cum quibus uersabantur ad maiora sui  imitatione amplius atque amplius prouocabant.

34. Sed et idem uenerabilis Einoldus iam et ipsa, ad que interdum recurrere uidebatur, propria ciuitatis Tullensis funditus sibi precidens, dum cum ipsis tamquam mansionem perpetuam statuit, eosdem pariter omnes ad renuntiationem quoque rerum omnium impellebat. Unde cum de his instantius consultarent, loca, in quibus communem uitam professi pariter habitare possent, sollicite pertractant; ad hoc nullo eis in his dumtaxat regionibus, qui sibi ad ea que mente conceperant oportunus uideretur, occurrente---adeo seculi macula quedam cuncta fere cenobia offuscauerat---longinqua queque et peregrina delegere statuerunt. Hoc cum omnibus uno animo eademque sententia placuisset, Iohannes  superiore profectione sua Italica circa Beneuentanas regiones loca se quedam in desertis ualde oportuna asserit conspexisse, in quibus labore manuum ad exemplar antiquorum sanctorum facili uictu uitam ducere possent, que utique et uinetis et situ et uastitate obductis copiosa, et cetero usu mortalibus per omnia essent acommoda. Ad hoc et montis Cassini, quem subierat et propriis uisibus explorauerat, mentionem adducens, simul et illius abditi intra sinus marinos sancti Saluatoris cenobii quod monti Bebio imminet, postremo in id omnes assensi sunt, ut quantotius profectionem illuc maturare decernerent.

35. Cum ecce, diuinitus ut certum est hoc procurato, ad noticiam episcopi, magni postmodum rerum diuinarum recuperatoris, domni Adelberonis, hec omnia perferuntur.  Bernacer enim, unus ex ipsis, dum ecclesie sancti Saluatoris post domnum Warimbertum stipe domini eiusdem ecclesie magni et memorabilis uiri Lantberti deseruiret, eodem domino suo secretius euocato rem omnem ordine aperit, meritisque sanctitatis domni Einoldi atque huius Iohannis ceterorumque qui cum eis erant et feruore sanctorum desideriorum eidem plenius intimatis, et qualiter, quoniam in his regionibus non eis aptus occurreret locus ad seruiendum Domino, exteras destinarent petere regiones, id ab eo interim accepit responsi, ut quoquo pacto eos retinere temptaret, dum ipse oportunitate temporis capta episcopo ea insinuaret. Quod Domino faciente cicius ex uoto cadente, queque sibi super uiris eisdem erant comperta, pleniter  explicat, addens ad hoc summo utique probro hanc maculam eis omnibus post seculis inurendam, si hi famuli Christi tanta spacia eius episcopii, Deo propicio sic in inmensum dilatati, ita sibi causarentur preclusa, ut quia nusquam exciperentur, in longinqua quedam sub celo incognito properarent, frustraque tot dicionis ipsius esse monasteria, si modo ab his tam breuis numeri homines pellerentur.

36. Episcopus cum nichil sibi umquam magis desiderio fuisse respondisset, quam ut penes se retinerentur, ac uicissim ab ipso Lantberto de loco habitationis eorum exquireret, ille Gorziam monasterium,  non multum ab urbe longius, eis optime posse concedi respondit. Ibi repente uiro prudentissimo, quid aliquando, antequam apicem pontificalis honoris attingeret, super loco eodem sibi in uoto fuerit, secum animo reputante, nec humano consilio sed diuina cura rem agi considerans, nichil omnino cunctatus firmat sententiam. Interim rem taceri iubet, dum tempus eos detur acciri. Erat locus idem ex qua olim fuerat specie prestantissima longo iam situ pene preferens solitudinem, et preter paucos in ueste monachi inibi habitantes, quibus diuine stipis uix modicum quid inferebatur, cetera ornatu omni submoto [1553* 1Kb] feda locum facies obsidebat. Possessionum quicquid exterius fuerat, Adelbertus comes, uir genere quidem clarus, ingenio autem  ferox ac uiolentus, nec bono cuiquam fere umquam morum probitate probabilis, ex beneficio episcopi cui militabat, gratia sane ingrata, tenebat. Cognatus ipse iam dicti Lantberti---nam eius sororem habebat---idemque inter se quibusdam animositatibus dissidebant. Ergo idem Lantbertus postquam animos episcopi ad hoc inclinatos persensit, Bernacro celerius refert, ut uiris quantum potest persuadeat, quo mox coram uenientes, quem sibi locum deligere malint, fuerint percunctati, omnibus pretermissis Gorziam postulent.

37. Dum hec clandestinis inter hos agitantur consiliis, omnium horum adhuc illis ignaris et de peregrinatione maturanda tractantibus, alius item ipsorum, cui nomen Randinco, absque licentia episcopi,  sub quo stipe canonica alebatur et titulo supra memorato deseruiebat, se uel quibus deputatus esset deserere, uel quoquam perpetuo posse secedere, non satis integrum sibi uideri, suggessit. Domno Einoldo cum nullo modo improbante, immo canonicam sic se habere regulam asserente, ad hoc et ceteris ut ocius fieret in commune ferentibus, Bernacro mediante per uirum clarissimum omniumque apud episcopum consiliorum intimum Lantbertum conspectibus episcopi presentatur. Ubi cum, gratia habitus postulandi quid reliquis quoque esset in uoto, ex eius narratione palam perclaruisset, omnes qui forte constiterant ammiratione gaudio intermixto, ne tales ac tanti desiderii usquam dimitterentur, dignaque eis prouideretur pocius habitatio,  uocibus orabant et precibus.

38. Mox omnibus coram accitis seque digne ac reuerenter exceptis, post audita ac reddita uicissim colloquia ubi episcopus, quam promti in eos animi esset, exposuit, locum sibi ad uotum quocumque in suo episcopio copiam eis dat eligendi. Illi spatio breui inter se conferendi petito et accepto, Bernacer, ut clam doctus erat, Gorziam nominat. Ceteris incerto nutantibus, eo quod peregrinatio eis multo dulcius complaceret, Iohannes, quo maiore nemo ardore exilii estuabat, astu quodam, tamquam id omnino esset impossibile: »Optime, inquid, neque  alter quisquam melius postulabitur!« estimans uidelicet, eo sibi denegato---pro eo quod Adelberto nullatenus terra uideretur posse extorqueri, uti qui magnitudine, potentia ac ferocitate cum sui tum fratris Bernuini uirdunensis episcopi, acerrime pariter mentis uiri, plurimum ac pene in inmensum niteretur---sua nichilo desideria remoranda. Quod longe aliter Domino disponente prouenit. A consultatione namque mox introgressis, cum quid conuenisset retulissent, episcopus nichil omnimodo differens, sine ulla cunctatione, ut iam dudum animi feruore conceperat, locum protinus iuri eorum contradidit  . Nec multo post etiam  terram eidem Adelberto sublatam, que res [1554 1Kb]  utique ad uim non minimam spectare uidebatur, licet ei pre magnitudine deuotionis postrema haberetur, monachis  ex integro reddidit.

39. Quanto autem studio uel ipsos uel locum unice preter cetera dilexerit atque uoluerit, oculorum magis quam sermonum fide petendum est, ut breui ex illo dudum squalore deterrimo [1555 1Kb] cuncta loci illius habitacula in nouam quandam lucem et gratam aspectibus resplenduerint uenustatem; ubi etiam, ut mox inde ab initio preoptauerat, sepulchro sibi quam longissime ante obitum collocato, Domino miserante uenerabiliter est tumulatus. Prestititque ei gratia Christi opere adimplere, quod quondam ante nonnulla ordinationis sue tempora tacito sibi in mentem uoto obuenerat. Nam  tempore Wigirici predecessoris sui cum quadam dierum populo admistus [1556 1Kb] , qui ex urbe ad idem  monasterium, angustia siccitatis compellente, pedibus  nudis processerat, ipse quoque ad martiris ibi quiescentis beati Gorgonii sepulchrum usque uenisset, horrentemque loci situm uidisset, ita ut iuxta altaria ipsa uestigia feda animalium deprehenderet, ubi se ad orandum prostrauit, altius pre tanta prelatorum iniuria circa loca sanctorum ingemiscens, in hec, ut ipse postea referre consueuerat, uerba inter orandum prorupit: »Si indignum me, inquid, o pietas Christi inmensa, et tuum, qui hic ades testis Domini, pium auxilium, huius sancte sedis tue ministrum umquam promouere dignaberis, hanc loci huius miserabilem, quam cerno oculis, faciem in aliam ab hac habitudinem, te mihi adiutore facto propicio, commutabo.«

40.  Audiuit Omnipotens, et Wigirico non post multum tempus absumpto   cum ei Benno quidam genere Sueuus, in heremitica apud Turegum uastam solitudinem  aliquando uita famosus, zelo utique pio optimi tunc principis Heinrici, Octonis cesaris postmodum gloriosissimi genitoris, successisset, eoque, quo profundo iudiciorum Domini abisso incertum, a pristine sanctitatis et heremo quesite laudis dignitate deferuente, ad ultimum lacrimabili rerum serie a nefandissimis seruulis in abditis excecato , dum sese postea in concilio episcoporum idem publice officio abdicasset , ipse Adelberto, preter spem omnium, cum esset regii quidem paterna simul ac materna stirpe longe retro usque ab hominum memoria sanguinis  , sed ob rei familiaris inopiam, qua secundis matris nuptiis laborabat, censu aliquanto  tenuior, consensu omnium publicisque ecclesie  legitimisque suffragiis in sacre Metensis cathedre pontificium Domino promouente sustollitur.

41. Cuius deinceps actus de die in diem felicius procedentes ut Christo duce succreuerint, et ut in monasteriorum precipue reparatione  1Kb] studium pre cunctis transfuderit, nequaquam breui sermone stringi quisquam quesierit, neque mihi id, si sapiam, arrogare presumpserim. Et certe res ipsa ita se cunctorum ingerit oculis, ut quicquid dictum fuerit, minus uideatur, et multitudo factorum nequaquam exequari ualeat facultate uerborum. Ecclesiam siquidem, quam superiorum temporum perturbatione ab omni pene studiorum bonorum feruore tam in diuinis quam et humanis detritam susceperat, ita secum Domino operante ex nullo, ut ita dixerim, in  summum repente statum prouexit, ut quecumque diocesi sue suberant monasteria, longo iam et ueteri morbo ab opere rectitudinis languida et pene desperata, regularibus disciplinis reddiderit, uiros uita et doctrina probatos singulis quibusque locis preficiens, qui mundo perfecte abdicato, ceteris documento et disciplina proficerent. Clericorum ipsorum conciliabula, eo quod diuisam cum seculo conuersationem non satis probabat, in monachorum instituta mutauit. Sanctimonialium habitacula, quod ea, etsi non re, fama tamen obscurari quam egre ferebat, omni sinistre suspitionis morsu eripuit, et ad idem quo monachos institutum, et in nullo dispares obseruationes, pro sexus uirtute cercuit. Nec iam antiquioribus et eminentioribus contentus locis,  ipsas quoque cellulas longius ritu uago dispersas, in quibus uix octo aut certe minoris numeri clerici rurales nuda uerborum reddebant [1557 1Kb] officia, monachorum habitu et obseruationibus insigniuit. Utque tempora resque tulerunt, terras sumptibus eorum necessarias et que locorum erant restituit, et propriis usibus subtractas egregia liberalitate additis testamentis contradidit.

42. Sed quamquam omnium miro studio eum cura tenuerit, Gorzia tamen, ut dixi, unico sibi semper fuit amori, pro eo quod et principium operum eius extiterat, et sanctitas predictorum uirorum Einoldi atque Iohannis eum precipue oblectabat, quibus etiam, pre excellentia uirtutis, fidei et sapientie, in omnibus fere deinceps diuinis seu humanis est usus  consiliis. Nec ferme aliquando, quicquid eorum promulgauit sententia, frustra temptatum est, ut contra, si quo extra egressum, sero penituit.

43. Ingressi sunt autem idem monasterium anno incarnationis dominice 933, obtinente partem Francie regni quondam Lotharii Heinrico Germanorum rege, quo gloriosissimus Otto cesar, omnium retro preconia superans et uniuerso orbi non minus glorie quam fructui natus, exortus est; Franciam autem  occidentalium partium Ludowico, filio Karoli, qui bello apud Suesionum ciuitatem nota fama nec uictus nec uictor, in custodiam ad mortem usque detrusus est. Ut autem eos pariter superior descripsit conuentus, ita omnes sacre milicie successerunt, id est ipsi primi et noui duces exercitus prestantissimaque eius seculi lumina, Einoldus atque Iohannes, deinde Salecho ex clericis sancti Martini citra Mosellam, Randincus presbiter tituli sancti Simphoriani, Bernacer diaconus de quo supra memoratum est, cumque his adulescentuli duo, Teuthincus minister domni Einoldi, et Teutherus, qui adhuc bone conuersationis superest, cum Randinco presbitero, cuius erat nepos, admissus. In uestibus clericorum aliquandiu incesserunt, donec episcopo illuc ueniente,  et more monastico electione de sibi preficiendo patre petita et accepta, cum institutione uite regularis, habitum quoque monachi commutarunt.

44. Uno enim uoto et pari sententia domno Einoldo ab omnibus exclamato, ipse primus omnium episcopo regularem conuersationem ex instituto beati Benedicti scripto professus, et cruci dominice dedicandus, cucullo induitur. Sequentes abbati ex ordine profitentes, in milicie celestis et obedientie sacramenta sub ipso omnes similiter pari [1558 1Kb] modo coniurant. Ad res extra curandas domnus Iohannes doctus et gnarus earum eligitur. Pauci qui ex uetusta conuersatione ibi supererant monachi, ad exemplum nouorum coacti in communionem uite etiam ipsi assensi sunt. Census eis uel substantia primo admodum  tenuis fuit, quam tamen interioris animi tesaurus facile tolerabilem faciebat, fidesque in Deo plena, que nescit defectum, religiosos quosque ex locis diuersis in eam tunc primum nascentis gratie uenustatem excitos, quibuscumque necessariis [1559 1Kb] impendendis ardore certatim altero alteri inruentibus impellebat.

45. Ad hoc ipse Iohannes quecumque in facultatibus pridem supererant, tamquam fidele Christo mancipium, immo probans in modico, quam fidelis in maiori esset futurus, illuc cuncta contraxit, ita ut ne propinquis aliquibus, uel ipsis etiam carne germanis, quicquam ex quibuscumque possessionibus relinqueret, quin potius ad cumulum gloriarum celestium ipsos, qui tantum duo fuerant sibi germani,  ad diuinum post modicum temporis secum subegit seruitium. Resque omnes tam in domibus quam in agris cum uinearum pulcherrima admodum copia, quecumque partibus erant uenture, in unum redactas, usibus communibus monasterii delegauit; condicione tamen ea proposita, ut dum ipse aduiueret in ius monasterii retenta, eo decedente non aliter ab heredibus, si qui forte proximiores tunc essent, repeterentur, nisi prius in libris argenti 30  monasterio datis redimerent. Matrem quoque secundo uiro uiduam, post nonnullum tempus cum aliquibus ex familia ad se recurrentem, quod iam prouectioris esset etatis, in stipe monasterii [1560 1Kb] extra suscepit. Ubi etiam plures annos ipsa sancta anus postea in bona conuersatione, fratribus congregationis ipsius seruiens deguit, et queque in uestibus erant necessaria, ipsa cum suis aliquibus, que secum in eadem stipe monasterii manebant, strenue satis ac fideliter exercebat. Ibique in ipso deuotionis obsequio diem clausit extremum.

46. Cum ad hunc [1561 1Kb] usque locum nisu admodum debiliore euectus, in documentum prorsus hebetatioris ingenii, ueluti uiribus cunctis effusis, a cepto tandem segnis et tamquam multo opere delassatus,  brachia penitus deiecissem, nec ulterius uiam qua procederem aut nullam aut dificulter inueniendam mihi superesse, sperarem, inopinato studiorum omnium lux hac nostra nominandus etate, et cum usui tum ornatui rerum omnium totus natus, maximus et inclitus presul domnus superuenit Deodericus. Quo uidelicet hortatore atque impulsore, ut in principiis reddidi, unice preter cetera usus, ad hoc opus nimium audax prorupi. Is ubi me casu domi conuenit, si quid iussi operis seu quantum confecerim requisiuit. Cui cum uerebundus, uti egeni conscius ingenii, nec negare, nec libere, quod quoquo modo ineptum et plenum nugarum edideram, offerre presumerem, atque inter utrumlibet hesitans trepidarem, ille, scedulis sibi deferre iussis, ordine cuncta  cucurrit. Tum uero uelut eos, qui sub luce maligna diuersum ab eo quod se habet res intuentur, modo quam erant dissimili eum cuncta efferre, et quibusque obuiis palam iactare, satis quod mirarer nosse non potui

47.  Forte ibi tunc Traiectensis seu Dabentrensis ecclesie pontifex clarissimus atque in grege doctorum admodum celebratus domnus Popo  adfuerat, festis natalis dominici in communicationem gaudiorum ab eodem nostro antistite, cum suo, id est ipsius Poponis, genitore, uiro in rerum publicarum cura strenuissimo atque comite palatino, cui nomen Berno, asscitus. Ei cum eadem pariter uerbis non semel sufficientibus ingeminans extulisset, ad me cum ipso ora conuersus, ut  cepta nullo cunctabundus explerem, hortatu magis ac magis ampliore animos addere et fauore quam plurimo mihi tamen erubescendo non desistebat accendere.

48. Quibus cum in aliquam forte facilitatem sese  animus attolleret, ut pene iam sibi possibile esse ad quod tanto plausu instigabatur promitteret, in semet paululum post tamen relapsus, et uirium itidem ut erant consideratione remensus, non minus quam a principio proprie inercie ueternum, solo herere compulerat. Sed ut cito moras cunctationis dirrumpam, cum he utcumque animationis [1562 1Kb] excitassent, tum qui inminutionem amor uiri quem suscepimus nescit admittere, pre omnibus quicquid uirium mihi posset superesse, superque ipsas uires contendere sibi cegit expendere. Itaque reliqua ab ipso religionis habitu accepto, que ei conuersatio fuerit, quantum scilicet aut ex testibus cunctis piis eius actibus adherentibus, uiris utique religiosis, aut ex ipso narrante, ut casus tulit---quod  tamen, dum gloriam respuit, rarum fuit---audiuimus, uel que ipsi, quibus nulla potior fides, persensimus, hinc ut Domini erit misericordie prosequemur.

49. Ceterum ne cui seu interrupta aut extraordinaria series uideatur, si qua de personis, quarum [1563 1Kb] quippiam eorum que dicentur interesse uidebitur, inserentur, quarum et nonnullas superior propositio intulit, et decurrens alias pro causarum oportunitate et temporum sermo plures inducet, de quibus utique prioribus consequentia non reddere, ratio ipsa, etiam si conaremur, resisteret. Simul uir isdem longe incomparabilis cum ita uitam egerit, ut solitarius inter multitudines uixerit---nam frustra nisus recederet, si quis eius robore uirtutum se posse  aspirare confideret---non sibi tamen soli que fecerat arrogabat, uerum ceteros secum operari quicquid illud uel secreti solius esset iudicabat. Nihilque pre se superius quam communis uite actionem umquam alicubi fecerat. Quocirca qui ei pariter uersabantur, eorum non inmerito gestis ipsius acta intererunt, qui non modo nullam tamquam superiores ei inuidiam facient, sed illis potius ex tanti uiri contubernio fulgor [1564 1Kb] quodammodo amplior cumulabitur et claritas crescet et gloria.

50. Antequam ergo ultra promoueam, primo quia non alias forsitan magis oportune se locus offerre uidetur, de uiris quoque illis uenerabilibus, quos textus superior memorauit , Andrea atque Humberto, dignum arbitror dicere; quorum uterque his  item utrisque Einoldo atque Iohanni non imparis sanctitatis, incitamenta et quidam quasi stimuli ad uirtutes fuere. Hii enim ut fama uulgante loco predicto se uiros eosdem recepisse et plures undique ad eos diuine seruitutis amore compererant festinare,  ipsi quoque nullo remorati, etsi non tempore animo tamen atque intentione pari, illuc conuolarunt, et monasticam institutionem professi, quibus fuerant prius preuii et magistri, eorum magisterio et ducatui subiici nec abnuerunt nec erubuerunt. Et cum Andrea quidem germanus ipsius Maginfredus, postea etiam alii quidam gentis eiusdem sunt subsecuti. Cum Humberto autem puerulus quidam ei ministrans, Milo nomine, susceptus est, bone ipse indolis et non minimo postmodum usui profuturus.

51. Preterea quod de eodem uiro uenerabili Humberto primo cum narrationi incideret est pretermissum , hic breuiter reddendum uidetur, qualiter ipse quoque diuino impulsu in habitum religionis transierit. Ex parentibus hic etsi ruralibus  non adeo tamen re familiari subtritis, dum adulescens cum eisdem uersaretur, quadam forte die, uti se uita illa inuicem retinet priuatorum, noti aliqui uel affines in domo eorum uenerant conuiue. Illis, ut forte hora tulit, ibi nocte retentis cubitumque petentibus, lanceolas quas de more baiulantes attulerant, feni aceruo, quod propter fuerat, uerso sursum ferro apponunt. Casu idem adulescens paulo ante aceruo conscenso [1565 1Kb] ibidem obdormierat. Ad multam fere noctem somno excitus, cum extra nescio quo ante condixerat egredi uellet, per aceruum se sensim dimittens, inter erectos cuspides uicino nimium est illisus periculo, ita ut ueste corpori adherente comprehensa ferroque terebrata, per hastile usque ad terram decurreret. Hastili subacto et re  palpatu solicitius explorata, stans et tam presentem circa se Dei custodiam etiam praua molientem considerans, gradum ab incepto iam meliora deliberans retinet, atque in reliquum Deo seruire mente tota pertractat.

52. Nec multo post, licet patre plurimum obsistente, rebus cunctis posthabitis, Romam proficiscitur, et in id perlustrationis tempore non paruo exacto, reuersus cellulam reclusoriam uirduni sibi constituit. Ubi diuturna abstinentia ceterisque bonorum operum studiis, pluribus uisus est profuisse. Lectioni quoque assidue operam dans, breui non modicum scientie tesaurum sibi comparauerat. In quo illud miraculo fuerit [1566 1Kb] , quod ante horum fere expers, spiritu tantum magistro sapientibus repente non  dispar, certe superior in multis apparuit. Ibi per idem tempus due oppidi ipsius religiose femine cellula seorsim remote ab eo instituebantur, et ex fenestra tantum cellule uerbum doctrine seu cetere institutionis sumebant. Alie item due apud eamden urbem eius sunt exhortatione accense, quarum altera mater plurimarum ancillarum Christi postea facta est  in territorio Tunlensi [1567 1Kb] , loco qui  Buxerias dicitur  . Ubi monasterium ab episcopo bone memorie Gozlino  ex nouo constructum, postquam he due primum sunt intromisse, multiplex deinde ex diuersis mundi lateribus sancti feruoris se ibidem examen infudit, ut usque hodie noua quadam gratia inter cetera resplendere uideatur. In ea itaque cellula reclusiora multos agens [1568 1Kb] annos, postquam, ut supra memorauimus, gratia domnum Einoldum uisendi Tullo ueniens domnum Iohannem ei innotuit, indeque propria repetiit, mox certe sedis ipsorum famam percepit, cum eis et ipse habitaturus accurrit. In qua societate de reliquo pio admodum labore est conuersatus, donec causa religionis exinde monasterio beati Apri Tullo translatus est; ubi et in cura gregis dominici beato fine quieuit.

 53. Andreas quoque et ipse postquam in eadem sacra milicia plurimam etatem confecerat, iam senex et mentem candore capitis referens, Romam ad postulationem pape Agapiti mittitur, qui litteris cum nuncio quodam idoneo uiro multum a domno Einoldo efflagitauerat, aliquos sibi religiosos, quos in monasterio beati Pauli, quod tunc ad monasticum ordinem transferre moliebatur, cum auxilio regis Albrici collocaret, transmitti . Quo cum altero quodam fratre, qui ex monasterio Luxouio Gorziam ante aliquod annos aduenerat, perductus, regulari institutione loco informato, non multo post receptus ad Dominum, ibidem est tumulatus.

54. Et quia mentione duorum augmentum congregationis eiusdem tangere cepimus, de aliis quoque  que [1569 1Kb] memoratu digne successerunt persone, quam succincte res pacientur, mox inferre non inconsequens arbitramur. Ita enim, plano quodammodo spatio, de uiro quo proposuimus decurret narratio libera atque omnibus expedita sibi primum absolutis, soli tantum proposito continuus et nullo intercisus labor incumbat negotio. Ut ergo suaue fragrans [1570 1Kb] odor, in qua Christus recubuerat, domus ibique iuxta uel procul respersus est, fideles quique eo adtracti, mira celeritate undique cepere concurrere. Nec solum qui sancto desiderio iam dudum accensi, uel spiritu occultius inspirati, uel lectione diuina excitati, qui eis uiam recte conuersationis ostenderet exspectabant, mox tota auiditate quod oblatum cernebant amplexi sunt, uerum  alii quoque, qui eatenus frigidi torpuisse uidebantur, horum exemplis concitati, tamquam carbonibus uiuis sibi admotis calefacti, ad eorum consortium ardentissime festinabant.

55. Neque hi fere quicumque de triuio, sed urbanarum deliciarum glorieque et sumptuum fuere non ignobilium, quorum etiam opibus non modica supellectile locus est auctus. In his patruus iam dicti uenerabilis  domni Adelberonis fuit Fridericus, qui infantulus quidem monasterio sancti Humberti [1571 1Kb]  fuerat mancipatus, sed simili ceteris [1572 1Kb] loco eorum morbo pallente, ipse quemadmodum maiorum ducebatur exemplis, indifferenter seculo conuiuebat. Eratque ad id temporis, quia iam admodum etate processerat, et magnorum quantum ad secularia sensuum uirque industrius uidebatur, episcopo adhuc tunc iunioris etatis adherens, cuius et consultu pleraque tunc in episcopio agebantur. Animis preterea, ut uere patruus, seuerioribus, a pluribus quam sepe non necessariis iuuenilia molimina reuocabat. Hic tandem aliquando secum retractans, cum tantam eorundem uirorum Dei uideret instantiam, corde compunctus, cunctis que se male illexerant posthabitis  commodis, ocius eis accessit. Nec multo post loci ipsius prepositus post abbatem [1573 1Kb] statuitur, ac domnus Iohannes ei solatio subponitur [1574 1Kb] . Postea autem rogatu episcopi  Leodicensis Ricarii monasterio proprio sancti Humberti restitutus et regulari ordine abbas prefectus, usque in finem laudabili conuersationis rigore rem diuinam optime monastico tenore continuit. Situs est Treueris in monasterio sancti Maximini, quo dum sollempnitas dedicationis  eum inuitat, morbo repente peruasus diem extremum ingressus est; nouaque noue fabrica ecclesie nouo ospiti nouum primo sinum aperuit.

56. Simili  modo uirdunensis ecclesie primus ab episcopo curam herens Odilo, uir natalibus clarus,  facultate sufficiens, in rebus agendis admodum strenuus, et si clericum forte non impediret, nullo [1575 1Kb] que mundi fert ambitus loci sui cuiquam impar, cunctis illis mordacibus [1576 1Kb] curis reiectis, huic sancte paupertati pauper spiritu factus se contulit, exiguumque ac uile stipendium cunctis seculi opibus gloriosius et sufficientius estimauit. Is quoque post bene adultum sancte conuersationis robur, petitus reformationi monasterii, quod dicitur Stabulacum, ibidemque promotus  , ad rectitudinis lineas, que praua forte inuenerat, Christo auxiliante correxit; ubi etiam cursum nature persoluit.

 57. Ad idem ferme tempus, specimen ut ita dicam et flos eius quod tunc celestis conpingebatur serti, iocundissimus atque spectatu dignissimus Angilramnus, primo Tullensis, deinde sancte quoque Metensis ecclesie primicerius, nobilitate et opibus ea etate, quodque consequenter satis esset glorie prestans, moles secum auri atque argenti cetereque cumulos supellectilis trahens, instar primitiui illius apostolici populi in usus pauperum redigenda, sanctam illam societatem expetiit. Predii quoque non ignobilem quantitatem monasterio sub testamento perpetuo obtinendam contradidit. Cuius que postmodum fuerint conuersationis insignia, quantaque fortitudine robur structure eius in reliquum se tenuerit, gratius forsitan audietur, si prius, quo  paululum initia eius impulsa uisa sunt uacillasse [1577 1Kb] , breuiter perstringetur; cum presertim concussus, non statione penitus sit exturbatus, eoque firmius postea pedem fixerit, quo ad tempus sese neglegentius locum quem ceperat obseruasse doluerat.

58. Is itaque ubi cum eo quo diximus sumptu susceptus est, eo quod ampla erat persona et ex deliciis, cunctisque ipsorum ante notissimus, mollius ceteris tractabatur atque honorabatur. Nam et ex eius clientibus aliqui ad idem se propositum contulerant. Ipse interea, uti qui necdum quam semel male admiserat gloriam perfecte corde dispulerat, nequaquam equa aliis pati, et pro his que loco contulerat paulo incontinentius eleuari. Iamque quod consequens, increpationibus obstrepere [1578 1Kb] , correptionibus  non adquiescere, et uti qui se minores cunctos attenderet, quasi de superiori loco sententiam ferre, sed et si qui forte infirmioris animi sibi pro moribus accessissent, eos contra maiorum prolata pro libitu contueri. Ad hec pater Einoldus ceterique iam perfecte in Christo etatis, multa pro rebus et temporibus recfamare, hortari, obsecrare, et prout etas pateretur paulo seuerius obiurgare. Quibus tamen nonnunquam fere acerbiora in facie referens, uix contumeliis temperabat.

59. Quid plura? Cum tempore hec tracta plus opere longiore, ingrata nimium tedia peperissent,  quadam forte dierum, dum pro simili nescio qua insolentia acrius argueretur, maiorem in modum animo concitato, e conspectu abbatis et ceterorum pariter assidentium sese proripuit, et male iam seculo, nisi Christus obuius repulisset, reuoluendus, claustrum egressus est. Fratres tristes ac pauidi insecuti, cum eum in porticu exteriori, in qua exiens resederat, inuenissent, eius genibus aduoluti, modis omnibus quibus poterant aggrediuntur, et nunc diuini nominis obtestatione, ne faceret, obsecrare, ne quod bene ceperat bonum male amitteret; nunc perpetuam, que se apud seculum consequeretur, ignominiam obiectare: reminisceretur magis ante exacti laboris, quem tam turpiter in medios conatus desereret; reminisceretur ad ultimum districti  examinis, cui forsitan senex iam iamque se cerneret propinquare; astutias [1579 1Kb] insuper diaboli precaueret, qui fructum totius laboris ei gestiret preripere. Multa in hunc modum replicantes, cum ille adhuc inflexibilis, sua tantum sibi redderentur---se deinceps, quid se fieret, satis curare---reposceret, illi maioribus instare, et pro uiribus que mensuram nesciunt caritatis, animos uiri in diuersa uersare, sermones sermonibus, preces precibus instaurare.

60. Nec prorsus, Domino cooperante, loco discessum est, donec occulus ille miserationis antique, ut tunc Petrum, ita et hunc modo respiceret, atque in quendam alterum ut ita dicam hominem commutaret. Nam et iste in amaras profluens lacrimas, ilico rediit, et corpore nudato fascibus uirgarum manu  prelatis, penam clamoribus postulans, pedibus abbatis prosternitur, non modo germitibus, uerum totius gestu corporis doloris magnitudinem protestatus. Quis, putas, ibi lacrimas tenuit? Quis eam caniciem se uestigiis omnium intuens prouoluentem, non corde solutus est? Quis, cum lacrimosis ille uocibus inclamaret: »Credite reum! cedite rebellem! ne parcite queso superbo et uecordi et contemptori!« non gaudio mixto fletibus in eius ueniam proclamauit?

61. Tandem pater plenus pietatis assurgens, aliique [1580 1Kb] cum eo, manibus caritatis suppositis solo erigunt, et cunctis clementer, ut tanta deiectio merebatur, indultis, in numerum tota alacritate recipiunt. Is uere dies in tantum ei extitit salutaris, ut  quisquis illum deinceps attenderet, uix aliquid in eo uiri qui prius fuerat recognosceret. Summa etenim ui, quantum in se fuit, abiectionem sui et queque extrema semper appetiit. Delicias et mollia omni genere respuens, difficilia et austeriora magis amplexus est. Honorem impensum miro pudore non ferens, grauabatur potius quam oblectaretur. Parcitatem cibi uel potus ea arte quasi callidus quidam obseruator assumpsit, ut de singulis que apponebantur  cotidianis momentis paulatim quiddam subtraheret, donec ad minimam [1581 1Kb] quandam quantitatem rediret. Interdum etiam quibusdam penitus, tamquam obessent, abstinebat. Nunc quidem piscem omnem minorem generis, dum grandiores, rarius posse conquiri estimat, respuens, nunc eos ipsos quos magis appetere uidebatur, dum undecumque quesiti offerentur, post non multum temporis quodammodo fastidiebat, tantaque ut ita dicam obstinatione, uictor sui, quod semel animo statuerat custodiuit, ut pulticulis tandem farine contentus esset, quanquam [1582 1Kb] inter hec creberrima, que etiam, dum in seculo uiueret, diebus ieiuniorum fortiter perferebat, panis tantum et aque ieiunia exerceret. Ut enim multorum fide percepimus,  adhuc in seculo ei biduum totum sine ullo cibo et potu omnino transire quasi nichil uidebatur.

62. Illud autem stupori uidentibus erat, quod uigor corporis ei tam uiuidus perseuerabat, ut nichil de opere fratribus consueto pretermitteret, coquinam, uestium ablutionem, horti communem operam, caltiamentorum lauationem, misse ebdomadam [1583 1Kb] , ordinem omnem claustri et oratorii, uiuido robore adimpleret, uultusque ei hilaris et gaudens continue superesset. Tantum post aliquot temporis interuallum, a pristina corpulentia uenter ei subsederat. Orationum et uigiliarum eius instantie teste illud fuit tugurium, quod penes tumbam domni Chrodegangi, tamquam cellam solitariam, usque uocationis sue tempus incoluit. In quo mox sinaxi  fratrum expleta solus ostio se obcluso recipiens, gemitibus et planctibus et infinitis genuum inflexionibus noctes diesque continuabat. Et cum plerumque fratrum uigilias preueniens plurimum noctis in precibus oocuparet, finitis eisdem uigiliis, quantumcumque noctis hieme uel estate superesset, somnum deinceps nullatenus [1584 1Kb] nouerat, nisi ob sanguinis forte, quod uix tamen fuerat, minutionem; sed toto deinceps usque horam secundam uel terciam spacio in ea sancta contricione et celestis ianue pulsatione perseuerabat.

63. De continuatione silentii quod predicem nescio, cum ipsa quoque licita colloquendi inuicem tempora fugiens, in psalmorum potius melodiam commutaret. Et si forte compellaretur, breue quiddam  reddens, ad solita et amica silentia protinus recurrebat. Curis quibuslibet corporis, balneis, quod [1585 1Kb] ceteris recreationibus communi usu regule indultis, cilicium, uilitatem uestium, et ceterorum cultum horridum preferebat. Extremum quidem fuerit quod dico, animi tamen eius uirtuti comprobande permaximum. Dum fratres sabbato, ante mandatum uel feria quarta, ex more antiquo quidem sed tunc nouiter nobis tradito   calciamenta sibi abluerent, ille cuilibet ex inprouiso post ueniens, dum frater unum abluendum manu teneret, alterum quodammodo inuito uiolenter subripiens abluebat. Item dum uel faciem mane uel manus pransuri lauarent, nunc quidem ad uas illud, ex quo aqua quibusdam forulis fratribus ministrabatur, precurrens, et obicem illum quo forulum illud obstruitur, dum frater lauaret, tenens, nunc linteum quod ad tergendum dependet offerens, uoluntatem cordis ardentis ministrabat.

64. Plura in hunc modum obsequiorum eius studia in omnes seruiebant. Et cum hec et his similia humilitati cordis eius fuerint documento, ad hoc et locum ordinis sui in choro, quem superiorem tenebat, tamquam infirmitate impediretur non ferens, in  ultimum usque commutauit. Reuera enim post tantam austeritatem uiribus defetiscens, non iam uel ad standum in choro uel ad ceterum laborem sufficiebat. Quanta autem et uite puritas fuerit, ex fine perclaruit. Nam non longe ante obitum nocte quadam nescio quid diuini audiens, nulli quicquam dicens, mane in fenestra predicti tugurii exarauit sic: »u Id. Septembris somniaui me moriturum.« Fides his cicius facta est. Nam post paucos dies febre correptus, mense plus lecto decubans, ad prefixum usque diem languore ualido perductus est. Totumque id spacium absque ullo omnino permanens cybo, sola tantum aqua sustentatus est, et ita usque in natiuitatem sancte Dei genitricis perdurans,---quam in crastinum beati Gorgonii martiris, cuius corpore  idem monasterium percelebre est, dies consequitur, quo tunc maxima diuersis ex partibus religiosorum uirorum turba confluxerat,---plerisque eorum eum inuisentibus, per totam fere diem nunc hoc nunc illo ad se intreunte, uerbis salutaribus communicans, integra mente et sermone ante mediam fere noctem decessit. Funus multitudo que conuenerat decenter digneque tanto uiro curauit.

65. Eadem denique nocte, et ut conici potuit ipsa ora qua obiit, cuidam congregationis ipsius, Adelgero nomine, in monasterio quod dicitur Senonias  in partibus uosagi cum fratribus quiescenti, quidam in sommis apparens: »Surge, inquid, et quia domnus Angilramnus defunctus est, campanas pro eo facito concrepare.« Experrectus ille et quibusdam  excitatis, dum signo tantum innueret nec certo intellegeretur quid uellet, luce data eadem referens nec adhuc creditus, tercia die epistola obitus eius allata, noctem et oram nullo diuersam fuisse compertus est.

66. His super hoc, que omittenda [1586 1Kb] non erant, commemoratis, quoniam de omnibus illius collegii,  qui singuli fere digni memoratu pro merito egregie conuersationis essent, longitudine obstante non sufficimus, patrem nobis in monasterio sancti Arnulfi postea datum domnum Ansteum  fas non est preterire.

Hic item in seculari habitu domno Einoldo socius, cui et sanguine iungebatur, post aliquot annos, relictis omnibus facultatibus, ex [1587 1Kb] archidiacono in pauperem Christi uere mutatus est, et in eandem societatem commigrans, uita non inferior ceteris claruit. Fuit autem lingua quantum ad exteriorem sermonem facundissimus, sed et in scripturis sacris studiosissimus, quanquam et artium nonnulla ei notitia fuerit; corporis quoque gratia quedam uirtutem eius animi insignibat. uultu ac statura decentissimus,  uox ipsa uirium plena, grato ut nichil supra modulamine in sacris concentibus aures implebat. Quod tamen quantum in se erat celestium desiderio famulabatur, et edificationi audientium seruiebat. uerbo gratia multa redundans, exhortationi et animis undecumque mouendis ad omnem facultatem in quolibet dicendi genere, ut rhetorem diceres, sufficiebat. Ad hoc et architecture non ignobilis ei pericia suberat, ut quicquid semel disposuisset, in omnibus locorum et edificiorum sinmetriis uel commensurationibus non facile cuiusquam argui posset iudicio.

67. Aliquandiu ergo in eodem monasterio decanus et abbatis in omnibus onera strenue sustentans, uita, uerbo omnique sancte conuersationis exemplo forma  gregi dominico factus, ut pene per ipsum post abbatem omnia disponi uiderentur, tandem uiro egregio Heriberto apud Sanctum Arnulfum---qui primus eidem loco a domno Adelberone pontifice [1588 1Kb] , clericis inde submotis  , regulari monachorum ordine prefectus est---uita decedente  , pastor in Domino profuturus statuitur. Ibi breui eius industria claruit. Habitacula enim monastico ordini pulcherrimo scemate construens, locum, quem omnino incultum et nullis ad religionem institutionibus suscepit, ad omnes usus Domino seruiendi aptissimum reddidit, et cum interioribus extruendis sine intermissione operam dederit, non minus exterioribus, que item misere ubique locorum delapsa fuerant, reficiendis strenuus et prudens incubuit. Ruris quicquid  monasterio subiacebat, ita in uineis, pratis, agris, siluisque excoluit, ut cum rem omnino pauperrimam et uix paucissimo numero parcam nimis stipem promittentem inuenerit, post annum exactum---nam is grauis et quasi pestilentia [1589 1Kb] attactus [1590 1Kb] fuit---in omnem copiam rerum necessariarum Domino benedicente supereffluxerit; cunctisque intrinsecus fratrum habitationibus intra quadriennium expletis,  muro in modum castri forinsecus cuncta circumdare animum intendit; quod, opem undique prebente eodem uenerabili pontifice, quatuor mensibus laboratum pene ad summam esset perductum, nisi infausta regni dissensio, que inter domnum et gloriosissimum, tunc adhuc regem postmodum Cesarem, Ottonem et filium eius Liutulfum et generum Cuonradum exorta , usque ad gentis inimice Deo Ungrorum in nos eruptionem deseuiit , impedisset. Proxima tamen estate Domino cooperante ocius peractum.

68. Cumque horum extra perpetua sollicitaretur cura, nichil tamen de his que uel ad uite uel conuersationis puritatem uel ad pastoralis solertie uigilantiam pertinebant, est aliquando pretermissum, quin  cotidie solitum pensum orationum, psalmorum uel lectionum sanctarum expleret. Omnibus dominicis et festiuitatibus sanctorum celebrioribus missas publice dixit. Ad hoc una quaque quarta feria priuatim. In quibus quantis gemitibus et lacrimarum uictimis se ipsum conficeret, ne referri quidem potest; et ut fiducialiter efferam, in uisceribus pietatis et simplicitate cordis et mansuetudine animi, condescensione infirmorum, recreatione miserorum, et omnibus omnino misericordie actibus, non alter eo fuit prestantior. In his 16 annorum exactis laboribus, in sancte perseuerantie fine cursum consumans, pridie natiuitatis beate Dei genitricis decedens , in monumento a se iam olim longe retro a primis annis sui regiminis preparato,  plurima deuotorum uirorum frequentia, domno et uenerabili antistite Adelberone munus exequiarum explente, depositus est ex parte basilice aquilonari, anno Domini 960.

69. Sancte Metensis ecclesie archidiaconus Blidulfus iam in processu loci eisdem serui Dei non sine magno multorum miraculo sociatus est. uir enim cum et nobilitate generis et rerum copia non mediocri fultus, et multa in quamcumque partem arte animi callens, prudentiane ea dicenda sit an astutia, ad hoc et litterarum ceteros eius loci preiret scientia, quippe qui ex scolis adhuc supererat Remigii, tum secularibus ita deditus uidebatur, ut uix cuiusquam in eo religionis uestigia uiserentur. Is ut dicitur morbo repente prereptus, uenerabilem  Einoldum citius aduocans, monachum profitetur. Statimque habitum sumens, eger monasterio deuehitur, ac post paucos dies integer Deo propitio redditus [1591 1Kb] , mentis meliore integritate felix et multis deinceps exemplo futurus conualuit. Atque in sancta conuersatione fere inferior nulli apparuit. Is post plures annos maiori calore uirtutis tactus, heremum,  altero quodam cui Gundelach uocabulum fuit sibi sociato, in remotioribus uosagi expetiit; ibique in illa diuine contemplationis suauitate, acerba admodum corporis castigatione, et mundo uere, ut ueratium qui eum nouerunt fert sententia, mortuus, decem aut eo amplius annos exigens, felix decessit, atque in eiusdem cellule sue oratorio ab eodem sotio suo, uiro eque sanctissimo, sepultus, eundem ibi reliquit uite uel rerum paupercularum heredem.

70. Porro isdem sotius eius ex monasterio Fulda olim retro ante complures annos flore iuuenili conspicuus, Treueris apud Sanctum Maximinum [1592 1Kb] ob insignem religionis conuersationem commigrauerat. Deinde domni Eginoldi fama accensus Gorziam ueniens, ei indiuiduus fere comes per aliquot tempus  adhesit, donec eodem iubente, cum predicto uenerabili Blidulfo, in monasterio sancti uiri Ogonis magni et preclari prius in Sancto Maximino abbatis  , et post Leodicensis ecclesie egregii pontificis  , delegatus, post obitum ipsius domni Ogonis utrique inde Gorziam regressi, mox breui ad ea que predixi heremi remotiora pari consensu [1593 1Kb] secedunt, et ut dictum est, ipsi domno Blidulfo succedens, locellum ipsum usque in finem uite incoluit, doctrinaque et uite puritate clarus ibidem quieuit.

71. uirdunensis etiam ecclesie uir religiosus Isaac in uita canonica satis decenter conuersatus, iam canicie ipsa reuerendus, cum alio bone spei, tunc iuniore nunc Domino auspicabiliter prouehente eiusdem sancti collegii patre, domno Odolberto   , fere post duos quam superior Blidulfus uenerat annos susceptus est. Quique ut erat magne simplicitatis et totus interioribus anime bonis deditus, sine querela et innocentissima actione conuersatus, etiam finem sui diuino meruit prescire responso. Quiescentibus namque quadam nocte fratribus domnus Einoldus uigilans, repente uocem producto sono ter inclamantem audiuit sic: »Isaac, Isaac, Isaac!« Qui [1594 1Kb] cum mane eodem accito finis sui eum commoneret, et quid audisset ediceret: »Et ego, inquid ille, easdem uoces audiui et uocationem meam adesse cognosco.« Ilico autem morbo tactus, breui decessit. De his igitur, qui quodammodo eminentiores in ea congregatione uiguerunt, hic commemorasse sufficiat, non quod omnia que  digna memoratu essent de eis dicta sint, cum utique de singulo quoque eorum proprium condi possit uolumen. Sed et plurimi  in eodem sancto collegio magnarum uirtutum uiri extiterunt, qui merito in exemplum scriptis et laudibus offerendi essent.

72. Sed a proposito, quo aliquandiu diuulsi sumus,  iam quodam clamore reuocamur. Unde his que preteriti indignum censuimus expediti, ad uiri uenerabilis Ioannis acta, cui hic proprie stilus sudat, Domino misericorditer preeunte recedamus. Primum que ei institutio conuersationis et animi uirtus fixa ab ipsis principiis in finem usque ductu continuo fuit, ut in neutram partem mirabili uigore deflexerit, in quadam ueluti breui tabella describere cupio. Quod sicut a me expleri posse non mihi prorsus arrogauerim, ita uix umquam a quoquam, quamuis dissertissimo, estimem comprehendi. Nec uero penitus reticendum, ne ipsa parua que dicentur, si pigro sudario defodiantur, quos possent lucris dominicis subtrahant.

Subiectionem patri et obedientiam tanta pertinatia  tenuit, ut quicquid semel ore ille imperans emisisset, hic, tamquam famulus uerberum metuens, sine dilatione arriperet. Et in ipsis statim principiis, dum pater Einoldus credito sibi regimine loci uehementer angeretur, si sibi exteriora curanda essent, qui longe alia diuine speculationis meditabatur, idem domnus Iohannes ei accedens: »Non horum, domine, inquid, cura sollicitemini, ergo hoc uos fasce leuabo. Interioribus tantum, ut cupitis, animum intendite; quicquid exteriorum est, ego Christi gratia et meritis uestris adiutus mihi susceperim.« Cum itaque ita omnia ei commiserit, et ipse in solo Deo uacationem assumpserit, non tamen quid umquam paruum uel maius idem domnus Iohannes nisi eo conscio aut consilio eius et uoluntate egit. Et horum  ipse domnus Einoldus, si quando ita intererat, testis erat: »Numquam, inquiens, mihi inobediens fuit, nec fuit aliquando, qui me et illum in pacem reduceret.«

73. Nec destitit prudens et sagax in utramuis partem domnus Einoldus eum diuersis exercere mutationibus. Nam plerumque ab exterioribus de industria eum reuocans ad interiora, etiam ad infimum quodque reduxit officium, in quo ne nutu quidem aliquando uisus est renuisse. Iussus prepositus, paret continuo. Prepositura deposita, esto decanus! iugum quietus admittit. Eo abiens, cellarium cura! manum ilico profert. Alio ibi succedente, uestes fratrum serua! nichilo plus reluctatur. Sic hospitibus,  sic si ita contigit infirmis, sic quibusque aliis imperatis, summa cum alacritate, more nescius ministrauit. Quecumque nummis uel quibuslibet aliis rebus expendit, summam eorum in breue notatam abbati post ebdomadam aut mensem reddidit, nec minus queque extrinsecus de ratiociniis quibusque illata recepisset. Cumque domnus Einoldus hec audire fastidiens, quia nichil superfluo eum expendere satis sciret, non ultra sibi hec referri interdiceret,  nichilominus tamen ipse cuncta usque ad siliquam, ut dicitur, annotata seruabat.

74. Pacientiam, humilitatem, seu abiectionem, et que omnia superat caritatis in Deum et in omnes feruorem, incredibile dictu est, quanta fortitudine seruauerit. De quibus singulis quibus frequenter documento fuerit, si recensere uelim, nimium scripta ferrentur [1595 1Kb] in longum. Unde saltem simplicia annotamus. Preposituram monasterii uir uenerabilis Fridericus, de quo supra meminimus , et sub eo hic domnus Iohannes gerebat. Ille ut superior, hunc grauibus uerborum contumeliis persepe etiam publice et presentibus [1596 1Kb] secularibus irritabat. Illo diutius perstrepente, hic tantum item itemque ad satisfaciendum terre se sternens, perpetuum  tenebat silentium. Cum ille crebro eadem clamore ingeminans, ira fessus iam et in uerba deficeret, Iohannes acsi simulacrum sine uoce diu immotus persisteret, ad ultimum columpnam uel parietem tangens, et ut eis potius uerba quam sibi faceret dicens, e conspectu se proripiebat. Ille eo tamquam contemptus incensior, quolibet forte residebat. Inde post paululum motu subsidente, ubi placidior ad se mentem redierat, secrecius eodem Iohanne abducto, pedibus eius aduolutus: »Occidisti me!« aiebat. Cum Iohannes: »Ego in quo? Patientia tua me, dicebat, occidit«---: »Non ita, inquid iste, sed animositas uestra uos occidit.« Nec pluribus, lites ilico rumpebantur. Nam isdem uir reuerendus hoc uno licet esse notabilis, cetera egregius, et ut magno  natu conspicuus et insignis omnibus habebatur. Et hos ipsos motus animi, quos uetus adhuc conuersatio integrabat, prudens citius compescebat, doloribusque ac planctibus uberrimis postmodum sese conficiens condempnabat.

75. Nec dissimile huic est, quod inferimus. Cellarium ipse Iohannes, Bernacer autem iam ante dictus uestiarium siue cameram fratrum seruabat. Is quadam die cellarium ingressus, uas quoddam, quod imapum  dicunt, guttule excipiende uasi uinario suppositum inuenit. Eo arrepto, questibus Iohannem aggressus, et uas quod sui ministerii esset cur ita perditum dedisset, multa congeminans, illeque nichil lesum assereret: »Pro carraria, inquid, uini non sic attaminatum uellem.« Cui Iohannes:  »Decem, ait, uascula huiusmodi, carraria una uini possunt adquiri.« Is domus Einoldus superueniens, et altero iam abeunte, dum extrema, que uixdum finiens Iohannes illi eminus loquebatur, audisset: »Quid hoc, inquid, est? An contenditis?« Illo protinus terre prostrato: »Non, inquid, preter panem, aquam et salem quicquam percipias, dum licentiam dedero.« Iussa suscipiens, nec ipsi quid referens, nec cuiquam uerbum inde ullo modo faciens,  triduo continuo abstinuit. Et forte tunc feruentissimi et ipsa estate dies fuerant longissimi, nec ob id soliti quicquam operis pretermisit, quin alacrior et celer ad uniuersa discurreret. Nam ualitudo corporis ei iusta, et in neutram partem nimia, facili motu per gratiam celestem ad queque agenda sufficiebat.

76. Ab infimis quoque probra multotiens infinita sustinuit. Alii eum hypocritam, alii auarum, alii tenacem, alii fraudatorem publice appellabant. Nonnulli non eum seculum reliquisse calumpniantes, in oculis familiam domus sue, que cum matre monasterio seruiebat, ingerebant dicentes: »Tua huc subdolus contraxisti, ut liberius ea hic possideres, et melius quam domi sufficeres hic procurares. Ecce  et geneceum [1597 1Kb] claustrum monachorum fecisti.« Hec et plura in faciem dum iacularentur, ipse ut rupes immota manebat, nec umquam fuit, quod quidem a quoquam rescire ipse potuerim, qui ex ore eius contumeliosum uerbum retulerit. Et hoc sane silentium inter clamores tenebat iratum. Nihil ibi preterquam terre stratus ueniam tacitus postulabat; quod et ipsis, qui longe ultimi ordine erant, eum frequenter fecisse percepimus. Quippe qui ad hoc animum dederat, ut nil tam esset abiectissimum, quo non se ultroneus inclinaret. Unde et ipsas latrinas fratrum eum frequenter purgasse, non dubie fidei uirorum relatione cognouimus.

77. Si quando ex more communi ebdomadam uicis sue susceperat in coquinam, et ex consequenti  munditiarum faciendarum, non fere aliquando, nisi grauis eum occupasset utilitas, uicarium requisiuit. Ipse aquam a puteo hausit [1598 1Kb] humero, coquine illatam igni suspendit, legumina uel holera lecta uel manibus propriis concisa infudit, lauit, coxit et apposuit, uasa refectorum solus elauit, nec in pedibus fratrum abluendis, quod erat finitimum, alteri mandauit officium. Et hoc quidem commune cum ceteris. Illud autem ex ore eius ipsi percepimus, quod farinam ad usus totius congregationis, duorum uel trium modiorum, solus ipse, uno tantum puerulo aquam infundente, commiscuit, fermentauit, in massam subegit, sudore nimio in formulas panum expressit, dum pistoribus opera reliqua succederet. Et hoc multi, quamuis in conclaui clam omnibus id egerit,  nota quadam nimie parcitatis inurebant, cum ille fidele Christo mancipium, ne quid rerum monasterii deperiret, peruigil obseruaret, et quod maius ac uerius est, causa sudoris sui premiis celestibus munerandi.

78. Sui ipsius curam quam minimi duxerit, ex his satis potest perpendi. Cibos lautiores, uestes splendidiores, calciamentorum nitorem, strati molliciem, balnearum fomenta, medicamentorum in morbis quibusque ingruentibus adibitionem, et quicquid omnino ad corporis aliquam delectationem accedere  preter ineuitabilem necessitatem perpenderet, hec uelut crimini ducens, penitus respuebat; cum tamen nulli alii usu eorum, quibus forte opus fuerat, interdiceret. Et hec magna in eo erat discrecio, ut cum ipse sibi austerus et pene indiscretus uideretur, aliis nemo misericordior esset. Ipse ieiunans, alios ad cibum cohortabatur; ipse uigilans, alios somnum indulgebat; ipse laborans, alios quiete remittebat; ipse dum balneis penitus abstinens, ab ipso conuersationis sue tempore numquam eis usus fuisse diceretur, nisi forte aliquando post grauem egritudinem lecto resurgens, si quibus tamen aliis competeret, numquam dampnauit uel interdixit. A perceptione cibi uel potus ante horam uel postea, in perpetuum sibi obstrusa, nullum, si causa infirmitatis  expetiit, suspendit; quin et egrotantibus usum carnium ultro ipse obtulit et non rogatus ingessit. Sic in uestibus, caltiamentis, stramento lectuli, cum ipse sibi uiliora, abiectiora, parciora et duriora semper elegerit, ceteris ad omnem copiam et quantum professioni non nimis [1599 1Kb] obstaret, elegantiora et molliora exibuit.

79. Fallatiam uiciorum in his uigilantissime obseruabat, in quibus non facile cuiquam, etiam si esset superior, cessit; sed mox uitio aut fraude quemlibet aliquid petere sensit, omnimodis denegauit. Cum enim, ut dictum est, sub motibus irarum ita mutus quodammodo existeret, ubi corrigendi locus aduenerat, ibi linguam excandescere et in uerba acriter pungentia uehementi quodam terrore uideres  effundi. Nec omnino adulatio, quo communi pro dolor! morbo plerique laboramus, in eo quod foueri posset habebat. In quo [1600 1Kb] simul et mendatii macuculam ut capitale quiddam horrebat, ut si in gratiam potentium aliqua eum aliquando dicere necessitas loci aut temporis compulisset, ita inter utramque uiam cautus uerbo incederet, ut et eos quantum satis esset attolleret, et ueritatis limitem non excederet. Preterque communem hodie hominum obseruantiam illo apostolico eum insignem uel solum, quantum humana paterentur, esse persensimus: Si quis in uerbo non offendit, hic perfectus est uir .

80. uigilias ac ieiunia in eo predicare si cepero, omnium qui eum nouerunt ora me oppriment, cum  uix quempiam huius etatis qui ei in his equari potuerit extitisse, concordi omnes miraculo clament. Cumque perpetua pene lex ei esset, post uigilias quantacumque profunditate noctium actas somnum in lucem usque nescire, audires illum in illo, quod mos habet monasticus inter nocturnum et matutinale officium, interuallo, uario huc illucque perreptare curriculo, et in morem apis psalmos tacito murmure continue reuoluendo, nunc circa altaria genua flectere, nunc paululum residendo mox exurgere, et aliquandiu stare, itemque egressus celo  tempus noctis inspicere, deinde lucernis aut emungendis aut reficiendis assistere, tum etiam scolas canentium reuisere, interdumque retibus texendis quod nocti superesset expendere. Sepissime ipsas communes preueniens uigilias, et lucernas dormitorii, tamquam hec sibi specialiter cura esset indicta, plerumque etiam ut uidebatur ex superfluo, cum clare lumen effunderent, corrigens; mox oratorium quam latenter posset ingressus, et coram altare prostratus, diutinis planctibus et suspiriis, ut custodes audirent, cum multo lacrimarum flumine sese conficiebat.

81. Inde aliquando ipse signum ad uigilias concrepans, nichilo segnius cum ceteris psalmorum, orationum uel lectionum communium opus exequebatur.  Que tunc temporis utique ut feruentibus conuersationis iniciis, et numero et longitudine et mora dicendi multiplicius extendebantur, que postmodum pusillanimitas imbecillium in nonnullis compulit coartari. Nam et orationes noctu terne mox signo dato ad uigilias multo prolixiores fiebant, et post ipsas, omnibus pariter in choro residentibus, 30 psalmi a 119mo usque in finem psalterii, in ternas orationes denis distributis psalmis, singillatim silentio dicebantur. Erantque primi decem defunctorum, medii familiarium, extremi generalium. Breuioribus estiuis noctibus et festis diebus 15 tantum cantica graduum, terna similiter oratione distincti. Lectiones hiemalibus uigiliis ita producebantur, ut prophetis, qui Kalendis Nouembribus ponuntur, duabus  fere ebdomadibus expensis, aut denuo a quocumque eorum repeteretur [1601 1Kb] , aut alia quedam adderentur. Unde et eundem uirum sub una quondam lectione Danielem totum, dum tertius lecturus assurrexisset, expleuisse percepimus. Item post dies natalicios apostolus, et a septuagesima eptaticus  usque ad dies passionum, et in ipsis Ieremias integre, ad uigilias legebantur, quorum nunc plurimum ad mensas suppletur.

82. Et super hoc post reliquum cursus [1602 1Kb] nocturni uel psalmorum consuetudinalium, usque ad signum crepusculi a pluribus plerumque psalterium singillatim ex integro dicebatur. In quibus cum ceteri aliquando quid remissionis expeterent, hic ita infracto robore somno repugnans ad nullam fere cedebat  lassitudinem, ut et toto quantum id protenderetur peruigil staret interuallo, et matutino officio [1603 1Kb] uel prime hore, que continue subsequitur, cum psalmis septem penitentie et letania expleto, mox lectioni accederet. Ubi cum ei aliquando ipsa uincente natura somnus obreperet, a codice se statim excutiens, huc illucque psalmi quid semper demurmurans spaciabatur. Maximumque estiuis matutinis  huiusmodi in eo cernere erat spectaculum, quibus aut raro illum aut numquam lectulum repetisse, nisi minutio sanguinis interesset, cognouimus. Nam noctu uel interuallis, hieme uel estate, si ita forte intempestiue uigilie longe ante lucem explerentur, ut nimia fatigatio compelleret, paululum se lecto reclinans, tam festinus ilico resurgebat, ut nec obdormisse quidem crederetur. Illud autem sepe ex ore eius ipsi audiuimus, quod ab ipsis conuersationis initiis hoc aduersus somnum matutinis horis continuum traxerit bellum, quod numquam superare ualuerit, quin hisdem horis semper sibi rediret infestior: »Ex ueteri, inquiens, seculi consuetudine hunc mihi blandum hostem nutriui!«---quia noctibus uigilans mane somno usque in multam diem  indulgebat---»Unde huc usque etsi non uideam, crepusculum tamen adesse ipse cotidie somnus pronuntiat.«

83. Ad superiorem scientiam ante conuersionem, usum lectionis in quibuscumque diuinarum litterarum libris tanto studio adiecit, ut eminentissimorum doctorum fere nullus eum preterierit, donec Spiritu sancto preuio ad omnem, quantum mortalibus fas est, noticiam [1604 1Kb] scripturarum peruenerit. In his primum moralia beati Gregorii ordine quam sepissime percurrens, pene cunctas ex eo continentias sententiarum ita memorie commendauit, ut in communibus exortationum siue locutionum confabulationibus omnis eius oratio ex eiusdem libris decurrere uideretur. Nec minor ei Augustini, Ambrosii, Ieronimi,  uel si quis antiquorum ad manus uenissent, lectio erat; et quia ad id temporis, utpote studiis frigentibus, pene nec ipsi codices inueniebantur, Augustini in Iohannem et psalmos et de ciuitate Dei integre perlegit, postremum in libris de Trinitate multa intentione sudauit. In quibus cum de dialecticis rationibus quedam offendisset, maxime ubi propter demonstrandam relationem Patris ad Filium et Spiritus ad utrosque, eam que dicitur »ad aliquid« cathegoriam introducit, eiusque occasione de omnibus quoque decem predicamentis strictim quedam commemorat, scolasticam mox super his sibi aperiendis expetens, ab ipsis introductionibus Isagogarum laborem arripuit lectionis. In quo cum diu ingenita  sibi uiuacitate ingenii, et ut in rebus ceteris quas umquam arripuerat, indefatigato [1605 1Kb] labore luctaretur, repente domnus pater Einoldus medios precidit conatus. Is enim rerum earundem iam olim studiosissimus, et quanto labore ea constarent expertus, tempora eum in his frustra nolens expendere, breui prohibitione auertit, et ut animum pocius sacra lectione occuparet, ubi satis superque et scientie et, quod maius est, edificationis ei doctrina suppeteret.  Ille qui obedientie limitem transgredi non [1606 1Kb] , semel iurauerat, mox incepto renuntiat, et in diuina ut a principio se totum transponit. Preterea Gregorii in Iezechielem multo usu detriuit, ut pene memorie commendasse uideretur. Ad summam eiusdem quecumque essent beati Gregorii, unice preter cetera amplexus est.

84. Quamquam non inter hec uite conuersationes uel dicta quorumcumque sanctorum, peculiari stilo de eis conscripta, non eum preterierint, quippe qui ex ipsis in usum proprie conuersationis normam sibi assumpserit Antonium, Paulum, Hilarionem, Macarium, Pachomium, et reliquos heremi sectatores, tum Martinum maximum et sanctissimum episcopum, Germanum ad hoc et quoscumque austerioris  uite perlegerat, si tempora paterentur, forsitan attemptare moliretur; quod utique ex ea quam arripuerat castigatione dabatur coniicere. Quem tamen etsi in laboribus corporeis disparem, in uirtutibus anime non fere alium magis ipsorum emulum, nostram uidisse etatem, certo proferre non trepidauerim. Iohannis cuiusdam Alexandrini patriarche, quem Eleimonem cognominant, actus pene memorie retinens, in omnibus fere sermonibus eum grata et amica dulcedine reducebat, audientesque ex eo multa attentionis suauitate retinebat.

85. Et quia de singulis persequi operosum nimis uidetur, quorum non minor eum scientia uel imitatio assuefecerat, illud miraculo omnibus erat, quod cum in his tantum exercitii haberet, nichilo tamen  quecumque in rebus exterioribus agenda essent remittebat, quin circa diuersa discurrens et singulis ordinandis precepta constituens, omnem totius monasterii in tam multiplicibus artibus uel officiis rem strenue procuraret. Cumque possessionum monasterii uniuersa in eum cura recumberet, rarus tamen illi ad eas processus, potiusque de ipso monasterio queque foris agenda essent dictabat, breuique sub tempore ministris euocatis, mensis aut amplius quod ipsi expletum referrent edicebat. Cum eminentior quelibet causa eum extraxisset, et ad causas agendas residere eum necessitas impulisset, id quanto citius negocia rerum paciebatur acceleratum, festinus, interdum quoque [1607 1Kb] nec pransus, monasterium repetebat. Si quando foris manere res aut  tempus exigeret, in quantum poterat cybi uel potus mensuram monasterio solitam continebat. Nam stratus numquam regulam commutauit, ut plumam sibi ullatenus preter capiti tantum substerni permitteret. Quod ex ipso magistro suo domno Einoldo, qui ex ipsis iniciis hoc in finem usque domi forisque seruauit, ut uere discipulus doctori regenerans pedibus est subsecutus.

86. Sed et in ipsis prandiis secularium causa plurimum  grauabatur, non tamen ut quisquam eorum hoc uel leuiter persentiret; nam ad omnem copiam eis quantum uellent non deerat, et ipse cum eis multa iucunditate et condescensione sese gaudentem et comem in omnibus exhibebat. Sed dum postmodum spiritualibus quibusque colloqueretur, dolendo ingeminabat, se numquam ita secularium conuersationi uel ad breue posse interesse, quin aliquid de consueto sibi modo conuersationis deperderet, insuper et rerum fratrum plura inuitus expenderet. Nam ita familiariter dicebat, dum sermocinatio aliquando incideret de fratribus res foris curantibus, quod non tam crebro eos per se ea agere expediret, et uerbo potius ministris laicis mandarent, ipsique claustro se cohiberent: »Nemo, inquiens, aliquando me magis  caninus extitit, et qui plus tenatie argueretur, et reuera qui parcior [1608 1Kb] foris esset, dummodo monasterio totum, ut opus esse cernebam, conueheretur. Sed numquam, inquid, potui tantam adhibere diligentiam, ut quociens cum eis comedi, non fere tanta expenderem, quanta fratribus diario consueto sufficerent. Cum enim quilibet, inquid, uiantes priuatorum seu maiorum, si qui in illa uel illa possessione, que esset monasterii, ex monachis adesset, perquirerent, ut forte me ibi compererant, specie salutandi diuertentes, non congrue inrogati mensa poterant ablegari. Et sic utique non poteram obseruare, ut queque fratrum foris erant, uel queque quoquo ingenio adquirebantur, integre, ut animus erat, monasterio inferrentur [1609 1Kb] .

 87. In ipsis iudiciis, etsi ab aliquibus notaretur, rectitudinis uel iustitie limitem nullatenus excedebat. Ubi superbia uel contumacia quosdam supinos uel effrenes reddiderat, dum equata forte ceteris colla refringeret, etiam si potentiorum patrocinia sibi parare contenderent, nullo poterat inclinari. Ad id demum tota sibi spectabat intentio, quicquid iustitia adquireret, totum fideliter monasterio inferre; et illud optime cauit, ne sacculus monasterii qualibet umquam doli uel miserorum fraude uel calamitate contaminaretur. Aestimauerit quisque quod uelit, ego certa fide libere pronuntiauerim, illum et semper odisse iniquitatem et cauisse, et Domino gressus eius secundum eloquium dirigente, non eam illi quantum humana paciebantur dominatam fuisse.  Qui usuris eum inseruisse, et sub specie monasterii necessitatum lucra undecumque estimant congessisse, ex suomet illum ingenio metiuntur.

88. Non quod in eo tale quit aut uiderint aut certo didicerint. Commodabat equidem plurima et recipiebat, cautus ne quo dolo debitorum falleretur, et secundum illut Persii  :

Doctus et ad calicem uigilanti stertere naso,
 quod iste meliori mutauerat arte, ut prudens dispensator dominice substantie, summa industria obseruabat, ne quid rerum monasterii deperiret; illud sepe de dictis beati Gregorii ad quendam diaconum res ecclesiasticas curantem commemorans: »Res, inquit, he nec mee sunt nec tue; ita age, ut de his ei cuius sunt rationem redditurus.« Si frumentum, uinum, sal, uel quecumque ad cibum pertinentia, similiter ad uestitum commodabantur, eiusdem mensure uel quantitatis reposcebantur, ut nichil supra exigeretur. Argentum pondere iusto commodabatur [1610 1Kb] ; nec ipsum quod moneta iure extorquet, ullatenus petebatur, sed quantum quis accipiebat aut dabat, equa lance refundebatur.

89. Nam ex laboribus agrorum uel uinearum, in  quibus summa arte precellebat summoque studio erat assiduus, in tantam suppellex monasterii copiam ei diuina cooperante gratia exuberauerat, ut nulla eum inopie causa ad aliquid eorum impelleret, quin potius ex ipsis laboribus cum fratribus abundanter superessent, plurima uenundata quibuscumque rebus uel in presentibus uel in futurum prouenturis sufficiebant. Inde et res omnis familiaris alebatur, et ornatui multa suppeditabant. Nec alia erant ei rerum temporalium lucra, quam opus ruris strenue exercere, salinas, que una tantum parte regionis ipsius que uicus  dicitur habentur, extruere, ut in loco eodem plures quas dicunt patellas, partim ex integro cum ipsis sedibus emptas, partim que iuris monasterii erant reparatas, multo  usui imposterum profuturas parauerit; cum molendinis fluminibus causa piscium obcludendis, piscinis priuatis parandis, gregibus armentorum, pecudum, auium domesticarum seu agrestium, tum quoque ferarum alendis instare, ut quibuscumque usibus fratrum aut infirmorum, extrinsecus quoque, uel presentium uel superuenientium, ad omnem semper copiam superesset.

90. Magistris artium diuersarum undecumque conductis, primum claustrum muro in modum castri undique circumsepsit, quod hodieque non modum munitioni, sed et si opus sit oppugnationi adesse perspicitur. Deinde officinis intrinsecus necessariis, quoniam antiquarum ruine patebant, dum ex nouo resurgerent, institit indefessus. Tum demum decori  domus Dei in diuersis ornamentorum generibus studium adiecit. Pallia, diuersorum generum uelamina, in usus sacros uaria indumenta, ut sacerdotalibus ministeriis nulla deessent, tum et uasa usibus sacrorum ex argento, omnia opere solido atque eleganti parauit. Inde et tumbam martiris aggressus, tam ipsam quam quecumque in diuersis oratoriis erant altaria, lamminis argenteis auro decenter insignitis, ad hoc et ambonem euangelio recitando operuit, et  durabili robore compegit. Taceo coronas tam luminoso fulgore a laquearibus dependentes, lampades locis et ordinibus tam [1611 1Kb] diuersas, candelabra tantorum ponderum ac specierum, simul cum his uasa pene sine nomine, omnia argento solido perfecta; ad ultimum campanarum eam que uisitur et numerositatem et enormitatem, ceteraque operum eius insignia, quibus peritissimum eius, ut erat in omnibus fere artibus, enituit ingenium.

91. Que utique et memoriam preterlabuntur, et si que succedere possunt, persequi temptauero, nec prorsus ad explendum sufficiet pauperrimi sermonis angustia; et in tantam ea exuberant copiam, ut etsi ab aliquo forsitan possent explicari, non edificatoriam oblectationem, sed ut nostri mores scio etatis,  tediosam omnino facerent lectionem. Unde ad alia censeo transeundum. Sed ne forte quis supra quam res se habeant in huius uiri fauorem ferri nos tacite denotet, et hec que huic asscribimus magistri pocius cuncta fuisse, id nequaquam abnuimus, immo ita esse plane efferimus. Eiusdem enim patris et magistri domni Einoldi iussionibus et ordinatione cuncta perficiebantur, nec aliquid hic aliquando temere arripiebat, nisi quod ore illius primo exisset. uerum citius his occurritur, quoniam facta discipulorum in laudes redundant magistrorum, et nec ipse domnus Iohannes ad se umquam quicquid egerat replicabat, sed: Sic ipse, inquiens, iussit, ita et exsequor. Sed non ob id iste expers operum eorundem merito dicetur, cui labor totus sudauit, illo dictata tantummodo  dante. Quid uero inter quosquam hinc frustra causa contrahitur, cum inter ipsos neuter neutri quid aliquando disconueniret inuenerit. Pater suum esse quod filius, filius quicquid ipse congrue egerat patri reputabat. Nec coniunctiora a seculis Christo teste paria sibi conuenisse fatebor. Si creditur, fidei merces certa; sin minus, nobis, quod certo cognouimus, certo et proferre nemo obstiterit.

92. Cum mens multa suggerat, et ad specialia ac singularia quedam ipsius tangenda iam impaciens non retineat, de lege ieiuniorum quam sibi indixerat, quia supra pene preterieram, quam breuiter potero prius perstringere cupio. In ipso mox conuersionis initio, totum deinceps tempus, exceptis festis diebus  uel occasione alicuius ineuitabilis cure corporis uel infirmitate seu hospitum condescensione, ieiunio disposuerat dedicare. Quod et aliquandiu, et robore adhuc iuuentutis et pristine olim in seculo fiducia castigationis, uiuaciter tenuit, et tamquam nichil omnino grauaretur, ut leue quiddam nec fere sentiens, agili corpore, corde uultuque letiore peregit; hisque diebus nichil preter panem sumebat et aquam, et in ipsis quoque omni parcitate adhibita, ut non fere plus medietate panis qui integer libra appenditur  caperet, aque quoque similiter ultra medium mensure que fratribus apponitur uini, uix quicquam adiceret. Salis, herbarum uirentium, aut alicuius talium, que abstinentibus non interdicuntur, quicquam penitus nec adtingebat. Hoc et ipse domnus Einoldus, dum ipse se ipsum experiretur, interim permisit. Post aliquod deinde tempus cum eum ualde perspiceret defecisse, nec tamen a cepto cessare sed ultra uires contendere, moderate compescuit, et ut magis quod ferre posset eligeret monuit. In tantum namque iam sese confecerat, ut die quadam cum fratribus ad ortum egressus dum operi enixius incubuit, corde repente deficiens citiusque claustro se festinans recipere, in media uia prolapsus sit  atque inter manus deductus.

93. Itaque regulam tolerabiliorem assumpsit, ut duas tantum quadragesimas in anno perageret, unam ante natiuitatem dominicam, alteram ante pascha. Priorem quidem ab Idibus Septembribus, cum nona hora fratres prandium repetunt, incipiens, sequente mox ab octauis epiphanie [1612 1Kb] dominica tertia et quinta communem ceteris tenens refectionem, reliquos * [1613 1Kb] quatuor abstinebat dies, pane tantum et aqua lege ipsa contentus quam diximus. Sin uero festus quilibet dies incidisset aut hospites superuenissent, eosdem quoque refectione mutabat. In sanguinis quoque minutione, quam plus mense differre uix poterat, curam corporis non respuebat. Ideo autem tanto prius tempora preueniebat, nec propinquiora ipsis [1614 1Kb] solempnitatibus exspectabat,  ut si forte quemcumque dierum dispositorum alicuius talium casus preciperet, superesset ei in reliquum, quo eosdem dies recompensare [1615 1Kb] sufficeret. Unde multotiens cum ita contigisset, ut ex predictis occasionibus aut aliis quibusque accidentibus tota sibi ebdomada aut forte due uel amplius uoto explendo impedirentur, mox obtata redditus libertate, numerum pretermissorum dierum, continuata binis aut amplioribus ebdomadibus continentia, dominica dumtaxat uacante, cunctis qui uidebant stupentibus uel dolentibus instaurabat; itaque, ne ex uotiuis quadraginta diebus illo uel illo tempore quisquam preteriret, callidus nimium obseruator inuigilabat. Plerumque cernere erat illum ipsa  quoque prescire futura, cum talem continuationem ieiunii tamquam ex inprouiso arripere uidebatur. Nam ita sepenumero animaduersum est, quod cum sic omnis remissionis ignarus ferueret, subsequenter aut nuntio aut aliqua ineuitabili necessitate monasterio progredi cogebatur; nam quamdiu foris erat, humani diei  latrocinia [1616 1Kb] sollerter attendens, secreti sui, cuius Deo tantum mercedem seruabat,  seculares arbitros esse cauebat. Quamquam igitur et aliorum temporum certa ieiunia, aut quatuor anni temporum et solempnitatum sparsim per annum ordine * suo * [1617 1Kb] occurrentia, strenue, si tantum secum res ei esset, peregerit---nam etsi * [1618 1Kb] glorie semper fugitans, itinere uel hospite sepe resoluit, hec tamen duarum in anno quadragesimarum uota fere numquam preteriit---, reliquo anni tempore, quanto scilicet fratrum bina refectio tenditur, communiter sine aliqua adiectione uel diuersitate conuixit.

94. Cyborum quicquid parabatur, nullam faciens differentiam, nec uiliora sibi affectans, nec lautiora detrectans. Qualitati coctionis, qua ceteris ministratum est, usibus suis umquam aliquid adici uel  mutari [1619 1Kb] permisit. Panis equalis et similis, uinum eiusdem mensure et saporis, nullo uniuersalitati diuersum aliquando fuit. Festis diebus, quibus quam lautius et exquisitius fraterna iucunditas in honorem Domini uel sanctorum potest apparare consueuit, quecunque apponebantur libere sumebat. Hoc non utor, illud affer uel para, numquam ex eo auditum. Ita in nullo aliquando cibo et potu notabilis apparebat. Quin et ipse, ut talium adprime peritus, parari hec quam lautissime his diebus faciebat, et nullo apparente typo sumebat. Corpus ei pene naturali semper insolubilitate duruerat, ut difficile cibus in eo decoqueretur. Inde pociones herbarum aut plerumque que ad id facerent uel conducerent pigmentorum, libenter sumebat; his tantum admissis, reliqua  medicorum tam diuersa arte confecta recusabat. Illud [1620 1Kb] certe summo nisu seruatum est, ut uix aut numquam in ebrietatem aut crapulam ex quamlibet preter solitum sumpto cybo uel potu deduceretur, uel unde quicquam consueti operis rei diuine noctu uel interdiu intermittere cogeretur. Ita et foris communiter ceteris conuiuari uidebatur, et in ipso conuictu sibi statutam percipiendorum alimentorum mensuram non excedebat. In illud apostoli: Scio et esurire et satiari , eum pre ceteris huius temporis summa arte et quadam ueluti disciplina institutum et consummatum palam enituit. Nec enim esurie demissior, nec refectione * [1621 1Kb] umquam apparuit elatior. Ad summam, penitentie rigorem eundem [1621 1Kb] usque ad finem uite mira perseuerantia  tenuit, quodque tantum superexcellit, ut a nobis quolibet sermone expleri non possit. Unde his modo imposito, ad ea que de exterioribus eius gestis scire potuimus stilum uertamus. In quibus partim prudentia sagacis ingenii et robur animi uirilis gratie superne adiuti, partim sola diuine uirtutis operatio, ubi humana adesse non poterant auxilia, sunt demonstrata.

 95. Cum  primo, ut superior textus docuit, ibidem sancti uiri prompta domni Adelberonis episcopi uoluntate ad locum Gorziam iam dictum conuenissent, aliquandiu quidem ope eius in primis sustentati sunt, quia necdum facultas ei fuerat, ut de possessionibus monasterii, que iam abhinc longe retro beneficio secularium cesserant, eis aliquid restitueret. Inde cum aliqui diuinitus inspirati fama bone opinionis illuc confluere cepissent, et sancte congregationis augesceret multitudo, res uixdum tenuis exiguum pre ea que tunc non tanta, nedum ad eam que post futura sperabatur in dies magis magisque augendam numerositatem, pollicebatur stipendium. Ad hoc et idem uir sanctus Adelbero, regno tunc diuersis perturbationibus concitato circa  plurimas curas distentus, minus eis solito prospicere poterat. Inde compulsi, iam aliena solatia pene querere destinauerant. Et quia sub idem ferme tempus  Ogo prepositus tunc sancti Maximini, felicis postmodum exempli, a seculari conuersatione se restrinxerat, et ope ducis Gisleberti idem monasterium ad regularem conuersationem reduxerat  , eiusdem pio molimine prepositi illo se transferre aliquantisper assensum flagitauerant * [1622 1Kb] .

96. Cum inter hec domnus Einoldus rem fluctuantem saniori comprimens * ratione [1623 1Kb] , quadam die inter cetera exortationis uerba omnes sic alloquitur: »Scriptura, inquid, asserit , quia cum placuerint Domino uie hominis, inimicos  quoque eius conuertet ad pacem. Neglegentiam ergo nostram hinc aduertere possumus, quia si eo quo oportuerat studio mens nobis in diuina intenderet, facile Domino fuerat uirum hunc flectere, et nobis comem [1624 1Kb] et beneficum reddere, et cor eius ad quod nobis expediret conuertere.« Pluribus deinde, que ad ea conducerent, eos exortatus, et ut nouitatis sue conuersionis memores, qui eis tunc feruor fuerit, retractarent, et ne quid nunc languidius frigidius ac neglegentius apud se ageretur caute perspicerent, ac si quid horum sentirent omni uigilantia instaurare contenderent, tantos repente eis animos reddidit, ut nunc singuli, nunc omnes, in nouam quandam conuersationis pugnam acriter conspirarent . Ad consueta  quisque et regularia maiora [1625 1Kb] et productiora adiicere; ipsa licita sponte sibi subtrahere; cybo, potui, somno, lingue, seu cuilibet corporis requiei, minimum quiddam indulgere; ut tunc primum quasi conuersationis initia uiderentur arripere.

97. Cum interim predicti Ogonis, prepositi sancti Maximini, ducisque Gisleberti suasio de migrando eos  stimularet, et iam ferme triennio episcopus loco abstinuisset, forte pro uiro quodam iuris monasterii, qui rebus quibusdam episcopalibus preerat, Iohannes Mettis aduocatur. Blande primum ab episcopo conuenitur, ne sibi quod peteret denegaret. »uestra, inquit, peticio iussio est.---uirum illum, inquit, mihi cedas deposco.« Ille paulo commotior, ut cui mens longe alias intendebat: »Exemplo * [1626 1Kb] , inquit, fabule Dauid nunc utimini, ubi diues innumeris quas habebat ouibus parcens, hospiti superuenienti unicam pauperis ouem ui abstractam iussit apponi. Sic cum infinita reliquorum copia abundetis, unum hunc nobis pauperibus preripitis.« Adducto supercilio cum se ille, uix aliqua animi commoti uerbo signans indicia, auertisset, Iohannes se e conspectu  proripuit. Fridericus monachus sancti Hucberti, cuius supra mentio facta est , sub ipsa ferme ora ingrediens, et ex uultu deiecto animum perpendens: »Quid, inquit, supercilia uobis sic uideo dependentia?« Nam hunc, ubi commotior esset, habitum uelud naturalem sibi induerat. »Ab hoc, inquit, insano Iohanne, ut numquam antehac a quoquam ita contemptus sum, ut nec pro homine uno apud eum intercedere uoluerim.« Ille conscius que extra conflabantur consiliorum: »Nisi, inquit, prouidebitur, proxime cunctis eis carebitis. Nam cum duce et preposito, quia a uobis parum sibi adest auxilii, eos iam dudum consciuisse cognoui; utque in sancto Maximino traducantur, ocius maturatur:« Concite Iohannes reuocatus, et cur iniussus  abisset rogatus, cum silentium tremebundus teneret: »Non te, inquid episcopus, tam animosum credebam, nec in re tam fere nulla ita difficilem estimabam. Peto igitur, hominem uel usque ad aliquas inducias mihi cedas.« Ille quit in causa esset intellegens---nam pactio pecunie intererat.---»Quantumcumque, inquit, iubetis?«---»Ad quadraginta, inquit, dies.« Et ille: »Etiam ad annum, si placet.«

98. Non diu post hec episcopo quiescenti persona quedam terribili ac minaci uultu apparens, hec sibi cum quadam austeritate dicere uidebatur: »Bonum bene cepisti, sed a ceptis nimis cito defecisti. Caue * ne * hec * [1627 1Kb] defectio maiorum tibi causa sit ruinarum. Repara [1628 1Kb] que cepisti, ne in deteriora  procumbas.« Experrectus et secum multa pertractans de opere a se cepto religionis, et tanto tempore neglectam [1629 1Kb] * hanc esse, commonitionem non sine acri dolore perpendit. Cubiculario mox cui Matzilino cognomen accito. »Summa, inquit, maturitate Gorziam proficiscere et abbatem [1630 1Kb] Einoldum huc continuo adesse iubeto.« Ipsam forte noctem abbas Mettim egerat, ac diluculo reditum parabat.  Moxque matutinis dictis abcedens, cum porte ciuitatis accessisset, clauesque ibidem opperiretur, ecce nuntius ad se accersiendum missus adproperat, eoque [1631 1Kb] uiso ac salutato: »Labore, inquit, me releuastis; nam ad uos huc euocandum mittebar, dominusque uos continuo sibi iussit adesse.«

99. Illo mox adueniente reque tam repentina episcopo stupefacto, ut ingrederetur iubetur. Salutatione inuicem data et reddita: »Diu, inquid episcopus, est, quod rebus aliis obstantibus Gorziam non ueni; sed Deo uolente animus mihi esset illuc ueniendi.---Cum maximo, inquid, uos uidebimus gaudio.---Precedite, inquit, uos, et quo die ut eam uidebitur, resignate.« Erant tunc dies ieiunii quatuor temporum mensis secundi  in crastinum, et  eis exactis ut fieret dixit. »Non opus est, inquit abbas, ob hanc causam differri; sed ipse hodie precedam, et cras uos hora qua uidebitis exspectabimus.---Hora, inquit, tertia ueniam.« Crastina profectus, cum iam monasterio propinquare cepisset, loco qui dicebatur Ad crucem, equo deiectus ac discaltiatus, sic usque ad monasterium pedes incedit. Exceptus, oratione facta, conuentu aduocato, uestigiis eorum supplex prosternitur, neglectum sui circa eos ad id usque temporis accusat, spe de se meliori eos deinceps recreans *, ueniam [1632 1Kb] summissus exorat. Ea facile impetrata, uillam quondam iuris monasterii, quam etiam tunc germanus ipsius Gozilinus in benefitio retinebat, que Waringis uilla  dicitur, eis continuo contulit; dans mandata ministro, ut nisi  omnes reditus integre abbati assignaret, si quid fraudis ibi machinaretur et doli, maledicto Dathan atque Abiron sub Christi presentia multaretur.

100. Post horam ieiunii refectione exhibita, omni cum alacritate episcopo abscedente, mox in crastinum abbas cum senioribus quibusdam ad uillam proficiscitur possidendam. Cum obiter ad castrum quod Scarponna  dicitur peruenissent hora fere tertia, equus Iohannis claudicare cepit. »Quid, inquit abbas, equus ille sic claudicat?---Ferro, ait, perdito dolet.---Non ultra procedas, inquit, donec imponatur; nos hic interim opperibimur.« Cum ad forum concitus declinasset, quidam fortuitu, quo tenderet, requisiuit. Ille paululum cunctabundus. »Proderit, inquit, si me non celabitis.---Unde, ait,  tu es?---Ex uilla Portus  ,« inquit. Erat autem hec etiam predicte possessionis. »Illuc, inquit, imus, ex iussu episcopi eam possidere.---Paucis me, ait, audite. Census totus pecunie adhuc ibi retinetur; nam cum proxime eum ministro episcopi is qui collegerat attulisset, quia quinque forte solidi  defuerant, nisi simul totum accipere recusauit. Sed et annona anni preteriti adhuc recondita iacet, ipseque minister partem non modicam suis usibus sequestrauit.«

101. Iohannes celeriter equo ferro imposito rediens, et in aurem que didicerat abbati locutus, ministrum episcopi hora circiter quinta conueniunt, qui tunc forte apud predium nomine Laium  cum comitissa Eua tunc uidua  , cuius ipse tunc aduocatus erat, morabatur; Albulfus [1633 1Kb] uocabatur. Is mandato episcopi accepto: »Hodie, inquit, hic queso manete, cunctaque prebebo necessaria, donec premittam, et condigno uos ibi honore excipiam.« Quibusdam assentientibus, Iohannes profectionem sine dilatione instimulat. Senioribus quibusdam  dicentibus, puerilia hec esse consilia, et pocius ea die ibi quiescendum, frustraque esse absque ullo opere laborare, abbas: »Satius, inquit, est, properemus.« Iohannes celerius precurrens---nam non plus leugas tres aberant---refectioni habilem domum in uilla ipsa preoccupat, ceteraque ad id diligentissime preparat. Moxque horreum ingressus, callidus omnium explorator, ut sibi erant predicta, ordine cuncta inuenit. Census collectorem continuo aduocans, ne quit ex tota quam penes se adhuc retinebat summa prorsus sit diminutum usque in presentiam abbatis et ministri episcopi, uehementer ex auctoritate interminatur episcopi. Interea abbatem cum suis aduenientem lautissime excipit, ministro in crastinum exspectato; ab eo  sub noctem clam nuntius missus censoremque conueniens, ut sibi peccuniam [1634 1Kb] quam pridem attulerat domino suo deferendam daret; ille interdictum sibi ex uerbo episcopi dicens, uacuum remisit. Condicto in crastinum minister cuncta, ut iussa erant, exequitur, et iuri eorum integre possessionem, que tota centum mansuum quantitate protenditur, incolis sacramento addictis, assignat.

102. Albulfus tacite nuntium abbati dirigit, ut quedam [1635 1Kb] , que ex suo contractu ibi habuerat, sibi reddi iuberet. Cumque scitum [1636 1Kb] esset, nichil prorsus eius ibi esset, sed cuncta usibus domini cedere, consilium forte fuit, ut solidi decem aut quindecim pro bona eius executione darentur. Nuntius nisi libras duas acciperet recusans, dominoque renuntians:  »Stulte, inquid, egisti, quod offerebatur reiiciens; nam forte iam nec ad assem peruenitur.« Ipse postmodum iam aperta fronte, sua sibi * dixit * [1637 1Kb] nisi reddantur, episcopum ob iniurias conuenturum. Iohannes: »Et nos, inquit, non diffugimus; forsitan res eius non damnis augebitur.« Ille  conscius retro commissorum: »Domini mei, inquit, elemosine in nullo obniti uel obstare cupio; tanta ego alias gratia ipsius mihi collata retineo, ut facile his, etiamsi plura essent, amoris ipsius gratia carere, quin et mei iuris hereditarii, si quit competat, ultra uelim adiicere.« Ita re cuncta sedata, partem aliquam [1638 1Kb] , fructuum ei cesserunt, et pro bona eius postmodum in se pace ac gratia, et ut sicubi opus existeret in sui defensione eo deinceps uterentur, ex argento similiter aliqua largiti sunt.

103. Simili  modo non multo post, dum fratres pro quadam proxime sibi possessione frequentibus pulsarent precibus, difficilisque omnino pateret effectus, remque iam desperatam diuino solo referrent auxilio, repente episcopus abbate accito: Quod tanta,  inquit, importunitate eluctatum tandem habete quod poscitis. Nec mihi gratiam ullam, sed beato Petro, qui me nocte uehementer perterruit et ut facerem cegit, rependite.

104. Tempora  dissensionibus nimis, regnum hac illac quoque sibi trahente fluctuabant. Octo, maximus post rerum augustus, post genitorem, strenuum per omnia regem Heinricum, prima regni tunc auspicia ceperat, sub quo Gislebertus ducatum regni Lotharii, Euerardus Francie Austrasie et quorundam trans Renum tenebat locorum. Transrhenana interim quieta manebant. Nostra uarie infestabantur, nec iugum facile admittebant. Inde Boso quidam, filius dudum principis Burgundionum Richardi, partem aliquam regni sibi euindicans  castrisque se continens munitissimis, dominatum cuiusquam prorsus respuerat. uictoriacum Campanie castrum obtinens, inter reliqua circumpositorum possessiones [1639 1Kb] quasdam monasterii Gorziensis acsi iure hereditario [1640 1Kb] usurparat. Ad has reposcendas, si forte apud talem uirum uel pro diuino timore locus precibus ullus esset, Iohannes ab abbate [1641 1Kb] et fratribus est destinatus.

105. Ille, cui obedientia cuncta difficilia uel impossibilia facilia et possibilia reddiderat, per infesta latrociniis loca et que multitudini quoque essent formidanda, uno tantum comite ex familia sibi assumpto, iter aggressus est. Dum ex improuiso aduenisset, comiti nunciatur, et quidnam ferret incertum coram intromissus, ubi legationem abbatis  et seruorum Dei pro re qua mittebatur absoluit. illo in iram concitato: »Quis te, inquit, maleficus huc adduxit? Ubi custodie ille meorum, ut eas sic pertransieris, afuerunt?---Quomodocumque, inquit, adductus sim, huc perueni, et mandata et preces seruorum Dei ad uos afferro, ut que de rebus ipsorum inuasistis, propter amorem Dei et timorem uel  reuerentiam sanctorum eius restituatis.« Interrogatus que essent, et audiens, omnimodis abnegat [1642 1Kb] , et ut se cito summoueat, imperat. At ille: »Ego, inquit, summoueri possum; alii item multo nostrorum sunt plures et potentiores, qui uicibus succedere non cessabunt, nec a latratibus eorum requiem dum uiuetis habebitis.---Que mihi, inquit, cura latratus eorum?---Clamabunt, inquit, assidue.---Ad quem rogo? Num ad regem nescio quem tuum? Num ad ducem tuum illum Gislebertum? quem ego acsi seruum meum reputo nouissimum? Pari modo et de episcopo suo est Adalberone, quem ipsum utique quantum mihi uirtus fuerat inuare decreueram, qui de uitrico quoque eius Richizone eius causa uindictam sumpsi; sed quia nunc contra  me ad Gislebertum defecit, uiderit quid ei ex hoc commodi cesserit.« Tunc Iohannes: »Clamabimus, inquit, ad Deum, qui eque personam nostram accipiet et uestram.«

106. Ille commotior: »Non hinc, ait, caballum referes uel iumentum. Potestati uestre, ait, hoc erit et quando aliud non erit consilii, pedes redibo, non ceteros tamen ob hoc deterribitis [1643 1Kb] .« Ille iam magis accensior: »Membris iam ipsis quoque, inquit *, multaberis * [1644 1Kb] .« At ille: »uobis, ait, id facile efficere; mihi autem non minus pena est *, quod * [1645 1Kb] utique non satis dolebo. Si oculis priuabitis, magnis me curis et laboribus leuabitis, quia sedens quietus psalmis et orationibus intentior esse ualebo.« Cum de uirilibus ille minaretur: »Maxima me, ait,  sollicitudine securum reddetis.« Iam fere arripi iusserat eum, cum coniux prudens sane mulier interuenit, et ne tali se infamia dehonestaret, supplex monet, ne iam nec monachis uel seruis Dei parcere diceretur; et quia postulata negabat, saltem illesum abire permitteret. Ita dimissus, et a comitissa [1646 1Kb] , que satis compte eum [1647 1Kb] exceperat, quiddam [1648 1Kb] uiatici percipiens, dato sibi ab eadem duce quodam, qui usque ad loca latronibus libera [1649 1Kb] eum tuto perduceret, iter festinus arripuit.

107. Circa horam fere tertiam uillam quandam ingrediuntur, ubi mercatum ea forte die habebatur; et ecce multitudo per totum forum diripientium, uendentibus atque ementibus eque spoliatis, mortem  insuper, si quid oblatrarent, minitantium. Iohannes comitem quem ex monasterio sumpserat clipeum ferentem intuitus: »Hic, inquit, clipeus damnose nobis aduectus est, quia nec tu eo ut expedibit uteris, et ipse in nos forsitan impetum concitabit.---Quia tu, ille inquid, ceteros mortalium solus ita confidentissimus incedis, et merito dignaque morte peribimus.« Cum repente dum hesitant  quendam sibi notum dux quem comitissa dederat conspicatur; eo accito causaque dicta: »Maximo, inquit, huc periculo aduenistis, et an uos huic quoque pacto expedire possim ignoro.« Iohannes ad hec: »uel trans siluam usque, que proxima, conspicitur, nos perducere possis, cetera Dominus procurabit.« Ita turbam pretergressi, gradu pacifico ac temperato ad siluam usque procedunt. Fronte [1650 1Kb] captato, stimuli acrius subiguntur, ac prepeti cursu saltu transmisso, libero iam gramine quodam cibum sumpturi descendunt.

108. Iohannes panis [1651 1Kb] casei ac piscis quiddam ex subsellaria pelle producens. . . . . equi * [1652 1Kb] post tergo sui soluto, ducem ad sumendum cibum hortatur. Inter edendum dux adiecto * [1653 1Kb] suspirio:  »Tres aut certe quattuor, inquit, menses sunt, quibus nullo iuste adquisito cibo uel potu usus sum, preter quo nunc utor.« Nosque omnes, ue nobis miseri! non nisi preda et calamitatibus uescimur miserorum. Ad hec Iohannes salutarem ingressus doctrinam, iuuenem [1654 1Kb] multis aduersus hec hortabatur, multoque melius inopiam, famem sitimque ferendam, que Deus utique ut auibus et uermibus subleuaret, quam his quibus Deus offenderetur insistere. Tandem ad hoc sermo processit, ut ab ea die, se ab his temperaturum promitteret. Refecti, iuuene dimisso, Iohannes dum uespertine synaxi signum daretur, Gorziam peruenit.

109. Non multi interfuerant dies, ecce nuntius comitis Bosonis Gorziam ueniens, anxio dolore dominum  graui egritudine lecto nuntiat decidisse ac pene desperatum iacere, summaque prece monachum, qui pridem a se recesserat, sibi mitti postularet. Protinus Iohannes abbate iubente celer progreditur [1655 1Kb] Comiti nuntiatur adesse. Dum [1656 1Kb] coram uenisset: »Quando, inquit, proxime hinc digressus es, non tam prope mihi estimaueram finem uite posse subripere. Habeto ecce predia que postulaueras, tantumque patronum me rerum earundem efficite, et quicquid exinde uobis deperierit, ego auro probato repensabo.« His dictis uel actis dum e conspectu abisset [1657 1Kb] et hospitio, quo satis humane [1658 1Kb] curari iussi fuerant, se recepissent, comes somno, quo iam per plures dies uel noctes penitus carens nimia tabe defecerat, ita repente  opprimitur, ut ab hora nona usque in subsequentis diei horam fere tertiam non euigilauerit. At tandem experrectus, coniugem nomine sepius iterato inclamitat, sibi aliquid quod sumat adportet. Cuius itidem iam pluribus actis diebus nulla ei copia fuerat assumendi. Quo satis delectabiliter sumpto, iterum usque  horam fere nonam obdormiens, experrectus Iohannem aduocat, eumque salutis sue recuperatorem testatus, honore multo deductum, et pro quibuscumque uoluit prebendis paratum se offert.

110. Possessio  erat monasterii longo iam retro tempore beneficii nomine * [1659 1Kb] ad comitem quendam palatii Hamedeum deuoluta, qui simul bona monasterii sub precaria uel prestaria quam dicunt obtinebat. Eo mox * [1660 1Kb] obeunte in eadem possessione, quia proxima erat monasterio, necdum funere elato, quod Mettis fuerat deferendum, ut in basilica beate uirginis Marie, que dicitur ad xenodochium, humaretur, Iohanni Gorzie est nuntiatum. Casu tunc ibi episcopus aduenerat. Iohannes cito abbatem causam commonet, ordine edocens, episcopum interpellet.  Abbas mox introgressus et grauitate illa sua paululum cunctabundus, post aliqua: »An, inquit, audieritis; Hamedeum uestrum dicunt defunctum?---Et ego, inquit, audieram. Abbas subiunxit: Is quiddam iuris monasterii sub precaria detinebat; id nobis recipere liceat, petimus.---Omni, ait, illud libertate recipite.« Abbas re Iohanni relata: »Quid, inquit, postulastis?---Precariam, inquit.---Ego, inquid, ex hoc nichil commonui; nam istud gratis nobis rediret; sed beneficium ut repeteretis, suasi. Protinus abbas episcopum repetens dicit: Inquit frater Iohannes, me nichil utile apud uos effecisse.---Quid igitur [1661 1Kb] intenditur?---Res, ait, quasdam mense fratrum proprias detinebat, quas ut reposcerem stimulauit.« Episcopus uultu toto  demutatus: »uos, ait, numquam quicquam eorum tenuistis, et omni tempore benefitio sunt deputata.« Causa uero erat quod in his difficilis uidebatur, quod fratres ei plures ex matre erant, et eis usque ad id temporis parum consulere potuerat, pluribus res episcopii retinentibus, quos priuare nec ius nec consilium erat---tanto robore ex superioribus episcoporum rebus fractis nitebantur---et ideo hac uel qualibet occasione ipsis germanis quo quid largiretur expectabat.

111. Huic tamen intentioni alias probati et in rebus diuinis spectati sancti uiri miro ordine diuinitus est refragatum. Nam abbate responso eius pene ab omni ulteriore conatu *, deterrito *, episcopus * uespertino [1662 1Kb] * conuentu, quo pridem ualde oblectari solitus *  erat *, et * ante * [1663 1Kb] satis iucunde eis fuerat conuiuatus, iuit quidem, sed nonnisi panea ore libans, protinus rediit. Moxque dicto completorio stratu se locat. Multa secum uersans, medium fere noctis insomnio fatigatur; ubi nullo somnum datur adsciscere pacto, ut moris sibi erat surgit, et orationi [1664 1Kb]  [1665 1Kb] incumbere temptat, sed ea adsolitis intentionis uiribus [1666 1Kb] ita ei resolutior fuit, ut stratum accidiosus repeteret; ibi diu somni cupidus, diuerso lateris motu defatigatus [1667 1Kb] *, nec ullo effectu eius potitus, surgit, arcam martyris petit, culpam coram stratus fatetur, uoto res quibus de agebatur spondet reddendas, baculum insuper altari superponit: »Hoc, inquiens, martir sancte, tuum tibi restituo.« Genibus flexis, orationem intentiorem numquam preterea se neque ualentius fudisse professus est. Oratione assurgens, stratum petiit, in somnum concite soluitur, et peruigilia prius inquieta ordine post naturali compensans [1668 1Kb] , in nonnullam aurore partem somnus pertrahitur.

112. Iam sole rubente experrectus et ymnorum  sibi solito soluendorum memoria perturbatus, satisque causam secum retractans, tandem [1669 1Kb] laudes surgens expleuit. Mox Iohannem iubet acciri. Quo presente: »Mala me, ait, nocte confecisti; i, et baculum altari inpositum cape, et possessiones quas postulaueras posside.« Ille pedibus prouolutus: »Non, inquit, domine, ita conuenit. uos paululum ut defatigatus requiescite, et interim hore prime signo dato et celebrato, conuentum fratrum adite, et non uni, sed omnibus, quod omnium est dono gratuito restituite.---Ita fiat«, inquit.

113. Ecce solito maturius turba suorum diuersis ex locis conuenit. Nam ipse ibi, ut sibi morem fecerat, duobus uel tribus clericis totidemque cubiculariis contentus, mox monasterii [1670 1Kb] ianuam penetrauerat,  cunctis se comitantibus ablegatis, secularium extraneus morabatur. In his qui conuenere erat germanus eius * Gozlinus * [1671 1Kb] . . . . . . Qui * ab * ecclesie custode quodam incauto porta * monasterii * aperta * intromissi *, recti cubiculum episcopi quiescentis petebant. Iohannes * [1672 1Kb] ut * aduentum * eorum * celerius comperit, festinus in occursum uenit, et quia infra monasterium * loqui * religio fuerat, signo ut se sequerentur dato, ianuam eos longe usque * reuerti * fecit *, custodi in aurem susurrans, ut statim a tergo ianuam obcludat. Ibi eos diuersis allocutionibus illis parum iucundis aliquantum detentos, et episcopum, quia noctis incommodo dormire nequiuerit, tunc tandem quiescere dicens, ut quippiam cybi interim---nam estatis  erat tempus---capiant monet. Illis recusantibus, nec nisi colloquium episcopi se quippiam uelle dicentibus: »Satius, inquid, id est, dum ipse, iam solitis sibi rebus expletis, copiam se conueniendi exhibeat.« Ita eos demoratus, et concite parata gustatione implicitos, ipse intro regressus signum pulsat; prima dicta psalmisque solemnibus, in capitulum episcopus inuitatur. Nonnulla pro tempore  fratribus exhortatione facta, fratres rem iam partim edocti postulationem rerum faciunt predictarum. Quibus in nullo abnuens, baculumque pretendens: »Habeat quod suum est martir beatus, uosque mei memores habetote.«

114. His peractis, mox qui conuenerant irrumpentibus, uehemens sibi a germano fit super rebus eisdem uexatio. Iam monachis ea reddita responsio, multis ille insuper instare et monachis omnia undique abunde sufficere, suis magis eum debere consulere. Ubi nichil proficit, et episcopus cibo cum fratribus sumpto progreditur, iterato ab ipso limine [1673 1Kb] monasterii per totam uiam usque uadum fluminis super his sermo repetitur. Iamque uadum ingressurus cum multo iam tedio afficeretur: »Frustra,  inquid, nitimini. uere si mediam partem episcopatus ipsis monachis concessissem, nec passum pedis eis propter quempiam uestrum auferrem.«

Plura sunt alia, que, quotiens oportunitas tulit, Iohanne interueniente monasterio multis iam temporibus abalienata recepta sunt. Sed * quia * lectorum * animi * ad * finem * [1674 1Kb] festinant, tempori plurimum * parcentes * ad * reliquum * uite * eius * [1675 1Kb] stilo percurrendum accedamus.

115. Legatio regis Hispanie * Abderahamenis * , fama * glorie * [1676 1Kb] insigniumque factorum in gentes diuersas tunc iam magni regis *, postmodum * uero * Cesaris * augusti * [1677 1Kb] , domni Ottonis perciti, forte cum muneribus pro regia munificentia  missis * aduenerat * [1678 1Kb] . Legati, quibus episcopus quidam preerat, dignitate solemni pro tanta magestate excepti, diuque retenti; inter moras episcopus, qui legatis preerat, mortem obit. Dum a nostris qui item eo remittantur disquiritur, post nonnulla aliquandiu tracta consilia, id demum conuenit, ut quia idem rex sacrilegus et profanus, utpote Sarracenus, et a uera fide prorsus esset alienus, quique quamuis amicitiam [1679 1Kb] expeteret principis Christiani, in litteris tamen quas miserat blasphema [1680 1Kb] * nonnulla in Christum euomuerat, cum scriptis imperialibus [1681 1Kb] que ferrent, uocem quoque suam ipsi aperire, et si quo pacto diuinitus daretur, inmutare possent perfidiam.

116.  Forte sub ipsos [1682 1Kb] dies Adalbero  noster, sacre memorie, palatium adierat. Bruno, magno ac felici postmodum futurus usui et decori, germanus regis, sapientia et prudentia cum [1683 1Kb] rerum publicarum tum [1684 1Kb] * omnium liberalium eruditione disciplinarum ita adprime eruditus, ut sui temporis omnes superaret et antiquos pene equiperaret, cui insuper et Grece lectionis multa accesserat instructio, omnium tunc temporis publice ac priuatim agendorum communicator ac  prudentissimus erat consultor, eique imperialium data prouintia litterarum. Is uarie ceteris consultantibus, nostrum Adalberonem sacre memorie nominat episcopum, nullique aptius id negotii sic addit [1685 1Kb] posse iniungi, quia ipse plurimos perfectorum uirorum haberet, quos humanis nequaquam cessuros terroribus satis constaret, utpote seculo iam defunctos et libero pro fide coram quibuslibet protestatibus ore loquuturos. Conuenitur continuo episcopus, et ut duos suorum idoneos legationi Hispaniarum paret imperatur. Mandatis acceptis, abbatem Eginoldum aduocat, regia mandata insinuat: suorum duos disquirat, qui imperata perficiant. Lecti primum duo Angilramnus et Wido, regieque maiestatis * iussu * ex * monasterio * [1686 1Kb] sumptus  et copia parantur itineris; ad hoc et quo uirdunensis * quidam *, gnarus * [1687 1Kb] partium Hispanarum, qui eos iussus erat deducere, mora omni * postposita * ueniat * iubetur * [1688 1Kb] , cum ecce prefatus Wido, alter delectorum, die quadam pro qua nescio neglegentia * in * conuentu * fratrum * [1689 1Kb] increpitus, in tante asperitatem proteruie tam in abbatem quam in uniuersum erupit collegium, ut ad ultimum, cum tumor nimie animositatis et insanie in eo nequaquam reprimi ualuerit, nec regularem pati disciplinam aliquatenus adquieuerit, demptus cucullo monasterio pelleretur. Id imperatori  continuo nuntiatur. Iussum, illum abradi, aliumque pro eo asscribi.

117. Cum diu his quereretur, omnesque prorsus  refugerent, nec in tanta congregatione quisquam inueniri posset, qui se id aggredi ullo modo posse fateretur, Iohannes repente nichil cunctabundus se ultroneus offert. Abbate aliquantulum egre ferente, quod, in eum tota re monasterii incumbente, grata ipse quiete potiebatur, eo numquam si esset possibile abstinere pateretur; uicit tamen perfectio caritatis, que non querit que sua sunt, sed potius que alienorum. Simul quia uidebat uirum cupidum esse martirii, si fors ita tulisset, Christo potius transmittere quam suis optauit necessitatibus retinere. Ita assensus imperatori ex legatione episcopi, Iohannes dirigitur. Imperator multo hoc amplius delectatus, quem etate et prudentia ad id negotii omnimodis idoneum aduertebat, mandata cum litteris  seu muneribus imperatoris ei committit, predictumque uirdunensem  , cui nomen erat Ermenhardo, socium ob locorum regionumque notitiam facit; cui munera tradi Iohannes expostulat,  ipse litterarum tantum baiulus fit. Rediens Gorziam, iter ocius accelerat, posthabitisque socii procrastinationibus, ipse litteras secum habens, omnium sanctorum precibus commendatus et uotis, proficiscitur. Sumptus omnis ex monasterio ei factus. Ministri monachus tantum unus, Garamannus uocabulo, ordine diaconus, bone per omnia indolis additur *. Caballi * ad * equitandum * et * sarcinas * portandas * [1690 1Kb] quinque sunt delegati. Socius morabatur * in * [1691 1Kb] uico quodam non multum a Tullo distante, qui uidelicet * Iohannem * Scarponne * [1692 1Kb] insequitur; hinc Longohas  , Belnam  , Diuionem, Lugdunum. Hispaniam [1693 1Kb] uersus intendunt.

118.  Ubi  sarcinis naui impositis  Rhodanoque usque ad certum locum uehendis, dispendium perpessi non modicum---nam nauibus inuasis, plura suorum amiserant,---post quedam recepta Hispaniam tendit. Barcinonam [1694 1Kb] uenientes, quindecim diebus morantur, donec nuntius Tortose missus est. Ea prima regis Sarracenorum erat. Dux continuo eos properare resignat, exceptosque mense integro detinet, adque ad omnem copiam procurat, donec uelocius regi Cordube nuntiati, de exceptione eorum per singulas ciuitates uel loca digne regia mandatum est honorificentia. Tandem Cordubam regiam urbem deducti, a palatio domus quedam duobus fere milibus distans eis est delegata; ubi regifico [1695 1Kb] * luxu omnibus etiam preter usum exhibitis, per nonnullos dies coacti sunt  remorari.

119.  Cum iam morarum tederet, curque presentia regis tamdiu retinerentur, ab his qui se procurabant disquirerent, dictum est, quia nuntii prius missi a rege nostro triennio erant detenti, se ter tantum, id est nouem annos, condictum esse a conspectu regio abstineri. Interea quidam ex palatio illuc uiros uisum uenientes causamque aduentus eorum percunctantes, dum callide cuncta explorant, nichilque ab eis certi acciperent, qui sibi nisi presenti regi mandata cuiquam edicere fas nullo modo esse dicebant, illi iam cuncta se precepisse iactabant, et quia contra leges ipsorum litteras regi afferrent ultimumque eis sine dubio instare periculum, quia et ipse iam littere in noticiam principum  deuenissent. Et reuera, quamquam dolo contigerit, ita erat. Nam a ciuitate Tullo nostre prouincie, comitem episcopi legati defuncti, de quo dictum est, quendam secum presbiterum assumpserant,  qui toto deinceps itinere eis in omnibus communicans, cum Tortosam, que prima erat regni Sarracenorum, uenissent, metuens uite, si, cum comes legati defuncti fuisset *, absque * litteris * reuerteretur *, litteras * eorum * ut * [1696 1Kb] fido sibi poscens monstrari, citius excipit *. Atque * interim * eis * [1697 1Kb] Auguste et reliquis ciuitatibus, ubi Tertosa * relicta * ierant * [1698 1Kb] , remorantibus [1699 1Kb] , ipse Cordubam precedit cum litteris. Que * quomodo * uulgo * innotuerint * [1700 1Kb] , parum cognitu fuit; ceterum rumor optimates * populumque * [1701 1Kb] commouit.

120. Itaque primates, inter se consilio habito, et utrum in noticiam regis ea iam uenerint disquirentes, ubi parum id compertum habent, per se regem  super hoc statuunt perquirendum. Lex enim tam inprouocabilis eos constringit, ut quod semel antiquitus omni ei genti prefixum est, nullo umquam liceat modo dissolui; parique [1702 1Kb] nodo rex populusque tenentur innexi, omnisque transgressio gladio feritur. Si quid ab inferioribus [1703 1Kb] , rex, si quit rex ipse commiserit, cunctus in eum populus animaduertit. Eis in legibus primum dirumque est, ne quis in religionem eorum quid umquam audeat loqui. Ciuis sit, extraneus sit, nulla intercedente redemptione capite plectitur. Si rex ipse audierit et in crastinum gladium retinuerit, ipse morti addicitur, nec ulla interuenire potest clementia. Primoribus ergo illis palatium petentibus, cum regi super hoc per nuntios suggessissent---nam accessus [1704 1Kb] ad eum  ipsum clarissimus [1705 1Kb] , et nisi maximum quid ingruerit nullus, tantum litteris per sclauos cubicularios omnia perferuntur---ille nichil eorum ad se perlatum rescribit. Amici legatos sibi missos, eosque filium suum in domo propria percepisse, necdumque se quid afferrent rescisse. Ita tumultus illorum sedatus est. Nam pro certo iam ad eum rumor uenerat, et missis clam nuntiis uera esse compererat, sed timore suorum taliter rem omnem suppresserat.

121. Rex undique meticulosus [1706 1Kb] ancepsque, periculum sibi posse imminere considerans, artibus omnis generis que euadat pertemptat. Et primo quidem Iudeum quendam, cui nomen Hasdeu, quo  neminem * umquam * prudentiorem * [1707 1Kb] se uidisse aut audisse nostri testati * sunt *, ad * eos * misit * [1708 1Kb] , qui de omnibus ab eis ipsis penitus exploraret. Is quoniam * fama * perferente * [1709 1Kb] dispersum fuerat, regii eum baiulum esse mandati, ut * animum * Iohannis * sibi * conciliaret * [1710 1Kb] primo, quo sollicitabantur metu eum erigit, nichilque mali quemquam *  [1711 1Kb] eorum ibi passurum, sed cum honore patrie remittendos edicit. Multa de ritu gentis, et qualiter se coram eis obseruare deberent, commonuit. Ipsi iuniores a quibuscumque uanis lasciuis motibus locutionibusue compescerent; nichil tam paruum fore, quod non mox regie notitie perferretur. Si copia sibi egrediendi pateret, ne qua scurrilitate feminis saltem nutu se applicarent, nullam sibi pestem truculentiorem futuram; legem sibi propositam nullatenus excederent, quo nullo obseruatius notarentur, deprehensique nichili penderentur. Iohanne ad ea prout competebat respondente, atque acceptissime monitorem ferente, suosque ex contrarie partis homine suffundente, post plura inuicem conserta, pedetemptim Iudeus causam ingreditur. Quid missi  ferant, sollicite disquirit. Dum paululum cunctari uidet Iohannem,---nam tunc secreto inter eos agebatur,---sui dat fidem silentii, immo si opus sit tuti opem consilii. Iohannes cuncta ordine digerit. Dona regi missa, epistolam preterea auribus regis inferendam; absque ea neque dona exhibenda, neque presentiam, sibi regis fas esse conueniendam. Sententiam simul epistole uerbis aperit. »Periculosum, inquit Iudeus, cum hac regem uidere. Cauti certe sitis, quit nuntiis uobis missis regi respondeatis. Legis enim seueritatem iam uobis innotuisse [1712 1Kb] non * dubito *, eique declinande prudenter oportet consulere.«

122. Illo tunc discedente, post aliquot menses episcopus quidam Iohannes ad eos missus est, qui post multa  mutue confabulationis rogata et reddita, ut fit inter fideles, colloquia, mandatum regis subinfert, ut cum muneribus solummodo [1713 1Kb] in conspectu regis adueniant. »Quid ergo, Iohannes ait, de litteris imperatoriis? Nonne earum maxime causa directus sum? quia ipse blasphemas premisit, his etiam * uana * erroris * sui * commenta * [1714 1Kb] destruentibus confutetur.« Ille ad hec temperatior * »Considerate * [1715 1Kb] , ait, sub qua conditione agamus. Peccatis ad hec deuoluti * sumus *, ut * paganorum * subiaceamus * [1716 1Kb] ditioni. Resistere potestati uerbo prohibemur apostoli. Tantum hoc * unum * relictum est * [1717 1Kb] solatii, quod in tante calamitatis malo legibus nos propriis uti non prohibent; qui * quos * [1718 1Kb] diligentes Christianitatis uiderint obseruatores, colunt et amplectuntur,  simul ipsorum conuictu delectantur, cum Iudeos penitus exhorreant. Pro tempore igitur hoc uidemur tenere consilii, ut quia religionis nulla infertur iactura, cetera eis obsequamur, iussisque eorum in quantum fidem non impediunt obtemperemus. Unde tibi multo satius nunc de his reticere, et epistolam illam omnino supprimere, quam  scandalum tibi tuisque, nulla instante necessitate, pernitiosissimum concitare.«

123. Iohannes paululum commotior: »Alium, inquid, quam te, qui uideris episcopus, hec proferre decuerat. Cum sis enim fidei assertor, eiusque te gradus celsior posuerit etiam defensorem, timore humano a ueritate predicanda nedum alios compescere, sed nec te ipsum oportebat subducere; et melius omnino fuerat, hominem Christianum famis graue ferre dispendium, quam cibis ad destructionem aliorum consociari gentilium. Ad hoc et quod omni catholice ecclesie detestabile est et nefarium, ad ritum eorum uos audio circumcisos, cum fortis sententia Apostoli reclamet: Si circumcidamini, Christus uobis nichil proderit . Itemque  de cibis, quos gratia communionis eorum abhominamini: Omnia munda mundis ; et: Erunt doctores uaniloqui et seductores docentes illa et illa, et inter cetera abstinere a cibis, quos Deus creauit percipere cum gratiarum actione fidelibus , et: Sanctificatur enim per uerbum Dei et orationem .« At ille: »Necessitas, inquit, nos constringit; nam aliter eis cohabitandi nobis copia non esset; quin et a maioribus longeque antiquitus traditum obseruatumque ita tenemus.---Numquam, Ioannes, inquit, id approbauerim, ut metu, amore, uel fauore mortali, diuina transgrediantur statuta. Illos * enim * inde * [1719 1Kb] deflexos uobis nunc pro auctoritate * abuti * uidetis * [1720 1Kb] . . . . . uobis res fuerit consensus, cum  dolere non neque am . . . . qua amorem facere uidemini regni celorum; quoniam eis uos necessitate * constrictos * assentire * [1721 1Kb] fatemini, mihi procul his necessitatibus Christi gratia libero, fixus * Domino * [1722 1Kb] miserante stat animus, quod nullo terrore, allectione uel gratia, ab his que imperatoris suscepi mandatis deflectar. Nam nec sine epistola imperiali [1723 1Kb] , nullis inde demptis uel commutatis usque ad unum apicem litteris, eum conueniam, et si quid contra ea quisquam oblatrauerit, que sane et catholice fidei ferimus, et diuersus ad hec asserta obuenerit, palam resistam, nec ipsius amore uite ab attestatione ueritatis diffugiam.«

124.  Hec regi clam nuntiantur. Nam necdum illa publice a rege, quibus item publice responderet,  mandata directa fuerant, sed episcopus ille disquirendi tantum gratia aduenerat. Rex callidis, quibus omnibus mortalibus prestare dicebatur, consultationibus mentem hominis modo hac, modo illac, attemptare excogitat, et tamquam muro preualido diuersa arte inpulsis machinis, ita firmitatem pectoris eius, si quo pacto daretur, certat concutere.  Cumque post mensem aut sex uel septem ebdomadarum spatium ei regii nuntii mitterentur,  atque ex ipso quid apud se prefinierit quererent, nichilque inmutatum a primis initiis renuntiarent, rex miraculo tante constantie in diuersa agebatur; et primo quidem terrere eum plus metu Christianorum, qui regno eius libere diuinis suisque rebus utebantur, posse credens, die quadam qua dominica erat ei epistolam plenam minarum misit. His enim tantum diebus Dominicis, aut si qui feste nostre religionis erant maximi, Natalis Domini, Epiphaniorum, Pasche, Ascensionis, Pentecostes, sancti Iohannis, apostolorum, aut nominatorum erant sanctorum, ad ecclesiam proximam, que erat in honore sancti Martini, permittebantur accedere, custodibus hinc inde duodecim, quos sagiones uocant, se deducentibus [1724 1Kb] . Cum ergo ea dominica  ad ecclesiam processisset, in ipso itinere epistola ei porrecta est. Et quia carte magnitudo---nam quadra pellis ueruecis erat---terrebat [1725 1Kb] *, ne * a * communione * [1726 1Kb] sacrorum quo tendebat auocaretur, interim distulit aperire *, donec sacris * peractis * [1726 1Kb] ad diuersorium remearent. Ut reuoluit, terrentia quedam que * sibi contingere * [1727 1Kb] possent inuenit, nec umquam alias ita se ullis terroribus percitum confessus * est *.

125. Nam * [1728 1Kb] post multa, que ei nisi iussis regis assentiretur comminabantur, quibus tamen nullo modo * se * motum * [1729 1Kb] fuisse testatus est, ad hec ultimum insertum est, quod si ipsum interimeret, nullum in tota Ispania Christianum uite relinqueret, sed omnes gladio trucidaret. Addens  hoc: »Cogita, inquit, quot animarum propter te interfectarum apud Deum reus eris, qui nisi contentione tua, a quo pacem et salutem magis sperare debuerant, nullo alio reatu peribunt, quique pro eis quecumque uelles optinere a nobis posses [1730 1Kb] , sin tanta obstinatione nobis aduersus persisteres.« His in ipsa qua ab ecclesia hospitium repetebant uia tacite perlectis, dum magnis animi estibus aliquandiu agitatur, ut uel quod contra ea consilii caperet, uel qualiter ad hec regi rescriberet, quia non [1731 1Kb] satis litteris respondendi usum habebat, repente sententie illius celitus, ut sepe nobis fatebatur, memoria menti terrorem omnem metumque proterruit: Iacta, inquit, in Domino curam tuam , et alterius: Quis fecit os hominis?  Nonne ego? 

126. Mox hospitium ingressus: »Frater Garamanne, inquit [1732 1Kb] , otius pellem, in qua quicquid eloquar adscribas, para.« Illo statim exibente quadram exsectam, ut sumeret imperauit, calamoque parato sedenti exorsus, scriptoris uelocitatem tanta uerborum copia uicit, ut sepenumero scriptor, dum plurima iungerentur, se non posse excipere quereretur. Erat enim idem Garamannus eius artis  elegantissimus atque assuetissimus. Primo ordine ad singula respondit: Se legatum missum, preceptis imperatoriis fidem inuiolatam seruare; non sibi fas esse, ut cui tanta maiestas litteras suas et eas non signatas crediderit, sine his faciem eius cui directus sit uideat, aut absque ipso in regis, cui misse sunt [1733 1Kb] , recitentur conspectu. Si sic patiatur  , se in nullo regio honori defecturum [1734 1Kb] , quia . . . . . . risset. Aliter uniuersa potius se genera * tormentorum * sustentaturum *, quam * [1735 1Kb] quicquam extra ea que sibi indicta essent uel quantum causa * sibi * commissa * postularet * [1736 1Kb] excessurum; et sicut superioribus iam se itidem terrentibus respondere * haud * distulisset *, ita * [1737 1Kb] si etiam particulatim cuncta sui  corporis membra a minimis articulis * [1738 1Kb] usque ad summa uitalia cotidianis resectionibus decarperentur---nam non maiorem umquam cruciatum inferri posse, quam si hodie hoc articulo digiti, cras altero, inde per dies singulos singulis, inde brachio, armo, post femore, crure [1739 1Kb] , pede, precisis, postremo truncus reliquus fodiatur---non eo tamen se territum aliqua ratione cessurum. Se quoque satis compertum habere ex relatione anteriorum sibi missorum, ipsum regem iam aduertisse, quod mori non nimis ipse timeret. Ideoque superfluum esse eo se uelle terrere, quod ipse leuissimum reputaret, iam quod scripserat, ipso interfecto nullum in tota Ispania reliquum facere Christianum, sibique reatum tante stragis a Deo inputari,  id longe aliter se habere, nec se causam esse cedis ipsorum, sed malitiam crudelitatemque ire ipsius, ipsoque penas interfectorum luente, sibi cum ipsis interemptis Christo propitio uitam meliorem succedere. Cum tamen id quoque Deo facile esset commutare, sicut Mardocheus quondam mandauerat Hester: Si nolueris nunc intercedere, forsitan per aliquam occasionem liberabuntur Iudei, et tu et domus tua peribitis , ita et nunc Deum facere nichilominus posse, ut postquam omnia ab ipso rege essent promulgata, iamque ipsis ceruicibus gladiis nouo et inopinato ordine suis Dominus subueniret. Quocirca non huiusmodi se minis uel terroribus nosset ullatenus permoueri, quia qui Mardocheum a superbia Aman constantie tenacem  miro ordine eripuerit, ipse sibi, quia non proteruie sed obedientie causa interesset, quoquo pacto sibi placitum uideretur, non deesset. Huiusmodi sententie uerbis plurimis aucte atque testimoniorum competentium robore hinc inde prefulte, pagine totius campum inpleuerunt nec prius ori  dicenda defecerunt, quam scriptor impleta membrana nichil superesse confessus est.

127. Hec regi perlata, non in iram, ut prius, mentem incendit, sed consilio regio * perlata * sunt * [1740 1Kb] . Iam pridem enim a suis, quibus res nostre iam fuerant peruulgate, abstrudendas * eas * commonitus * erat *, ne * [1741 1Kb] imperatori * [1742 1Kb] nostro obluctari temptaret. Eum bellicosissimum multarum gentium uictorem * [1743 1Kb] , iniurias omnes, precipue legatorum, quo numquam alias seuiore animo repetiturum, ac plurimorum copiis regnorum coactis, Ispaniam totam postquam uariis calamitatibus uastauisset, forte tandem iure uictoris sibi subiecturum. Pluribus ita iactatis, quidam forte suggessit, ut quia uir ille tante uidebatur constantie,  ac non minoris arbitrari posset prudentie, quem etiam tanti temporis mora in lege sua tam fixum monstrasset, ac proinde [1744 1Kb] fidem mortalibus non denegaret, is ipse super hoc, quid facto sibi opus esset, consuleretur. Ita nuntiis se conuenientibus postquam ultima hec mandata percepit: »Tandem, inquit, sapientiore consilio rem tractastis. Si mox initio id esset quesitum, non tantas uobis uel nobis tedii et anxietatis molestias tot spatia temporum protraxissent. Nunc citum id facile extat consilium. Mittatur domino nostro imperatori legatio a rege uestro, ut mihi quid de commissis agere debeam, describat. Eius litteris iterum uisis, ad uniuersa obediam.«

128. His regi nuntiatis, acceptoque consilio ut a  prudente suggesto, queri iubetur quis iter tantum uellet assumere, cum rarus aut fere nullus palam se ostendendo [1745 1Kb] proferret, propositumque esset, ut quisquis illuc iret, honore quouis petito et cuiuscumque generis muneribus rediens potiretur. Tandem extitit inter palatina offitia Recemundus quidam, adprime catholicus, et litteris optime tam nostrorum quam ipsius inter quos uersabatur lingue Arabice institutus. Qui tantum in regia habebat offitii, ut diuersorum pro necessitatibus ad palatium concurrentium [1746 1Kb] * causis extra auditis, quia litteris omnes ibi querimonie uel cause signantur et resignantur, hic notata inferret, itidemque responsa scripta referret. Pluresque eidem alii erant offitio delegati. Is trepidationem ceterorum aduertens,  sibique tempus forte oblatum nonnulli adipiscendi hesitantibus * [1747 1Kb] ceteris [1748 1Kb] , dixit: »Que erit merces uiro qui uendiderit * uobis * animam * suam * [1749 1Kb] ?« Nam ita solemne eis uerbum, ut quotiens summo quolibet periculo * [1750 1Kb] in nuntium [1751 1Kb] quis destinatur, ita ei dicatur: »uende mihi animam  tuam.« Si sospes exierit, quam amplissime muneratur. Hoc Recemundo querenti respondetur, quidquid postulatum ab eiusmodi esset conferendum. Ille tantum uenie sibi dari petens, ut cum nuntiis conclusis sibi copia esset loquendi, post utrum temptare deberet ediceret.

129. Hoc ei concesso, Iohannem conueniens, mores et instituta patrie nostre sollicite disquirit; imperator cuius esset clementie, quante moderationis in suis, utrumne preceps in iram, et an in semel prolatam inreuocabilis sententiam, multaque eius generis, tandem si sibi esset fiducia regiam ei legationem proferre, ne forte uicem tanti temporis, quo ipse Iohannes ibi detentus fuerat, ipse qui mittebatur exsolueret? Iohannes  omnia bene processura cito respondens, omni liberum reddit trepidatione atque formidine. Gaudiis et gratulationibus obuiis magis ubique excipiendum confirmat. Se epistolam abbati suo missurum, qui illum magnifice exciperet, et tempore quanto cuperet, teneret atque curaret, donec episcopo exhibitum, aut cum ipso, aut cum legatione eius, ipse abbas imperatoriis eum conspectibus cum pace et gratia presentaret. His ille allectus, palatium repetens, si sibi que postulet dentur, itineri deuouet. Ecclesia aliqua forte uacua recens erat episcopo. Hanc munus eius petit laboris. Facile optentum, atque ex laico episcopus repente processit.

130. Inde  sumptu regio ac litteris instructus, Gallias ocius petit , atque in decem  ferme ebdomadibus Gorziam uenit . Ibi gratulantibus cunctis exceptus, ac non post multos dies in urbe a sancto pontifice Adelberone inuitatus, et aliquot cum ipso manens diebus, iucunde ammodum habitus est, Inde loca queque sua cum eo inuisens, quia mense Augusto iam precipiti uenerat, autumnum et hiemem secum transegit, donec Dominici natalis festo transacto, qualiter imperatori dirigeretur est ordinatum. Res tamen eius et plures suorum Gorzie * [1752 1Kb] interim procuranda manserunt. Inde circa festum sancte Marie * matris * Dei [1753 1Kb] ,  imperatori ab eodem uenerabili pontifice, comitante simul domno * Eginoldo * abbate * [1754 1Kb] deductus, honorifice in palatio Franconofurde suscipitur . Cuius * legatione * audita  * [1755 1Kb] , fide legati atque constantia summo laudata preconio, littere mitiores perferende * decernuntur [1756 1Kb] . Ioanni de prioribus supprimendis [1757 1Kb] rescribitur, tantum cum donis procedat, amicitiam [1758 1Kb] pacemque de infestatione latrunculorum Sarracenorum quoquo pacto conficiat, reditumque [1759 1Kb] maturet, edicitur. Nouis denuo muneribus  perferendis atque mandatis, uirdunensis quidam, cui Dudo uocabulum, destinatur. Ita Hispanus Gorziam rediens [1760 1Kb] , ibique sacre Quadragesime maiore parte exacta , circa palmarum diem cum legato imperatorio proficiscens, Iunii mensis principiis Cordubam uenit. Cumque mox cum nouo nuntio regiam uellent irrumpere, rex: »Nequaquam, inquit; sed qui litem tanto tempore protraxerunt, cum prioribus primum procedant muneribus uel mandatis. Inde secundi ordine inferantur. Nec hi omnino faciem meam uidebunt, nisi prius monachum illum tanti temporis pertinacem adeant, et patrie, carorum, regis sui mandatorumque ipsius oblectatione letificent.«

131. Ita cunctis expletis, Ioannes trium * [1761 1Kb] iam  fere annorum claustris solutus, regiis mandatur apparere conspectibus. Cum a legatis ei diceretur, ut crine detonso, corpore loto, ueste lautiore se appararet, uti regiis conspectibus presentandum, illeque renueret, rati illi, non ei uestium mutatoria subesse, regi nuntiant. Ille mox decem libras ei mittit nummorum, unde illa, quibus decenter oculis [1762 1Kb] regis indueretur, conquireret. Non enim fas esse gentis, ut uili habitu regiis aspectibus presentaretur. Iohannes primo cunctatus utrum susciperet, tandem cogitans, usui pauperum id melius esse expendi, gratias munificentie regie reddit, quod sui tam sollicitus esse dignatus sit. Deinde responso monachi dignum subiunxit: »Regia, inquiens, dona non spernor, uestes uero alias preterquam quibus monacho  * uti * licet * [1763 1Kb] , nec pallia prorsus nec eas [1764 1Kb] qui alicuius coloris sunt * nisi * nigro * tantum tinctas aliquatenus induam *« Hoc regi relato: »Hoc *, inquit *, responso * eius * [1765 1Kb] constantem animum recognosco. Sacco quoque indutus si ueniat, libentissime * eum * [1766 1Kb] uidebo, et amplius mihi placebit.«

132. Post hec die prefixa qua presentandus erat [1767 1Kb] , apparatus omni genere exquisitus ad pompam regiam demonstrandam conseritur. uiam totam ab * hospitio * [1768 1Kb] ipsorum usque ad ciuitatem, et inde usque ad palatium regium uarii hinc inde ordines constipabant; hic pedites hastis humo stantes defixis, longe inde hastilia quedam et missilia uibrantes  manuque crispantes, ictusque mutuos simulantes; post hos mulis quidam cum leui quadam armatura insidentes; deinde equites calcaribus equos in fremitu et subsultatione uaria concitantes. Mauri preterea forma insolita nostros exterrentes, ita uariis proludiis, que nostris miraculo arbitrabantur, itinere nimium puluerulento, quem per se ipsa quoque temporis siccitas---nam solstitium erat estiuum   [DCCCCLuI. Iun. 21]---sola concitaret, ad palatium perducuntur. Obuii proceres quique procedunt, in ipso limine exteriori pauimentum omne tapetibus pretiosissimis aut palliis stratum erat.

133. Ubi ad cubiculum, quo rex solitarius, quasi numen quoddam nullis aut raris accessibile, residebat, peruentum est, undique insolitis cuncta uelaminibus, obtecta, equa parietibus pauimenta reddebant. Rex ipse thoro luxu quam poterat magnifico * [1769 1Kb] accumbebat. Neque enim more gentium ceterarum soliis aut sellis utuntur, sed * [1770 1Kb] lectis siue thoris colloquentes uel edentes, cruribus uno alteri impositis, incumbunt * [1771 1Kb] . Ut igitur Iohannes coram aduenit, manum interne osculandam protendit. Osculo enim * [1772 1Kb] nulli uel suorum uel extraneorum  admisso, minoribus quibusque ac mediocribus numquam * [1773 1Kb] foris, summis et quos prestantiori excipit, pompa palmam mediam aperit osculandam.

134. Inde sella parata, manu, ut sedeat, innuit. Longa deinde utrimque silentia. Tunc rex prior: »Tuum, inquit, cor mihi plurimum diu cognosco fuisse infensum, quamdiu te demum aspectu meo suspendi. Sed tu ipse penitus nosti, quod aliter fieri non potuit. Tuam * [1774 1Kb] uirtutem sapientiam expertus sum; aliena *, ne * uiderem * te * cum * epistola [1775 1Kb] *, distulerunt, sed quod non odio tui id factum sit, uolo cognoscas; et non solum * te * nunc * libenter * excipio * [1776 1Kb] , uerum de quibuscumque postulaueris impetrabis.« Iohannes ad hec, qui, sicut nobis postea * [1777 1Kb] referebat, aliquid fellis tam diutino angore  contracti in regem euomere cogitabat [1778* 1Kb] , tam placidus repente effectus est, ut nichil animo ipsius umquam equabilius esse potuisset. Inde ad singula respondit: Se quidem negare non posse, primo tot acerbitate nuntiorum fuisse permotum; inter ipsa tamen tacitum crebrius cogitasse, simulatis potius quam ueris minarum intentionibus hec erga se agitari; postremo quoque cuncta dilationum obstacula ex superioribus totius triennii actis uel dictis rescisse, nec esse quicquam reliqui, quod merito odio sui factum suspicari deberet: unde si qua ea essent, se penitus animo depulisse, gratie tantum, quam tam clementi magnificentia obtulisset, gratulari, et  quod regii pectoris in hoc et robur constantie et  moderationis medie peruidisset temperamentum satis egregium. Rege his in multam gratiam delinito pluribusque eum compellandi parante, munera imperatoria primum excipi postulauit. Quo facto, reditus indulgentiam e uestigio obsecrauit. Rex ammirans: »Quomodo, inquit, hec tam repentina fieri possit diuulsio? Tanto temporis spatio alterutrum expectati, modo uix uisi, ita abrumpemur ignoti? Nunc interim mutuo semel conspectu potiti, parum quiddam cognitio mentium se utrumque aperuit, iterum uisi iam amplius, tertio tota iam plenitudo notionis uel amicitie [1779 1Kb] firmabitur. Inde domino tuo remittendus, digno eo teque deduceris honore.« His Iohanne assentiente, secundi legati iubentur intromitti, eoque presente munera que deferebant oblata.

 135. Tunc demum utrisque ad hospitia remissis, post aliquantum tempus Iohannes a rege reuocatus, familiaria multa cum eo conseruit. De nostri imperatoris potentia atque prudentia, de robore et copia militum uel exercitus, de gloria et diuitiis, de bellorum * [1780 1Kb] industria et successibus, multaque id generis. Sua econtra iactare, quanto exercitus * robore* omnes* [1781 1Kb] seculi reges excelleret. Ad hec Iohannes pauca respondit* [1782 1Kb] , ut possint qualitercumque regis * animum * mitigare *, tandemque * addit * [1783 1Kb] : »Illud uere fateor, regem me hoc seculo * [1784 1Kb] neminem nosse, qui nostro imperatori terra armis aut equis possit equari.«

136. Rex autem, ira* sedata* [1785 1Kb] aut sopita: »Immerito, inquit, regem tuum celebras.---uerane, an  falsa sint, ille inquit, licet experiri.« Rex autem: »Cetera utrumque approbauerim; unum est, in quo illum non satis prouidum esse constiterit.---Quid, inquit, illud est?---Quod potestatem uirtutis sue non sibi soli retinet, sed passus ubere quemque suorum propria uti potestate, ita ut partes regni sui inter eos diuidat, quasi eos sibi inde fideliores habeat et subiectiores. Quod longe est; exinde enim superbia et rebellio contra eum nutritur atque paratur, ut nunc in genero [1786 1Kb] ipsius actum est, qui filio eius per perfidiam subducto, publicam tirannidem contra eum exercuit, ad hoc ut gentem externam Ungrorum per media queque regnorum suorum  depopulandam transduxerit  .




ANNO DOMINI DCCCCLXXXIII.
ODO DIACONUS AUSCIENSIS.





EPISTOLA ODONIS AD GARCIAM ARCHIEPISCOPUM AUSCIENSEM. De sancte uenantie ecclesia, quam Guillelmus comes Astaracensis dedit Auxitane ecclesie.


 ODO Leuita GARCIAE archipresuli.

Cogis me, o sanctissime pontifex, recens opus exerere; sed quia contra examen auctorum debellare non ualeo, prerogatiuam eorum fando temerare erubesco: horrendum quippe est in manus incidere scilicet uiuentis Dei, qui etiam non solum de nequam operatione, uerum etiam de otioso uerbo, nec non et de praua cogitatione reddituros nos terribiliter rationem iudicaturus est iudex iustus in die iudicii. Cumque ab omnipotenti Deo, sanctisque canonibus tale connubium prohibitum inuenitur, ut non solum facientes, uerum consentientes, puniri iudicentur, et idcirco in epictatium iussionis tue metuo ponere manum, pauens illud quod euangelica horribiliter lectio uoce declarat libera: Quicunque,  inquiens, soluerit de istis mandatis minimis, et sic docuerit hominibus, in regno celorum uocabitur minimus . Dupliciter denique me premit hoc opus, occasio et cautio scelerum, et reprehensio uituperationis ignarum. Quis igitur doctus hoc opusculum, cum in manu sua assumpserit et tali commistione consanguinitatis me notarium repererit, non statim in uoce erumpat, me delubrem clamitans esse sacrilegum, qui audeam aliquid contra Dei licentiam usurpare consilium? Sed aduersus quem inuidia [inuidum] duplex causa me consolatur, quod et tu, qui summus pontifex es, fieri iudex et necessitas Ecclesie totius Aquitanie poposcit, cui Deo iuuante prees matris.

Precipue denique perfecte scio quia post propheticas  et euangelicas atque apostolicas Scripturas, quibus Ecclesia Dei per gratiam eius fundata est, etiam illud intimandum putem, absque dubio, quamuis uniuersis in urbe [pro orbe] catholice diffuse Ecclesie quasi unus thalamus Christi sit; sancta Romana Ecclesia nullis synodicis constitutis ceteris Ecclesiis prelata est, sed euangelica uoce Domini Saluatoris nostri primatum obtinuit: Tu es Petrus, inquiens, et super hanc petram edificabo Ecclesiam meam; et porte inferi non preualebunt aduersus  eam. Et tibi dabo claues regni celorum. Et quodcunque ligaueris super terram, erit ligatum et in celis, et quodcunque solueris super terram, erit solutum et in celis . Et idcirco non dubito quod gratia Dei uice collata tibi sit absuper memorate Ecclesie mirabilis potestas, cui annuente diuina clementia septimus existis iure pontifici felicitatis uite claudendi et reserandi. Superstitiosa res ualde ac exsecrabilis uidetur esse diaconi, imperata a proprio episcopo, ne forte contumax reperiar, et a predicto gradu priuari merear; et dilectioni tue, qui pre ceteris es, iugulari. Nam Deo iuuante omnibus fidelibus, sancte Dei Ecclesie maxime, nostris propinquis uel successoribus patefaciam quod oculi mei uiderunt, et aures mee audierunt.  Lingua mea testimonium perhibere non silebit, quod et si Dominus impleuerit illud, os meum aperiam.

Nuper denique accidit ut Guillelmus filius Arnaldi, comes Astariacensis, uxorem ducere [duceret] consanguineam suam. Cumque hoc archiepiscopus Garcia eum minis urgeret ut hoc scelus minime perpetrare libuisset, et omnino licentiam hoc consensu ei coniungendi denegaret, et a sanctis Patribus talem consanguinitatem tangendi prohibita esse affirmaret, et uideret quia nil proficeret, et predictus comes ei aurem ad audiendum non preberet, rediensque ad semetipsum, et tale accepit a suis consilium. Sciens igitur melius esse naufraganti animo aliquod gubernaculum prebere, quam in gurgitem  desperationis sine remis penitentie relinquere, accersiuitque eum, et prebuit ei tempora ieiuniorum et munera eleemosynarum, sicut scriptum est in subsequendo libellum; insuper accepit ab eo nobile oppidum quod olim ablatum fuerat a peruersis hominibus de ecclesia beate Marie episcopitii Auxiensis, redditoque supramemorato predio cui preest ecclesia sancte uenantie, totam et integram cum omnibus appenditiis suis tam cum parochiis quam et capellis adiacentibus sibi sine  alicuius participatione uel reclamatione, ut ea pleniter possideat, possidendo quecunque uoluerit ex ea ei placet, post mortem suam successoribus suis eam relinquat; chartula ista firma permaneat, quia ueraciter est firmata supra firma, qui est Christus, petra. Si quis contra hanc chartulam inquietare uoluerit et aduersarius eius exstiterit, inprimis in ira Dei incidat, atque omni tempore maledictioni subiaceat, lepra Naaman succumbat, ulceribus Iob dominetur, morte Anania et Saphira moriatur, cum Datan et Abiron in ima tartara demergatur, cum Sodomitis et Gomorrhitis in ignem perpetuum cremetur, et cum Iuda Scariotis, cum diabolo et angelis eius sine fine crucietur. Et quid plura? Omnigena  maledictione repleri mereatur, atque omnibus  uiuentibus exemplum malitie ultionis sue relinquat. Amen.

Hec sunt nomina principum ac ducum qui hanc donationem uiderunt et firmauerunt. Bernardus frater eius. Remundus frater eius. Garcia frater eius. Agganricus, et cognatus eius. Atus Tolosane episcopus. Ludouicus Sauanense. Enardus Montaltense. Arnaldus Ouranense. Arnaldus Moianacense. Bernardus Mauracense. Arnaldus Lomaniacense. Fortas Ballicauense. Guillelmus Galbisanense. Remundus de Furesacco, et fratres eius, cui licet scrutetur opto ut memineris leuitam tuum, sanctissime pontifex.




ANNO DOMINI DCCCCLXXXIII.
BENEDICTUS PAPA uII.





NOTITIA HISTORICA.


Benedictus uII, Romanus ex comitibus Tusculanis, Deodati comitis filius, S. R. E. cardinalis, et episcopus Sutrinus, pulso Francone seu Bonifacio uII, sancte sedis inuasore, propinquorum opera, legitimis comitiis, renuntiatus est summus pontifex Kalendis Iunii, anno nostre salutis 975. Hic statim atque electus est pontifex, animum ad componendum Ecclesie statum, moresque ecclesiasticorum, temporum iniquitate mire corruptos, conuertit; celebrata in hunc finem synodo Romana, in qua etiam Arnulphum episcopum Remensem, seditione quorumdam sua sede pulsum, in integrum restituit.

Tum ad reparanda templa ac monasteria conuersus, plurima horum uel a solo refecit, uel recens excitata fundauit dotauitque. Inter que monasterium sancte Crucis in Hierusalem cum basilica uetustate collapsa  ex integro restituit.

Sergium Damascenum episcopum a Sarracenis eiectum Rome benigno clementie sinu excepit, eique ecclesiam Sancti Alexii incolendam tradidit: in qua ipse monachos exsules collegit, et obseruantia monastica restituta, ubi annos quatuor illic degisset, sancto fine quieuit: ad cuius sepulcrum in eadem ecclesia nobilis inscriptio uersibus incisa etiamnum uisitur, que incipit:

Sergius hic recubat metropolita sepultus,
Qui quondam fuerat Damasci tempore longo,
Numine perductus ad sacra limina Petri.
Temporibus pii Benedicti presulis almi, etc.
Recepit etiam Benedictus Lambertum episcopum Cracouiensem Romam legatum a Miecislao Polonie principe, ut Romanum pontificem certiorem redderet de felici propagatione Christiane fidei in suo principatu, utque regium diadema sibi mitteret, ac regem Polonorum se, et posteros suos esse iuberet. Lambertus, re infecta, Roma discessit, uel quod de morte Miecislai nuntiatum esset, uel quod differre ad feliciora tempora eam rem Romanus pontifex diuino moneretur oraculo.

Initio pontificatus Benedicti uII, Heraldus rex Danorum, qui populo sibi subdito primus Christianam fidem indixerat, et ecclesiis totum fere Septentrionem repleuerat, obiit uulneratus a filio, et a suis, qui Christum antea abdicauerant. Quo tempore etiam S. Eduardus, Anglie rex, insidiis scelerate nouerce occisus memoratur.

Anno Christi 983, Otho II imperator decimo imperii sui anno, octauo Idus Nouembris, tristi animi egrotatione Rome decessit e uita, sepultus in uestibulo B. Petri, quod Paradisum uocant, labroque porphyretico tectus. Dictus Sanguinarius, quod clarissimos Romanorum ad conuiuium uocatos, in ipsa epulorum letitia paulo ante mortem occidi iusserit. Quo exstincto, cum de creando nouo imperatore consultatio haberetur, et alii Othonem III secundi filium; alii uero Henricum Bauarie ducem, Othonis Magni ex fratre nepotem exposcerent, instarentque Itali ut Crescentio Nomentano uiro clarissimo res committeretur, prorumpentes in medium Germani, atque arma attollentes, Othonem III acclamarunt. Instabat tum Benedictus pontifex uir optimus, et tranquillitatis amans, unumquemque rogando, ut in legendo imperatore reipublice Christiane, que tum maxime perito et solerti gubernatore indigebat, positis seditionum studiis consulerent. Tandem, ne tumultus aliquis oriretur, Germanorum sententiam uti equam, et legibus conformem approbat, atque Othonem III Augustum Cesarem dictum confirmat.

Regnante eodem Benedicto, e uiuis pariter quinquennio ante Othonem II sublatus est imperator Grecorum  Tzimisces, uir militari gloria, multisque uictoriis clarus, qui primus omnium nummos imagine Christi signari hac inscriptione iussit iehsu Christus Rex regum: placuit exemplum posteris, Christique regnum in reges assertum, cuius nutu ponuntur imperia et euertuntur. Periit autum Tzimisces ueneno tabifico, quod Basilius eunuchus prebuerat, ueritus ne administratione quarumdam urbium deiiceretur. Successerunt in imperio Basilius II, Constantinus IX; imperarunt una annos 49, menses 4.

Anno uero 984, quarto Idus Iulii moritur et ipse Benedictus, postquam Ecclesie clauum annis nouem, mensibus duobus gubernasset, piis operibus plenus. Eius corpus ad sanctam Crucem in Hierusalem translatum, ibidem honorifice tumulatum est, cum epitaphio, quod recitat uictorellus in additionibus ad Ciaconium.





BENEDICTI PAPAE uII EPISTOLAE ET PRIuILEGIA.



I. BENEDICTI PAPAE uII EPISTOLA AD GALLOS ET GERMANOS. . Laureacensem, hoc est Patauiensem, ecclesiam metropolitanam esse decernit: huius et Salisburgensis limites constituit: Pilgrimo Lauriacensi archiepiscopo uices apostolicas delegat.
[Mansi Conc. tom. XIX, col. 52.]


Dilectissimis nobis in Christo filiis, HRODEBERTO, sancte Moguntine Ecclesie, et DIOTRICO, sancte Treuerensis Ecclesie; atque ADALBERTO sancte Magdeburgensis Ecclesie; parique modo GEREONI sancte Coloniensis Ecclesie; atque FRIDERICO sancte Iuuanensis Ecclesie; sed et ADALDAGO sancte Bremensis  Ecclesie, archiepiscopis. Pariterque domino OTTONI gloriosissimo imperatori Augusto, atque nepoti suo HENRICO precellentissimo duci Bawariorum, ceterisque comitibus Gallie atque Germanie, BENEDICTUS diuina gratia preditus  apostolice sedis pontifex, seruus autem seruorum Dei, in Domino salutem.

Oportet iustis supplicationum petitionibus nos semper faciles et humiles exhibere: et precipue cum fraternis religiosorum consacerdotum precibus sollicitamur, qui passim ab omni mundi termino tenorem et regulam, atque proprii officii uigorem ab hac uniuersali sancta Romana Ecclesia, eiusque sortiuntur ministro, uicario scilicet beati Petri principis apostolorum: cuius quamuis indigni, eiusdem  tamen gratia et dono, potestati successimus et ordini, cui uoce Dominica dicitur: Tu es Petrus, et super hanc petram edificabo Ecclesiam meam. Quapropter dignum estimauimus assensum prebere congruis postulationibus reuerendissimi archiepiscopi, quas per probabiles personas nobis intimauit, responsalium suorum duorum presbyterorum, quatenus sibi pallium et metropolitanum honorem cathedre sue, sancte Lauriacensi Ecclesie restitueremus, confinio Ungrorum adiacenti: quod omnino nos eidem Ecclesie debere testantur antiquissima secum apportata priuilegiorum testimonia. In quibus enim continebatur quod  etate pontificatus beati Symmachi huius alme sedis apostolici presulis, prefata sancta Lauriacensis habetur Ecclesia metropolis: et in quantum tam exinde quam etiam de passionibus beatorum martyrum, qui illic plures in tempore persecutionis pro fide Christi uariis sunt tormentis multati, colligere possumus, ex omnibus ecclesiarum diecesibus Pannonie, hec antiquitate, et archiepiscopii dignitate esse primitiua creditur: que iam multis retroactis temporibus ex uicinorum frequenti populatione barbarorum deserta et in solitudinem redacta, nullum Christiane professionis habitatorem meminit, usquedum inuictissimus Augustus, et pater gratie, genitor quippe pii imperatoris nostri, quem adhuc superesse et diu dominari mundus exoptat, bellico  tropeo eorum uires retundit. Nunc autem, quamobrem uotis exsultantibus in laudem omnipotentis Dei erumpimus, non solum sepe dicta sancta Lauriacensis Ecclesia, hostium cessante terrore, cum accolis suis pace et tranquillitate potitur; uerum etiam ipsi dudum inimici, illum quem persecuti sunt more gentili, iamiam Christum baptizati profitentur, et sacerdotes modo habere desiderant, ac prout scire rudes poterunt, uenerantur; et ecclesias quasdam in sua terra, quas patres incendio dederunt, posteri restaurare uidentur. Hac ergo suadente ratione: quod prenominati sancte Lauriacensis Ecclesie archiepiscopi postulatio, antiqua apostolica auctoritate commendatur; et preterea quod cum iustum esset, pariter etiam utile uisum est, ut ad fructificandas  Deo gentes ex nouitiis cultoribus fidei Ungrorum atque Marauorum, siue etiam aliis multis prouinciis Sclauorum sue parochie finitimis, illic ordinatis episcopis secundum quod antiquitus depositi [forte, dispositi. HARD.] erant, eis hunc constitueremus archiepiscopum. Quoniam autem Salisburgensis Ecclesia metropolis abusa est subiectione sancte Lauriacensis Ecclesie, pontifici oblitterata et attenuata sua dignitate ex deuastatione barbarorum, quam propterea perceptis apostolicis priuilegiis nequaquam patimur priuari: cum et priora sint Salzburgensibus, et ideo auctoritatiua uel auctorabiliora. Que conditio  testimonii etiam apud secularia uiget et preualet. Nos uero in huiusmodi constitutionibus omnem calumniam atque contentionis occasionem, Domino adiuuante, facile propulsamus, ambabus parochiis ab inuicem certis limitibus sequestratis, et tamen apostolicis sanctionibus ubique stabilitis, quas nostrum est semper defendere et secundum euangelicam sententiam nichil ex eis soluere, sed adimplere. Unde ergo auctoritate et potestate B. Petri principis apostolorum, atque exemplo beatorum pontificum scilicet predecessorum nostrorum, eamdem sanctam Laureacensem Ecclesiam, eiusque rectores iam archiepiscopos, amodo perpetim ab omni Salzburgensis Ecclesie eiusque presulum subiectione ac ditione absoluimus, et honore metropolitano sublimamus.  Et sicut modernis temporibus sancte memorie Agapetus papa terminos eorumdem parochiarum ab inuicem distinxit, sic et ipsi definimus: ita quoque ut sancta Salzburgensis Ecclesia superioris Pannonie episcopos habeat suffraganeos, quibus usque huc sui pontifices preesse uidebantur, cum tanta talique diecesi, quali hactenus in inferiori usi sunt Pannonia; sancta autem Laureacensis ecclesia in inferioris Pannonie atque Mesie regiones, quarum prouincie sunt Bawaria atque Marauia, in quibus septem episcoporum parochie antiquis temporibus continebantur, suique antistites archiepiscopalem deinceps habeant potestatem, cum tanta talique diecesi, quali hactenus in superiori usi sunt Pannonia. Quibus utique in superni [f. insuper]  preceptis iniungimus, ut iuxta beati Gregorii decretum, Anglorum archiepiscopis directum, alter illorum qui prior sit in ordinatione tempore, et quoad uiuat, prioratum teneat et in ordine. Penitus enim determinatis utriusque Ecclesie diecesibus, omnique exclusa altercandi occasione, canonica sub districtione interdicimus ut neuter earumdem Ecclesiarum archiepiscopus inuadere alterius parochiam presumat, uel quibuscunque iurgiis aut disceptationibus super definitis a nobis modo rebus alter alterum sollicitare audeat. His igitur sedatis, uenerabilem confratrem nostrum Pilgrimum archiepiscopum, canonicis litteris munitum, sedi sancte Laureacensis Ecclesie inthronizauimus, palliumque ei secundum antiquum eiusdem Ecclesie usum direximus:  atque in prouinciis Bawarie, regionum quoque inferioris Pannonie siue Mesie, et in contiguis sibi Sclauorum nationibus circumquaque manentium, nostram apostolicam auctoritatem et uicem exercere committimus atque delegamus: quatenus illic, more antecessorum suorum sancte Laureacensi Ecclesie archiepiscoporum, habeat potestatem presbyteros et episcopos ordinare atque constituere, et ex predictis gentibus sua sancta predicatione parare Domino plebem perfectam.



II. BENEDICTI PAPAE uII BULLA PRO TREuIRENSIS ARCHIEPISCOPATUS IURIBUS.  Theodorico archiepiscopo Treuirensi eiusque successoribus cellam Quatuor Coronatorum condonat.
[Mansi, ubi supra, col. 57.]


BENEDICTUS episcopus, seruus seruorum Dei, karissimis nobis in Christo fratribus uniuersis episcopis, ac totius dignitatis et ordinis catholicis uiris, presentibus scilicet et futuris, perpetuam salutem.

Quia licet indigni, etc. Unde omnium tam presentium quam futurorum sanctitatem et industriam nosse uolumus de sancta fratris nostri Theodorici  sancte Treuerensis Ecclesie archiepiscopi primatisque, nostra predecessorumque nostrorum ab exordio Christianitatis per beatum Petrum constitutione, totius Gallie et Germanie in eumdem apostolorum principem deuotione, qui in sua sede Ecclesiam Christi gloriosius gubernando multa monasteria, que usque ad sua tempora manserunt deserta restaurando, beatorumque apostolorum limina ceteris sepius, nullo longioris uite periculo seu labore territus, liberalissime uisitando, nobis ad hoc usque complacuit, quod eidem sueque Ecclesie possidenda in perpetuum aliqua conferre iustum duceremus. Quapropter notum sit omnibus nos cum auctoritate B. Petri apostolorum principis, gratuitoque sacerdotum clericorumque totiusque Romane  plebis assensu, eidem S. Treuerensi Ecclesie cellam Quatuor Coronatorum condonasse in perpetuum possidendam, cum omnibus appenditiis suis, aquis scilicet aquarumque decursibus, pratis, pascuis, uineis, siluis, cultis et incultis, curtibus et mansionibus. Que omnia eidem fratri nostro Theoderico S. Treuerensis Ecclesie archiepiscopo uicarioque nostro carissimo in partibus totius Gallie et Germanie, ac per eum cunctis successoribus, in perpetuum possidenda, tenenda ac ordinanda per huius nostre apostolice preceptionis seriem tribuimus, quecunque eadem cella ex diuersis donationibus fidelium authentice secundum legem Romanam possidet uel iure possidere debet, data uidelicet et usque in finem seculi quoquo pacto danda, seu per  uiolentiam inimicorum eidem celle ablata, seu per incuriam commanentium in eadem cella perdita ex integro et ad integrum eidem fratri nostro Theoderico S. Treuerensis Ecclesie archiepiscopo dignissimoque nostro uicario in partibus totius Gallie et Germanie, uniuersisque successoribus suis per eum a presenti indictione III, beati Petri apostolorum principis nostraque permittimus auctoritate. Contra quam si quis agere presumpserit, et quod iuste et canonice a nobis decretum est, in aliquo infringere tentauerit, sciat se ex Omnipotentis et predicti beatissimi apostolorum principis, omniumque sanctorum, ac deinde nostra auctoritate damnandum, etc.

Scriptum per manum Stephani notarii regionarii  sancte sedis apostolice in mense Ianuario, indict. III. Bene ualete.

Data Xu Kal. Februarii per manum Widonis episcopi et bibliothecarii sancte sedis apostolice, anno, Deo propitio, pontificatus domni Benedicti septimi pape primo, imperante domno piissimo principe augusto Ottone a Deo coronato magno imperatore, anno uIII, indict. III.



III. BENEDICTI PAPAE uII BULLA PRO MONASTERIO S. BENEDICTI TREuIRENSI.  Monachi S. Benedicti reintroducuntur in monasterium S. Martini Treueris.
[Hontheim, Hist. Treuir. I, 316.]

 In nomine sancte et indiuidue Trinitatis, BENEDICTUS episcopus, seruus seruorum Dei, karissimis nobis in Christo fratribus, uniuersis episcopis ac totius dignitatis et ordinis catholicis uiris, presentibus scilicet et futuris, perpetuam salutem.

Quia licet indigni, diuine tamen dignationis gratia disponente, B. Petri apostolorum principis sacratissimam sedem pastoraleque in curam Dominici gregis ministerium suscepimus, necessarium nobis salubreque perspicimus omnium ecclesiarum diligentissimam sollicitudinem instanter habere, quatenus nostra procurante diligentia in sancte religionis augmento pacem, quietem atque defensionem aduersus omnium machinationes nostra auctoritate  finetenus possideant. Unde omnium, tam presentium quam futurorum, nosse uolumus sanctitatem et industriam quod Theodorico dilectissimo fratre nostro sancte Treuirensis Ecclesie archiepiscopo ueniente Romam causa orationis ad beatorum apostolorum limina, eodem narrante comperimus quoddam monasterium, ubi S. Magnerius corpore requiescit, sue sedis, sicut religione ita quibusdam possessionibus, usque in sua tempora ab inimicis Dei fuisse destitutum; quod possessionibus prioribus necessariisque omnibus renouans, ac renouatum sue suorumque conprouincialium episcoporum excommunicatione confirmans, quo sancte religionis status maior firmiorque fieret, in eodem monachos, ut prius Deo famulantes collocauit, preficiens eidem  loco abbatem Engelbertum, cuius diligentia non solum locus possit in melius reparari, uerum religio in dies felicius perfectiusque augmentaretur. Unde quia in eodem loco laudabilis probatur monachica conuersatio, ne id quod uenerabilis frater noster cepiscopus Theodoricus causa sancte religionis sueque salutis restaurauit, per aliquam sibi succedentium  archiepiscoporum seu per ancuius terreni potestatem dominii possit destrui, per huius apostolici nostri priuilegii atque sancte Romane synodi ualidissimam constitutionem placuit statuere decretum, quatenus idem abbas cunctique eius successores in monachica conuersatione inibi Deo militaturi priuilegium infularum ad uicem episcopi, quod ex traditione S. Magnerici, ut in ipsius uita legitur, abbatibus constat institutum, perpetuo obtineant; et eumdem locum cum omnibus illic pertinentibus, uidelicet ecclesiis, uillis cunctisque appenditiis, absque ullius contradictione seu inquietudine cum omni pace possideant. Eo uero ex hac decedente uita, quatenus monasterio ex eadem congregatione abbas iuxta regularia S. Benedicti monita constituatur,  placuit nostre apostolice sanctionis ponere decretum. Quod si ex eadem congregatione, quod absit, persona conueniens monachicis institutis minime reperitur, cum consensu archiepiscopi ex eadem diecesi abbas monasterio proficiatur. Contra hanc ergo apostolorum constitutionem, quam abbati monasterioque statuimus, si quis hominum quolibet modo agere presumpserit, et quod iuste et canonice a nobis in plena synodo decretum est, in aliquo modo infringere tentauerit, sciat se Dei omnipotentis et predicti B. Petri apostolorum principis omniumque sanctorum, ac deinde nostra auctoritate damnatum et anathematizatum, atque diuine ire iaculo perpetualiter confossum, cum omnibus impiis eterno supplicio deputatum. Qui uero hoc ipsum nostrum  priuilegium obseruare, custodire, adimplere fideliter studuerit, benedictionis gratiam et misericordie plenitudinem in celestibus castris inter electorum numerum efficaciter a Domino consequi mereatur. Scriptum per manus Stephani notarii et regionarii, et scriniarii sancte sedis apostolice in mense Ianuario, indict. III. Bene ualete.

Data Xu Kalend. Februarii per manum Widonis episcopi et bibliothecarii sancte sedis apostolice. Anno, Deo propitio, pontificatus domini Benedicti sanctissimi pape, imperante domino piissimo semper Augusto Ottone a Deo coronato magno imperatore anno uII, indictione III  .



Iu. BENEDICTI PAPAE uII PRIuILEGIUM PRO ECCLESIA TREuIRENSI.  Confirmat archiepiscopo et ecclesie Treuirensi ius legationis pontificie, priuilegia equitandi cum nacco et cruce, etc.
[Hontheim ubi supra, pag. 312.]


BENEDICTUS episcopus, seruus seruorum Dei, karissimis  nobis in Christo fratribus, uniuersis episcopis ac totius dignitatis et ordinis catholicis uiris, presentibus scilicet et futuris, perpetuam salutem.

Quia licet indigni, diuine tamen dignationis gratia disponente, beati Petri apostolorum principis sacratissimam sedem, uniuersaleque in toto orbe terrarum magisterium suscepimus, necesse est, omnium ecclesiarum ut diligentissimam sollicitudinem ita instanter habeamus, ne iura eorum auctoritate eiusdem apostolorum principis, ceterorumque sibi subsequentium uenerabilium Patrum, inuiolabiliter statuta et confirmata, nostro imminuantur et pereant tempore, sed potius recorroborata decenter augeantur atque proficiant. Ideoque omnium uestrum nosse uolumus sanctitatem et industriam, quod Theodorico  fratre nostro dilectissimo, S. Treuirensis Ecclesie archiepiscopo, ueniente Romam, oratum ad sanctorum apostolorum limina audiuimus, sicut etiam pridem audiendo imo et legendo compertum habuimus, eamdem ipsam pre ceteris Galliarum Ecclesiis Christiane religionis exordium, catholiceque fidei prima rudimenta percepisse per sanctissimorum uirorum Eucarii, ualerii, Materni et ceterorum, euangelicam doctrinam, quos tempore suo predictus Petrus apostolus ordinauit et instruxit, nec non illuc ad predicandum direxit. Unde totius ordinis nostre sedis apostolice consultu, gratuitoque assensu, iura priuilegiorum, que a sancta Romana matre Ecclesia prefatis sanctis eorumque reliquis successoribus, id est. Agritio, Maximino, Paulino, Seuero, almificis et apostolicis  uiris a primordio, et usque nunc authentice concessa sunt, queque etiam ipsius ciuitatis excidio, incendio, quoue casu consumpta approbantur, eidem sancte Treuirensi Ecclesie, predictoque fratri nostro Theodorico, et per eum cunctis successoribus suis reconfirmare, recorroborare, et omni modo restituere dignum duximus; per huius nostri apostolici priuilegii ualidissimam constitutionem decernentes, ut quandocunque a nostra principali et apostolica sede episcopus, presbyter, diaconus, uel subdiaconus, siue quilibet ordinarius legatus, pro ecclesiastice utilitatis causa, seu pro agenda synodo in Galliam,  Germaniamue destinatus fuerit  , Treuirensis presul post eumdem apostolicum legatum, primum inter alios pontifices locum obtineat, et si missus Romane Ecclesie defuerit, similiter post imperatorem siue regem sedendi, sententiam edicendi, et synodale iudicium canonice promulgandi  primatum habeat, utpote in illis partibus uicarius nostre sedis apostolice merito constitutus. Neque etiam dignum est ut illius Ecclesie presul aliquo tempore ceteris non habeatur prelatus, cuius honor in illis partibus sub ipso apostolorum principe exstitit primitiuus. Et quia eiusdem Ecclesie archipresulem, beatum Eucarium uidelicet, a B. Petro apostolorum principe nouimus ordinatum, sicut et beatum Apollinarem Rauenne ciuitatis, placuit nobis eidem fratri nostro  Theodorico S. Treuirensis Ecclesie archiepiscopo, cunctisque per eum successoribus suis permittere, quatenus, sicut in unius beati Petri scilicet apostoli ordinatione, benedictione, directione, gentibus ad predicandum Christi Euangelium, ambarum ciuitatum predicatores equales exstiterant, ut missarum solemniis celebrandis, et  equitando cum nacco per stationes, et in omni honore equales existant; crux ante eumdem, sicut et ante Rauennatem archipresulem, ubi ubi geratur  . Cardinales quoque presbyteri, fratre nostro Theodorico archiepiscopo missam celebrante, dalmaticis, et diaconi una cum presbyteris  schandaliis utantur; hebdomadariis quoque presbyteris ad sanctum Petrum missam celebrantibus sue dilectionis intuitu dalmaticis uti  permittimus. Pari namque modo sancimus, omnes in parochiis eius degentes, siue ordinationem et promotionem cuiuslibet ecclesiastici gradus a pontifice ipsius percipientes, eidem ipsi matrici Ecclesie episcopoque illius debere canonice placere, obsequi et iure obedire; siquidem decreto beati Clementis pape super hoc ita cautum uideatur: »Si uobis episcopis non obedierint omnes presbyteri, diaconi, subdiaconi ac clerici cuncti, omnesque principes, tam maioris quam inferioris ordinis, atque reliqui populi, tribus et lingue non obtemperarint, a liminibus sancte Dei Ecclesie alieni erunt, dicente Domino:  Qui uos audit, me audit; et qui uos spernit, me spernit.« Inter hec quoque omnia que ad sepedictam Treuirensem Ecclesiam intra et extra ciuitatem pertinere uidentur, id est ecclesias cum uniuersis rebus sibi attinentibus, seu monasteria, tam monachorum quam uirginum, que ex preceptis siue scriptis regum seu imperatorum, siue eorumdem fundatorum auctoritate ad se pertinent et pertinere debent, et quidquid omnino illa ipsa ecclesia ubi ubi et quoquo merito possidet et possidere debet, generaliter et specialiter concedimus et reconfirmamus prefato Theodorico fratri et cepiscopo nostro suisque successoribus, ad perpetuam sancte Treuirensis Ecclesie dominationem atque ditionem, per huius nostre apostolice preceptionis seriem, a presenti tertia indictione  et usque in finem seculi ualituram. Contra quam si quis hominum quolibet modo agere presumpserit, et quod iuste et canonice a nobis decretum est, in aliquo infringere tentauerit, sciat se ex omnipotentis Dei et predicti beatissimi apostolorum principis, omniumque sanctorum, ac deinde nostra auctoritate damnandum et anathematizandum, et cum omnibus impiis eterno supplicio deputandum. Qui uero hoc ipsum nostrum priuilegium obseruare, custodire, adimplere fideliter studuerit, benedictionis gratiam et misericordie plenitudinem in celestibus castris inter electorum numerum efficaciter a Domino Deo consequi mereatur.

Scriptum per manum Stephani notarii et regionarii et scriniarii sancte sedis apostolice, in mense  Ianuario, indict. suprascripta III. Bene ualete.

Datum Xu. Kal. Februarii per manum Widonis episcopi et bibliothecarii sancte sedis apostolice. Anno, Deo propitio, pontificatus Domini nostri Benedicti sanctissimi uII pape primo, imperante domino piissimo patre patrie augusto Ottone a Deo coronato magno Imp. anno uII, indictione III.



u. BENEDICTI PAPAE uII EPISTOLA AD THEODORICUM ARCHIEPISCOPUM TREuIRENSEM. 
[Apud Acherium, Spicil. II. 504.]

BENEDICTUS episcopus, seruus seruorum Dei, ELDRADO religioso abbati S. uizeliacensis cenobii, omnique congregationi eiusdem monasterii in perpetuum.

 Quoties illa tribui a nobis optantur, que rationi incunctanter conueniunt, animo nos debet libenti concedere, et petentium desideriis congruum impertiri suffragium. Atque ideo quia postulasti a nobis quatenus priuilegium sedis apostolice monasterio uizeliaco, cui preesse dignosceris, quod constat olim a Gerardo nobilissimo et Christianissimo uiro, necnon et Berta uxore eius, in honore Domini et Saluatoris nostri Iesu Christi et ueneratione beatissime semper uirginis Marie genitricis eiusdem Domini nostri Iesu Christi constructum; in regno scilicet Burgundie, in pago Aualensi, quodque a prefatis fundatoribus beato Petro apostolorum principi pia deuotione et testamenti pagina collatum est, facere deberemus: inclinati precibus tuis libenter  fieri decreuimus. Unde et constituimus et apostolica auctoritate censemus, atque per hoc nostrum apostolicum priuilegium confirmamus, ut nullus rex aut pontifex, uel abbas aut comes, uel qualiscunque magna uel parua persona, auaritie cupiditate correptus aut diabolica suggestione deceptus, audeat uel presumat contra tuum honorem, o uenerabilis Wido abba, qualicunque modo insurgere in tua uita aut de tuo honore tibi molestias inferre, uel de omnibus rebus monasterii que tibi tuisque predecessoribus a nobis nostrisque antecessoribus per paginam priuilegii concessa atque firmata sunt, aliquas inuasiones uel rapinas siue uiolentias inferre, si non uult, auctoritate Dei et sancti Petri et nostra apostolica excommunicatione, a corpore et sanguine  Domini Iesu Christi et ab ingressu ecclesie disiunctum esse. Hoc quoque capitulo presenti subiungimus, ut locum auaritie secludamus, nullum de regibus, nullum de episcopis uel sacerdotibus, uel de quibuscunque fidelibus, per se, suppositamue personam, de ordinatione eiusdem abbatis, uel clericorum, aut presbyterorum, uel de largitione chrismatis, aut consecratione basilice, uel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid, dare presumere, ne hac occasione, ea que a fidelibus pio loco offeruntur, consumantur. Neque episcopus ciuitatis ipsius parochie nisi ab abbate ipsius monasterii inuitatus, ibidem publicas missas agat, neque  stationes in eodem cenobio indicat, ne seruorum Dei quies quoquomodo populari conuentu perturbari ualeat, neque paratas, aut mansionaticos exinde presumat exigere. Susceptionem autem fidelium et religiosorum uirorum atque beneficentiam, quam iubet Apostolus cunctis exhibendam pro possibilitate loci et facultatum, non modo ibidem fieri [non] denegamus, uerum etiam suademus: sed et modus in numero congregationis adeo conseruetur, ut nec pluralitas penuriam, nec paucitas inhabitantium destitutionem loci inducere ualeat. De cetero notum fieri uolumus quia deuenerunt ad nos deprecatorie littere Gerardi episcopi Augustodunensis Ecclesie, pro decimis quatuor ecclesiarum, sancti uidelicet ` Petri, et sancti Christophori, sanctique Germani, necnon sancti Leodegarii, quas ipse predictus abbas ab eodem episcopo impetrauerat, sicuti antecessores eius ab episcopis ipsius sedis per succedentia tempora ordinatis fecisse noscuntur, ut sub confirmatione nostri priuilegii corroboraremus, quod et fecimus, excommunicantes, ut nullus Augustodunensis Ecclesie episcopus aliquam calumniam abbati eiusdem loci siue monachis de ipsis inferat ecclesiis, siue de decimis, tam ipse quam aliqua emissa persona ualeat minuere aut in aliam transferre parochiam. Si quis uero regum, episcoporum, sacerdotum, abbatum, iudicum, comitum, aut secularium personarum, contra hanc nostre institutionis paginam uenire tentauerit, percussus apostolico anathemate,  potestatis honorisue qui dignitate careat, reumque se coram diuino iudicio cognoscat, et nisi ea que a se male acta sunt deleuerit, a sacratissimo corpore Domini nostri Iesu Christi alienus fiat, atque eterno examini districte ultionis subiaceat. Cunctis autem eidem loco iuxta seruantibus sit pax Domini nostri Iesu Christi, quatenus et hic fructum bone actionis recipiant, et apud districtum Iudicem premia eterne pacis inueniant.

Scriptum per manum Bonifacii notarii regionarii atque scriniarii sancte Romane Ecclesie. Datum II Idus, mense Decembrio, per manum Ioannis episcopi, Deo propitio, imperante domno piissimo Augusto Ottone a Deo coronato magno imperatore anno uIII, in mense Decembrio et indictione Iu.



uII. BENEDICTI uII PAPAE BULLA PRO ECCLESIA SS. APOLLINII ET URSICINI CANOSSANA.  Fundationem ecclesie sancti Apollonii et institutionem duodecim canonicorum, ibi factam ab Adelberto comite in castello Canusino confirmat ad petitionem Teudaldi comitis, eius filii.
[Murator., Antiq. Ital. u, 207.]


BENEDICTUS episcopus, seruus seruorum Dei.

Omnibus sancte Dei Ecclesie fidelibus pateat qualiter Teudaldus comes, filius Adelberti iam comitis, limina apostolorum digna deuotione uisitans, ex parte sui patris huiusmodi a nostra apostolica auctoritate  petiit, ut ecclesiam in honorem sanctorum confessorum Dei, Apollonii uidelicet, Ursicini, atque Rusticiani, martyrum quoque Mauricii, Alexandri et uictoris consecratam, quam ipso Adelbertus in suis propriis rebus, uidelicet in rupe que Canuxia uocatur, ab imis fundamentis construxerat, et ad diuinum cultum uaria specie dedicauerat, eidemque Deo et sanctis obtulit proprietario iure omnis territorii siue predii sui decimam ad usum fruendi duodecim canonicorum, qui ibidem pro futuris temporibus ab ipso, seu a filiis suis, nepotibus ac pronepotibus suis ordinati fuerint, apostolica nostri priuilegii auctoritate confirmare ac roborare dignaremur. Cuius igitur deuote petitioni annuentes, et bono uoto et  condigno sincerum assensum prebentes, apostolica hoc priuilegium auctoritate fulcitum ei fieri decreuimus, et quatenus secundum petitionem eiusdem Teudaldi comitis suique patris institutionem et donationem iam dicta ecclesia a nobis corroborata modis omnibus persistat. . . . . . . . . . .


Reliqua desiderantur.

Scriptum per manum Stephani notarii sacri scrinei sancte Romane Ecclesie. . . . . Indictione quarta.

Datum Iu Kalendas Ianuarii per manus Guidonis episcopi et bibliothecarii sancte sedis apostolice, anno pontificatus domni Benedicti sanctissimi uII pape secundo, imperii uero domni Ottonis Tertio.



uIII. BENEDICTI PAPAE uII PRIuILEGIUM PRO MONASTERIO S. PANTALEONIS.  Monasterii S. Pantaleonis Coloniensis possessiones et priuilegia confirmat: »Ob amorem imperatoris et petitionem imperatricis, nec non et propter iocunditatem Guarini archiepiscopi,« permittit ut Christianus abbas dalmatica et sandaliis utatur.
[Wurtwein, Subsidia diplomatica, Heidelberge 1781, 8o Iu, 29]


Conuenit apostolico moderamini, etc. Reliqua uide apud laudatum auctorem.



IX. BENEDICTI PAPAE uII PRIuILEGIUM PRO MONASTERIO CASINENSI. 
[Gattula, Hist. Casin., p. 840.]


BENEDICTUS episcopus, seruus seruorum Dei, carissimo in Domino Iesu Christo filio ATIGERNO uenerabili et religioso abbati sacratissimi monasterii beati Benedicti confessoris Christi, siti in Monte Casino, et per te in eodem uenerabili monasterio, uel cuncte eius congregationi in perpetuum.

Quoniam semper sunt concedenda que rationabilibus congruunt desideriis, oportet ut deuotio in me petitoris humiliter acquisita in priuilegiis concedendis minime denegetur a nostra clementia. Legitur quia petistis a nobis quatenus monasterium beati Benedicti confessoris Iesu Christi situm in iam dicto Monte Casino, atque monasterium beate  Scholastice, seu et monasterium Domini Saluatoris sub prefato monte consecrati, necnon et quatuor monasteria puellarum, unum sancte Marie in loco qui Plumbariola uocatur, aliud eiusdem sancte Marie in loco qui Cingla dicitur, et monasterium sancte Sophie, constructum infra ciuitatem Beneuentanam, item et monasterium sancte Marie in ciuitate Cosentia consecratum, et simul etiam monasterium sancti Benedicti infra ciuitatem Capuanam, preterea et monasterium puellarum, quod uocatur sancti Ioannis in ciuitate iam dicta Capuana consecratum, et simul etiam ecclesie per singula loca constructe, predictis monasteriis pertinentes, priuilegiis apostolice sedis infulis decorentur, ut  sub iurisdictione sancte, cui Deo auctore deseruimus ecclesie constitute, nullius ecclesie cuiuslibet episcoporum ditionibus commoueatur, uel submittatur. Pro qua re piis desideriis fauentes, ac nostra auctoritate, id quod exposcitur petitioni mancipamus; et ideo omnem cuiuslibet ecclesie episcopum in prefata uenerabilia loca, quamcunque ditionem habere omnino prohibemus, preter sedem nostram apostolicam habentes respectum, amodo et deinceps omissa uidelicet omni nouitate et uiolentia in eadem monasteria prohibemus, ita ut, nisi quis ab abbate monasterii fuerit inuitatus, neque ad consecrandam ecclesiam, uel sacerdotem de prefatis monasteriis, siue in omnibus cellis ibidem pertinentibus presumat ingredi, nec missarum ibidem solemnitatem  quispiam episcopus presumat omnimodo inibi celebrare.

Ad consecrandas autem ecclesias in suprascriptis monasteriis, uel cellis, quemcunque episcoporum inuitare uoluerit ipse abbas, sine cuiuslibet impedimento concedimus potestatem, ut profecto iuxta id, quod subiectis apostolicis priuilegiis consistunt inconcussa donanda permaneant. Sed, et constituentes una dum sacerdotali nostro collegio per hoc nostrum apostolicum priuilegium omnia loca, que aliquando possidere ipsa uenerabilia monasteria, uel que nunc eis, aut postea a fidelibus hominibus fuerint concessa per diuersa territoria, nulli castaldeo, aut episcopis, non magno uel paruo homini per quodlibet ingenium, aut argumentum liceat,  quomodocunque, easdem inuadere possessiones, uel censum tollere, aut affligere monachos, uel seruos, sed magis ad laudem Christi, et eternam memoriam largitorum perpetuo tempore maneant intacta ab omnibus, et deseruiant solummodo sancte matri Romane Ecclesie, et nullus presul audeat amodo in ipsis monachis subiectis sancte nostre Ecclesie quamcunque ingerere excommunicationem, sed liceat ita peragere deificos cursus sicuti a beato Benedicto per illius regulam habent in mandatis; atque constituimus ut quispiam presul non presumat segregare ab ecclesiis, et dictis monasteriis pertinentibus populum ibidem percurrentem ad audiendum uerbum Dei, et confitentem delicta sua, tam in urbibus, quam extra urbes, sed canonice  ingrediatur ibidem, et egrediatur deuotus populus, et ecclesie uestris ditionibus subdite omnibus pateant. Sed quoniam pastoralis propterea nobis a Deo cura commissa est, ut uigiles in omnibus existere mereamur, ne, quod absit, Dominice oues luporum morsibus lanientur. Qua de re omnibus uenerabilibus episcopis, presbyteris, abbatibus, diaconibus, ducibus, tribunis, castaldis, actoribus, uel cunctis Deum timentibus nostre apostolice auctoritatis sub obtestatione beati Petri principis apostolorum precipimus, atque iubemus, qui ligandi soluendique peccata hominum in celo, ac terra, et  Domino Deo nostro potestatem percepit, cuius nos gratia diuina uices gerimus, statutum est, et  per huius decreti nostri paginam, interdicimus omnibus omnino cuiuslibet ecclesie presulibus, uel cuiuscunque dignitatis preditis potestate, sub anathematis interdictione, et eterni iudicii obligatione, qui presumpserit presenti constitutioni a nobis prefato monasterio indulte, quolibet modo existere temerator . . . .

Scriptum per manum Stephani notarii regionarii, et scriniarii sancte Romane Ecclesie, in mense Maio, indictione u. Bene ualete.

Datum III Kal. Iunii per manum Stephani nomencratoris  sancte sedis apostolice, anno pontificatus domni nostri Benedicti summi pontificis uII, pape III, imperante domno nostro Ottone a Deo coronato magno et pacifico imperatore, anno X, in  mense et indictione u.



X. BENEDICTI PAPAE uII PRIuILEGIUM PRO MONASTERIO S. PETRI PERUSINO.  Bona et iura monasterii sancti Petri de Perusia confirmat. Contra diripientes uel perturbantes eadem, eternam maledictionem contestatur.
[Margarini, Bullar. Casin. II, 52.]

BENEDICTUS episcopus seruus seruorum Dei, PETRO uenerabili abbati monasterii beati Petri apostolorum principis, qui ponitur in loco Quumplorano, successoribusque tuis in perpetuum.

Conuenit apostolico moderamini pia religione pollentibus beneuola compassione succurrere, et poscentium animis alacri deuotione impertiri assensum.  Ex hoc enim lucri potissimum premium a conditore omnium Deo ueniam promeremur, si uenerabilia sanctorum loca ordinata, ad meliorem fuerint sine dubio statum perducta. Et ideo quia tua religiositas, nostro apostolatui humiliter postulauit quatenus concederemus et confirmaremus tibi predictum monasterium sancti Petri principis apostolorum, cum omnibus domibus, et cellis atque edificiis, et ortuis, una cum fundo, et casalibus suis; uineis quoque, et terris, campis, pratis, pascuis, et siluis; necnon et ecclesiam sancte Lucie, ecclesiam sancte Marthe, cum omnibus earum pertinentiis, mobilibus uel immobilibus, omnibusque ad predictum monasterium petinentibus, tam ea, que nunc iuste et rationabiliter sibi pertinere uidentur, uel ea,  que ab hactenus erunt in perpetuum iuris sancte Romane, cui Deo auctore deseruimus Ecclesie; inclinati precibus tuis, per huius nostri apostolici priuilegii, concedimus et confirmamus tibi, et successoribus tuis iam dictum monasterium, cum suis omnibus pertinentiis, sicut supra legitur. Statuentes apostolica censura, sub diuini iudicii obtestationibus, et anathematis interdictionibus, ut nulli unquam nostrorum successorum pontificum, uel alie magne, parueque persone cuiuscunque sit dignitatis, uel ordinis, contra hoc nostrum apostolicum priuilegium uenire uel insurgere liceat. Si quis autem, quod minime optamus, inobediens et contemptor huius nostri priuilegii in toto uel in parte repertus fuerit,  uel occasione cuiuslibet persone temerare presumpserit, nisi resipuerit, maledictionem a Patre, et Filio et Spiritu sancto consequatur, ct cum diabolo eiusque sociis, atrocissimis penis et eterno incendio deputetur, nec in resurrectione electorum futura dignus inueniatur, et a communione, et sancte matris Ecclesie sinu, et a consortio sanctorum sit alienus. Qui autem inuentus fuerit sepe dicti monasterii adiutor atque defensor, iustitie tramitem sequens, a dexteris inueniatur particeps, atque cum sanctis omnibus sociatus permaneat.

Scriptum per manum Liutulphi notarii regionarii, et scriniarii sancte Romane Ecclesie in mense Decembrio, et indictione suprascripta sexta.



XI. BENEDICTI PAPAE uII BULLA PRO ECCLESIA AUSONENSI. 
[Apud Florez. España sagrada, tom. XXuIII, p. 254.]


BENEDICTUS episcopus, seruus seruorum Dei, FRUIAE uiro uenerabili, episcopo uero episcopii S. Petri apostoli, et per eum in eodem episcopo eius successoribus in perpetuum.

Cum summe apostolice dignitatis apex in hoc diuini prospectus nitore dignoscitur prefulgere, cum in exercendis Dei laudibus sui impensius studebit laboris exhiberi certamen, ob hoc debita nos eiusdem apostolice pastoralis compulit sollicitudinis cura, queque ad stabilitatem pertinere piorum  dignoscitur locorum, ubertim promulgari et apostolice institutionis censura confirmari. Igitur quia postulastis a nobis priuilegium de supra dicto episcopio S. Petri apostoli sito in loco qui uicus territorio Ausonense et Menrasense nominatur, cum uniuersis ecclesiis et cellis, siue castris, unum scilicet uocatur Monteboi, alium namque Touos, cum omnibus finibus terminisque eorum, ex uno uidelicet termino ducente per Aqualata, et exinde transeunte ad uadum de ipsa edera, et per eumdem terminum remeante, et recte pergente in fines qui dicitur Iorba, et inde in fines qui Clariana, et ex alia parte transmeat a Aqualata pergente per fines Clarmonte, et per fines de Auri pino ducente per fines de Miralia ducente usque ad terminos de  Rocheta siue uillis: et casalibus suis, uineis et terris, siluis domibusque, agrorum puteis, fontibus, riuis, agris aquimolis, montibus et planis, mercatis, teoloneis, raficas, monetas, pasquaria, herbaticum, presertim ecclesia sancte Marie sita in ciuitate Manresa, cum omnibus sibi pertinentiis uel adiacentiis, seu ecclesias que infra eas constructe sunt uel construende esse possunt, simul cum monasterio S. Benedicti, quorum termini ab oriente incipiunt usque ab ipso ficturo qui concluditur terminibus Artes eiusdem ecclesie. Deinde uadit per serram que deducit per ipsas Alsinellias et attingit ad fines Solientis. Deinde super ipsum poium rubeum et peruenit super uillam Scluuani et fratrum eius.  Deinde conscendit super ipsum alodetum de comite Suniario. Deinde recto tramite uadit per summitatatem de ipsa serra, et peruenit super ipsum Castrum auri, et exinde ad ipsum riuum de uinea mala, et peruenit ad ipsum uadum petrosum, transitoque riuo peruenit ad terras Endalesii, qui fuit quondam. Deinde reuertitur ad ipsum moialem et conscendit a summitate de monte Castrilio, et peruenit super ipsum terminum de palatiolo, usque in serram ultra ipsam Wardiam, et sic uadit per summitatem ipsius serre et peruenit super ipsum Monasteriolum, et conscendit ad Artiga de Leuigildo: deinde descendit super ipsam uillam de ualleformosa, que erat de Alezino. Deinde uadato torrente conscendit per ipsam Articam quam Samuel ibidem de eremo traxit.  Deinde ascendit ad ipsum collum in ipsa uia, et descendit per Gallicanta, et peruenit ad uiam de Corneto ad ipsam speluncam porcariam. Deinde ad ipsam Ubardiolam, super ipsam Chortem de Auriolo, deinde uadit per ipsam serram recto tramite, peruenit super Matam de Frederico, et descendit ad ipsum uadum de Corneto, et sic uadit ad ipsam uineam Waldemari. Deinde ad riuum Cordosdinarium, sicut et Comes Borrellus terminauit. Deinde conscendit per riuum Rubricatum, et peruenit ad ficturum pariter fiscum cum Artes, sicuti designatum et terminatum serie agnoscitur in regali priuilegio, uel sicuti iniudicatum definiuit in publico Georgius predecessor episcopus, et cum omnibus ad prenominatum episcopium S. Petri apostoli generaliter  et in integrum pertinentibus, uel in aliis quacunque partibus ad ipsum episcopatum ubique pertinere dignoscitur. Fines autem totius ipsius episcopii hi sunt: De parte occidentis in fines de Quouecintenigio, uel de Cardona, et de Bergetano; de parte Circii in Eramala, et usque in montem Surocham peruenit ad ipsum pratum de Campo-Rotundo, et per ipsa serra sicut aquas uergunt usque ad Gurni, et deinde ad petram lauandi, deinde ad ipsam Rocham de latione et descendit in flumen Teceri, et peruenit ad ipsum plantadizium qui est inter Gerunden et terminos de Ausona, et conscendit per ipsam serram usque in Gerundiliam, et uadit per ipsam uiam que uenit ad Bellampollam, et peruenit ad terminum qui est inter Ioannetum et ipsa  Elzeta, et peruenit in fines de Arbucias, et usque in cacumina inter duos signos, et usque ad ipsam Calme que dicitur ad Area-Mala, et peruenit ad ipsum collem de Montenigro, deinde in riuum Congustum, et uenit ad castellum Bertini, et usque super Rocham S. Genesii, et uenit ad montem S. Saturnini, et uenit ad montem Caluum. Deinde ad montem Serratum, et peruenit ad montem qui est infra castrum Odulinum, et castrum Apiaria, et uadit per summitatem ipsius serre usque ad flumen, quem dicunt Anoliam, et uadit ab ipso flumine usque in Hispaniam, et ex alia parte sicuti eius fines sunt aut ab origine fuerunt, omnia iuris S. Romane, cui Deo auctore deseruimus, Ecclesie, uobis ad tenendum  emissa preceptione, inclinati precibus uestris per huius priuilegii seriem predicti episcopii B. Petri apostoli concedimus, in suo permaneat statu, et uos sine dubio procurantes a presenti sexta indictione atque in perpetuum a uobis uestrisque successoribus cum sibi omnibus integrum subiacentibus disponatur atque cum Dei timore regatur, ut uestro coniunctum subsistat episcopio. uos autem in eodem uenerabili episcopio Domino Deo nostro laudes exsoluere debeatis, nullam rationem exinde uel ei pertinentibus, nisi soli Deo ac nostra auctoritate soluendo statuimus; fabricam etiam seu luminariorum concinnationes indifferenter uos sine dubio procurantes afficiamini. Nulla proinde in exsoluendis Dei laudibus et in luminariis concinnandis mora  proueniat, sed deuota sinceritate peragere festinate, nec per incaute desidie culpam iudicii uos futuri metus concutiat, potius laborare studete, ut diuina placita uestro conatu clementia possit permanere, hoc quod a nobis iusta deliberatione decretum est, futuris inconuulse perpetuisque temporibus. Si quis autem, quod non optamus nefario ausu presumpserit hec que a nobis ad laudem Dei pro stabilitate iam dicti episcopii statuta sunt refragari, aut in quoque transgredi, sciat se anathematis uinculo innodatum, et a diabolo et eius atrocissimis pompis atque Iuda traditore Domini nostri Iesu Christi eterni incendii supplicio concremandum deputamus. At uero qui pio instituto obseruator et omnibus exstiterit custodiens huius nostri apostolici constituti  ad cultum Dei respicientibus, benedictionis gratiam a misericordiosissimo Domino Deo nostro multipliciter consequatur, et uite eterne particeps effici mereatur.

Scriptum per manus Ioannis notarii regionarii atque scriniarii S. Rom. Ecclesie, in mense Martio indictione uI. Bene ualete. Data u Kal. Martias per manus Gregorii episcopi et bibliothecarii sancte apostolice sedis, anno, Deo propitio, pontificatus domni Benedicti summi pontificis et uniuersalis septimi pape in sacratissima sede B. Petri apostoli, quarto, in mense et indictione suprascripta uI.



XII. BENEDICTI PAPAE uII PRIuILEGIUM PRO ECCLESIA AUSONENSI. 
[Florez. ubi supra, p. 102.]


Notum esse uolumus omnibus maioribus et minoribus totius prouincie Ausonie et Barkinonie, atque Gerundense, siue Urgelitense, uel quicunque huic prouincie constituti esse cernuntur de hunc episcopum Froya nomine, quia uenit ad limina apostolorum et sedis nostre accessit ante nostram presentiam, ostendit nobis omnibus suis scripturis, quas  seriem acquisiuit sui episcopatui, et omnibus qui sibi subiecti esse noscuntur. Ita priuilegium nobis postulauit, quod et nos libenti animo ei confirmauimus, sicut in ipso priuilegio reperitur. Quapropter rogamus, et nostra apostolica auctoritate precipimus, ut nullus homo, excepto Borrelli comite suo solo corpore, et uxori sue Ledgardis, et legitimo filio eius Raimundo, si presumpserit aliquam inuasionem, uel contra predictum episcopum calcaneum erexerit, cuiuscunque ordinis uel sexus, siue clericus siue laicus, sit excommunicatus.



XIII. BENEDICTI PAPAE uII PRIuILEGIUM PRO MONASTERIO CLUNIACENSI.  Maiolo Cluniacensi abbati donat insulam Lerinensem cum monasterio Arluco.
[D. Bouquet, Recueil IX, 245.]


BENEDICTUS episcopus, seruus seruorum Dei, dilectissimo in Christo filio MAIOLO carissimo abbati Cluniacensis monasterii, eiusque successoribus in perpetuum.

Quia monasterium Cluniacense, quod tu Deo propitio regulariter regis, sancte Romane Ecclesie nouimus esse commissum ad defendendum et dilatandum, idcirco beneuoli et benefici erga eumdem locum debemus existere. Quapropter notum sit omnibus  quia petisti a nobis ut iam dicto tuo monasterio insulam Lerinensem cum Arluco  monasterio, et omnibus pertinentibus ad eadem loca, nostre auctoritatis priuilegio concederemus; siquidem, ut ex decretis beati Gregorii pape didicimus, eadem insula in iure ac subiectione sancte sedis apostolice consistit. Petitionibus tuis igitur fauentes et assensum prebentes, sub omni integritate donamus tibi atque successoribus tuis eamdem insulam et idem monasterium Arlucum cum omnibus sibi pertinentibus. De quibus si quis te uel successores tuos iniuste pulsauerit, gladio excommunicationis nouerit se feriendum. uolumus autem ut annuatim ad sepulcrum beati Petri quinque solidos argenteos exinde persoluas. Ut hec nostra auctoritas uigorem  et soliditatem in perpetuum obtineat, sigillo nostro signauimus, et manu nostra firmauimus.

Scriptum per manum Stephani notarii regionarii atque scriniarii S. Romane Ecclesie in mense Maio, indict. uI. Bene ualete.

Datum X Kal. Iunii per manum Ioannis episcopi Salernitane Ecclesie, anno Iu pontificatus domni nostri Benedicti pape uII, imperante domno nostro Ottone a Deo coronato magno et pacifico imperatore anno XI, in mense Maio, indict. uI.



XIu. BENEDICTI PAPAE uII PRIuILEGIUM PRO MONASTERIO SANCTI PETRI RODENSI. 
[D. Bouquet, ibid., p. 246.]


BENEDICTUS episcopus, seruus seruorum Dei, HILDESINDO episcopo et omnibus monachis in monasterio sancti Petri Rodensis degentibus, salutem et pacem et apostolicam benedictionem.

Quoniam gratissimum satisque condignum iudicamus famulantibus famulitium impendere, atque donantibus premia largiri, idcirco quia monasterium sancti Petri Rodensis, quod iure hereditario possidendum accepistis, nunc autem sub iure et dominatione almi principis apostolorum Petri et nostre  uenerabilis Romane sedis perpetuo habiturum, et uobis conspicimus esse traditum, quocirca uersa uice auctoritate apostolica concedimus et confirmamus tibi tuisque successoribus in perpetuum cenobium sancti Petri apostoli Rodensis, cum omnibus suis adiacentiis et pertinentiis et terminis suis, in tali ratione, ut sub tuitione beati Petri apostoli et nostra consistat in perpetuum. Concedimus insuper et absque ulla reseruatione donamus eidem monasterio omnia predia uel alodia que danda sunt uel data ab hodierno die et deinceps a fidelibus uiris uestre regionis beato Petro apostolo nostre urbis Romane sedis, ut in iure et dominatione persistant cenobii Rodensis in perpetuum habenda, ab urbe Narbona  usque in finibus Hispanie. Notum ergo nunc sit omnibus hominibus regionis uestre, quod sub tuitione et regimine beati Petri apostoli et nostra gubernatione uel defensione ille locus consistat. Idcirco omnes fideles uestre regionis sub testimonio Christi admonemus ut omnia, que ad prefatum locum pertinent, ad utilitatem monasterii et habitantium in eo restituant, et in uice beati Petri apostoli Rome summa cum diligentia illum locum uenerentur et diligant. Et si quis causa orationis ad nostram sedem apostolicam peruenire non poterit, summo studio illum locum uenerari concedimus ei. Si quis autem uel ex prediis uel alodis loci illius, uel omnia que ad iam dictum locum pertinent occultauerit uel tenuerit sine consensu fratrum, aut scierit quod aliquis  absconse teneat, sub testimonio Christi ex apostolica auctoritate commonemus ut ab hodierno die non teneant iniuste, nec abscondant, sed reddere et manifestare prescripto monasterio festinent. Et reddita uel manifestata iure perpetuo una cum illis que per hanc nostram apostolicam sanctionem et per alia diualia  decreta statuimus atque decreuimus, usque in finem mundi illibata et inconcussa permanenda decernimus.

Si quis autem, quod non credimus, huius concessionis uel donationis temerator aut contemptor exstiterit, eternis condemnationibus subiaceat innodatus,  et sanctos Dei Petrum et Paulum principes apostolorum sibi in presenti et futura uita sentiat contrarios; atque in inferno inferiori concrematus cum diabolo et omnibus deficiat impiis. Huius uero apostolicalis decreti nostri paginam propriis manibus roborantes, in manus Hildesindi episcopi atque abbatis ipsius loci et fratrum cum illo comitantium tradimus, annuente Christo Iesu Domino nostro, perenniter atque fideliter possidendam. Qui ergo nostre concessionis uel donationis adiutor atque defensor exstiterit, apostolicam benedictionem et peccatorum absolutionem ab ipso clauigero summo se obtinere sciat.

Scriptum per manus Stephani notarii atque scriniarii in sede beati Petri apostoli Rome, anno Incarnationis  Domini 979, indictione uII, in mense Aprili.



Xu. PRIuILEGIUM BENEDICTI PAPAE uII PRO MONASTERIO BISULDUNENSI.  Monasterium sub sua protectione suscipit, eius possessiones confirmat, aliaque ei concedit priuilegia.
[Mansi, Conc. XIX, 71.]

BENEDICTUS episcopus, seruus seruorum Dei, dilectis filiis GAUSBERTO abbati monasterii Bisulduno, quod est situm infra castrum Bisulduni, ad flumen Fluuiani, eiusque fratribus tam presentibus quam futuris regularem uitam professis, salus, pax et benedictio,  quod ad mundum permaneat. Amen.

Cum constet Dominum Deum nostrum honorem sancte uniuersalis Ecclesie incessanter a propagantibus beate fidei augmentare, necesse est accipientibus ab illo totius cure regiminis: et idcirco ego Benedictus papa cum cetu episcoporum presbyterorumque, cum omni caterua clericorum in Romana sede degentium, sub norma beatissimi Petri Deo militantium, in nostra protectione suscipimus , et presentis scripti priuilegio roboramus illud donum, quod dilectus filius noster  Miro episcopus Gerundensis per paginam donationis Romane Ecclesie tradidit pro remedio anime sue, suorumque parentum, uidelicet ecclesiam S. Petri Bisulduno cum omnibus ecclesiis, et prediis, et uillis,  et dominicaturis ab eo datis, seu ab aliquibus fidelibus in futurum concessis, adipisci potuerit, nostro in hoc presenti priuilegio in perpetuum confirmamus et in omni libertate disponimus: statuentes etiam ut ordo monasterii, qui secundum Deum et regulam B. Benedicti ab eodem episcopo institutus esse dignoscitur, semper inuiolabiliter sub regimine proprio abbatis obseruetur. Preterea quecunque bona idem monasterium in futurum donatione et pontificum concessione, regum uel principum oblatione multorumque fidelium, dante Deo, poterit  adipisci, a modo firma nobis sub tutela beati Petri et nostra illibata in sempiternum permaneant. Concedimus si quis de illis regionibus alodia uel aliqua oblatio mercedis sancte Romane Ecclesie relinquitur, prefatum monasterium per nostrum beneficium possideat in sempiternum, et abbas qui preest uel qui prefuerit in eodem monasterio, per singulos annos quinque solidos S. Petro Rome persoluat in censum; et si minime annuatim uenire non possunt, ad quartum annum uiginti solidos persoluant. Statuimus etiam ut quando abbas ipsius monasterii obierit, neque a regibus, neque a comitibus, neque a quacunque persona ibidem abbas constituatur, sed a cunctis ibidem degentibus seruis Dei iuxta Patris Benedicti regulam eligantur abbates, qui a Romano  pontifice uel a suo mandatore benedictionem suscipiant. Confirmamus igitur et stabilimus ut nullus archiepiscopus, nullus episcopus in ipsum monasterium siue suas ecclesias a predicto episcopo datas, neque clericos in eis stantes, in eodem monasterio, neque abbatem, monachos et conuersos suos audeat et presumat sententiam excommunicationis inferre, uel a nullo possint interdici uel excommunicari, nisi a Romano pontifice.

Item etiam concedimus ut si quis causa orationis ad predictum monasterium uenerit, habeat licentiam introducendi et omne officium audiendi, nisi forte quis reatu suo proprio fuerit excommunicatus. Concedimus quoque ipsius loci abbati correctionem cunctorum suorum clericorum, ut nullus episcopus,  nulla ecclesiastica uel laica persona dominationem ibi habeat; sed quidquid ecclesiasticum est per manum ipsius abbatis et sub regimine ipsius cuncto subsistant tempore. Oleum uero seu sanctum chrisma baptizantium, consecrationes altarium, a quocunque uoluerit catholico episcopo suscipiat. Cemeterium de omni uilla Bisuldini et de omnibus circumstantibus uillis, sicut a supradicto episcopo constitutum est, confirmamus et roboramus, etc.

Datum uIII Idus Maias, imperante domno nostro Ottone, a Deo coronato, magno et pacifico, anno XII, et indictione uII, anno Dominice incarnationis nongentesimo septuagesimo nono, era MuII.



XuI. BENEDICTI PAPAE uII PRIuILEGIUM PRO ABBATIA S. RUFILLII FOROPOPULENSI. 
[Apud Ughelli, Italia Sacra, II, 599.]


 In nomine Patris, et Filii, et Spiritus sancti.

Anno, Deo propitio, pontificatus diui Benedicti summi pontificis, et uniuersalis PP. in apostolica  beati Petri apostoli Domini sede anno 5. Regnante sicque imperante diuo Othone a Deo coronato pacifico magno imperatore, in Italia uero anno 13, die 22 Augusti indict. uIII, ciuitate Rauenne:

Casum generis humani considerantes, eternarum supplicia flammarum metuentes, decreuimus eternas Domino deferre oblationes, et perpetualiter metuimus multari suppliciis. Ideo ego Benedictus catholice Ecclesie episcopus, imo cum consensu, et auctoritate cardinalium S. R E. concedo, suppliciter offero sancte et intemerate Ecclesie beati Ruphilli pontificis et confessoris Christi, sita extra murum Popilien., do, et concedo, et transfero, et perpetualiter transacto personaliter alienationis iura, et dominium diuo Leoni humili abbati, et per eum monasterio S.  Ruphilli in perpetuum, et quod habetur, et possidetur, et a meis maioribus detineri uidetur . . . Capellam S. Athanasii, sex integros fundos, fundum Monendomum, fundum S. Athanasii, Lamam, Monsignanum, Laniagnam, Bratulam, et fundum circumdatum a quatuor uiis, id est Spinarie, et Pizacite, et Casalbronorum casaniste, et petre Ficte Gibanelli, cum campis, uineis, et terris, arbustis, arboribus, et constituo, etc. . . . repono in territorio Corniolen. et plebem S. Apollinaris, et S. Prosperi, ita ut in predictis monasterio, et omnibus rebus a me traditis sub defensione, et regimine S. Romane Ecclesie constituo. Deprecor, et hunc psalmum, Deus in adiutorium meum intende, et Kyrie eleison ter repetis pro me de cetero canatis. Pontifices autem  ipsi aliud super te, tuosque successores, donationis, siue tributi aliquo modo indicere debeant, nisi hoc quod a nobis in ista chartula fuerunt designata, si quis autem contra, etc. Quam uero chartulam iuuante Dei nutu ex genere consulis Taber. huius ciuitatis Rauenne subscribendam rogauimus, subscriptam manibus meis propriis . . . Ut qui a nobis obtulit roborandam nostrorumque presentia, etiam tibi quoque supra contradidi sub die, mense, et indictione uIII, ciuitatis Rauenne.

    Ego Benedictus catholice Ecclesie episc. ss.
    Ego Marcus presb. et card. S. Stephani ss.
    Ego Ioannes presb. et card. S. Crucis in Hierus. ss.
    Ego Leo presb. et card. SS. Ioannis, et Pauli ss.
    Ego Iulianus subdiac. et cancell. paginam donationis  et transactionis subscr.





XuII. CONCILIUM ROMANUM  A BENEDICTO PP. uII CONTRA SIMONIACOS HABITUM ANNO CHRISTI 981.
[Apud Mansi, Conc. XIX, col. 77.]

BENEDICTUS episcopus, seruus seruorum Dei.

Notum esse uolumus omnibus catholicis et orthodoxis archiepiscopis, episcopis, abbatibus, regibus  et principibus, ducibusque et comitibus, uel uniuersis in toto orbe terrarum Christo famulantibus, qualiter synodum aggregatum est in ecclesia beati Petri apostolorum principis, ante sacratissimum eius corpus, una cum domno Ottone serenissimo imperatore augusto, spirituali filio nostro, cum nostris suffraganeis, archiepiscopis, et episcopis, presbyteris, et diaconibus, uel cuncto clero sancte catholice et apostolice Romane Ecclesie. Et ibidem perlecta sunt capitula de sacris canonibus, qualiter liceret episcopo de sacris id est [ecclesiasticis] ordinibus aliquod premium accipere. Et auxiliante Deo, et annuente ipso apostolorum principe beatissimo Petro, in eodem loco interdictum est primitus a nostro proprio ore, et postea a cunctis uenerabilibus  archiepiscopis et episcopis in eodem sacratissimo loco residentibus, quod ab ista hora in antea, ab ostiario usque ad sacerdotium, nullum pretium exinde accepturos esse, sicuti in decretis sanctorum Patrum continetur.  »Si quis  per pecunias episcopum aut presbyterum, aut diaconum, uel quemlibet ex his qui connumerantur in clero, aut promouerit per pecunias dispensatorem, aut defensorem, uel quemquam qui subiectus est regule, pro suo turpissimi lucri commodo: is cui hoc attentanti probatum fuerit, proprii gradus periculo subiacebit. Et qui ordinatus est, nichil ex hac ordinatione uel promotione, que est  per negotiationem facta, proficiat; sed sit alienus a dignitate, uel sollicitudine, quam pecuniis quesiuit. Si quis uero mediator tam turpibus et nefandis datis uel acceptis exstiterit; si quidem clericus fuerit, deponatur; si uero laicus, aut monachus, anathematizetur.«

Item in eisdem decretis : »Si per pecuniam hanc obtineat dignitatem, deiiciatur et ipse, et ordinator eius, et a communione modis omnibus abscindatur, sicut Simon Magus a Petro.«

uerum etiam propter illam pessimam emptionem Hierosolyma capta est; quia ipsi sacerdotes iniqui, qui debuerant esse obseruatores legis et predicatores, ipsi primi facti fuerant preuaricatores. Denique inuenerant sibi quoddam ingeniolum, ut persuaderent  filiis Isrel de longinquo uenientibus, ut uictimas secum non deferrent, sed munera, offerentibusque sibi, non sicut preceptum erat a Domino, immolabant; sed ad hoc sibi reseruabant, ut aliis atque aliis uenderent, et ad hoc sibi pretium muneris multiplicarent.

Nam idem Dominus et Saluator noster iehsu Christus, non per prophetas, neque per apostolos, aut per doctores aliquos, sed per se ipsum, flagellum de funiculis fecit; et eiecit omnes de templo, boues quoque et oues, et nummulariorum effudit es, et mensas subuertit. Et his qui columbas uendebant, dixit: Auferte ista hinc, et nolite facere domum Patris mei domum negotiationis . Domus  autem a Salomone ita condita fuerat, ut domus Dei uocaretur, essetque, sicut ipse sapientissimus rex. Sed domus negotiationis facta est, quando in ea boues, et oues, et columbe uendebantur.

Unde nos, karissimi fratres, et dilectissimi filii, sollicite uigilare oportet, qui pastoralem curam in nostris ouibus exercendam suscepimus, ne eas lupinis dentibus lacerandas tradamus; et ad ultimum nosmetipsi, qui pastores uocamur, in die tremendi examinis apud pium et benignum iudicem lupi rapaces inueniamur. Pro quibus uestram sanctam fraternitatem rogando, obsecrando, monendo, et arguendo mandamus, ut omni occasione postposita, diligenti studio, et sollicitudine maxima, ea que uobis agenda transmisimus, implere studeatis. Nam  si quislibet presbyterorum, aut diaconorum, gratis donum Spiritus sancti ab archiepiscopo, siue a metropolitano suo accipere non potuerit, studeat uenire ad sanctam matrem Romanam Ecclesiam catholicam, atque apostolicam, et in eadem episcopalem benedictionem accipiat sine omni simoniaca heresi.

 »Is autem qui ordinatus fuerit, si non ex placito, neque exactus, aut petitus, post acceptas chartas et pallium, offerre aliquid cuilibet ex clero gratie tantummodo causa uoluerit, hoc accipi nullo modo prohibemus; quia eius oblatio nullam culpe maculam ingerit, que ex accipientis ambitu non processit.«

Quicunque de sanctis ordinibus hanc nostram uiderit epistolam, et uerba uel exempla sanctorum  Patrum non obseruauerit, sciat se non esse connumeratum inter discipulos Domini et Saluatoris nostri Iesu Christi; sed damnatum inter impios et inter eos qui dixerunt Domino Deo: Recede a nobis, scientiam uiarum tuarum nolumus .

Hic uero qui legitime illam custodierint, et pio intuitu obseruauerint, recipiant partem cum Abram, Isaac et Iacob, in regno celorum, una cum eodem Domino et Saluatore nostro Iesu Christo, qui nunc et semper uiuit et regnat Deus in cuncta secula seculorum.

Hanc itaque nostram epistolam iubemus atque precipimus, ut per manum karissimi confratris nostri Mironis episcopi, cunctis aliis archiepiscopis et episcopis deportetur, ut idem ipse per suum laborem  et certamen, dignam exinde mercedem recipiat, et fructum afferat in penitentia [Forte in patientia, HARD.].



XuIII. BULLA BENEDICTI PAPAE uII PRO MONASTERIO S. WALARICI. 
[Apud Mabill. Annal. ord. Bened. Iu, 685.]

BENEDICTUS seruus seruorum Dei, dilectissimo nostro filio RESTOLDO religioso abbati, uel omni congregationi in monasterio sancti Walarici, quam Hugo gloriosissimus comes, nosterque spiritualis filius, in regula beati Benedicti nouiter congregauit, uestrisque successoribus in perpetuum.

 Cum magna nobis sollicitudine insistit cura pro uniuersis Dei Ecclesiis ac piis locis, uigilandum ne aliquam necessitatis iacturam sustineant, sed magis proprie utilitatis stipendia consequantur. Igitur quia per interuentum Hugonis gloriosi comitis rationabiliter postulastis a nobis, quatenus pro suo magno amore atque dilectione confirmaremus uobis predictum monasterium sancti Walarici cum omnibus rebus mobilibus, cumque et immobilibus, quibus a prefato Hugone gloriosissimo comite concessa esse noscuntur, uel a ceteris Christianis in perpetuum concessa atque largita esse uidentur, uel cum omnibus ad ipsum monasterium generaliter et nunc pertinentibus sicuti est. Igitur priuilegiis sedis apostolice infulis decoretur, ut sub iurisdictione sancte  nostre Ecclesie matris permanendum, nullius alterius Ecclesie iurisdictionibus submittendum. Pro qua re piis desideriis fauentes, nostra auctoritate id quod exposcitur effectui mancipamus. Et ideo omnem cuiuslibet Ecclesie sacerdotum in prefato monasterio ditionem, quamlibet habere auctoritatem preter sedem apostolicam prohibemus, ita ut nisi ab abbate ipsius monasterii fuerit inuitatus, nec missarum solemnia ibidem quispiam presumat celebrare omni modo, nec licentia sit, ut dictum est, ex eius uel omnibus eidem monasterio sancti Walarici pertinentibus, situm in comitatu Witmau cuiquam magne persone, parueque auferre. Ut profecto iuxta id quod subiectos idem ut in monasterio apostolici constituti atque priuilegii consistit, inconcusse  dotandum permaneat. Si quis autem, quod non optamus, nefario ausu presumpserit hec, que a nobis ad laudem Dei pro stabilitate iam dicti monasterii, statuta sunt, refragare, aut in quoquam transgredi tentauerit, reum se, et atri anathematis uinculo innodatum esse, et diabolo et eius atrocissimis pompis, atque cum Iuda traditore Domini nostri Iesu Christi eterni incendii supplicio concremandum deputamus a Domino. Qui uero pio intuitu custos et obseruator exstiterit, benedictionis gratiam a misericordissimo Deo nostro consequi mereatur, et uite eterne particeps effici mereatur. Scriptum per manus Bonizzonis notarii regionarii et scriptoris sancte Romane Ecclesie in mense Aprili, indictione IX. Bene ualete.

 Datum I Kalend. Aprilis per manum Stephani episcopi et bibliothecarii S. R. E. anno pontificatus domini Benedicti sanctissimi uII, pape in sede beati Petri apostoli uII, imperante domno Ottone a Deo coronato magno imperatore, anno XIII, in mense et indictione nona feliciter. Amen.



XIX. BENEDICTI PAPAE uII EPISTOLA AD LIUDOLPHUM ABBATEM CORBEIENSEM. . Corbeiensis monasterii iura confirmat et pontificalia ornamenta abbati concedit.
[Apud Mansi, Conc. tom. XIX, col. 55.]

BENEDICTUS episcopus, seruus seruorum Dei, LIUDOLPHO,  religioso abbati sancte Corbeiensis ecclesie, nostroque dilectissimo filio suisque successoribus in perpetuum.

Cum summe apostolice dignitatis apex in hoc diuini profectus nitore dignoscitur prefulgere, cum in exercendis Dei laudibus sui impensius studuit laboris exhibere certamen; ob hoc debita nos eiusdem apostolice pastoralis compulit sollicitudinis cura, quidquid ad stabilitatem piorum pertinere dignoscitur locorum ubertim promulgari, et apostolice institutionis censura confirmari. Igitur quia postulasti a nobis quatenus monasterium SS. martyrum, protomartyris Stephani atque uiti martyris in loco qui dicitur Corbeia, priuilegiis sedis apostolice et infulis decoretur, ut sub iurisdictione sancte nostre  sedis, cui Deo auctore deseruimus, Ecclesie iurisdictionibus submittatur: pro qua re piis desideriis fauentes hac nostra auctoritate, id quod postulas effectui mancipamus, et omnem cuiuslibet ecclesie sacerdotem, in prefato monasterio ditionem quamlibet habere et auctoritatem, preter sedem apostolicam prohibemus: ita ut, nisi ab abbate monasterii fuerit inuitatus, nec missarum ibidem solemnia quisquam presumat celebrare, omnimodo statuentes, apostolica censura sub diuini iudicii obtestatione, et ualidis atque atrocioribus anathematis interdictionibus, ut nullus unquam presumat, quacunque dignitate sit preditus uel potestate, uel etiam quecunque magna paruaque persona in eodem monasterio uel eius causis incumbere, aut de rebus et  possessionibus, uel quiquid ad illud monasterium pertinere uidetur, quoquo modo auferre uel alienare; promulgantes nempe, et hoc auctoritate beati Petri apostolorum principis, coram Deo et terribili eius futuro examine per hoc nostrum apostolicum priuilegium atque constitutum sancimus atque decernimus, ut loca que ab abbate quolibet in eodem monasterio commutata uel etiam concessa sunt, nec non et alie laicorum possessiones, que a regibus, uel ducibus, et a ceteris Christianis ad eumdem sanctum locum largite atque oblate sunt, aut in posterum illi concesse fuerint firma stabilitate predicti monasterii existenda, atque in perpetuum statuimus permanenda. Concedimus etiam et confirmamus apostolica auctoritate ut de alio monasterio  abbas ibi non constituatur, sed ipsi serui Dei secundum regulam beati Benedicti uiuentes, etiam ex sua propria congregatione potestatem eligendi abbatem habeant. Insuper etiam concedimus ut in precipuis festiuitatibus, id est in Natali Domini, atque in Epiphania, et purificatione sancte Marie, die Resurrectionis, et Ascensionis, Pentecoste, et festiuitate S. Ioannis Baptiste, in natalitiis apostolorum, in festiuitatibus S. Marie et sanctorum, quorum meritis iam dictum monasterium dedicatum est, abbas ipsius loci intra missarum solemnia dalmatica et sandaliis utatur. Si quis autem, quod non optamus, nefario ausu presumpserit his que a nobis ad laudem Dei pro stabilitate iam dicti monasterii statuta  sunt, refragari aut in quoquam transgredi, sciat se anathematis uinculo innodatum; et diabolo et eius atrocissimis penis, atque cum Iuda traditore Domini nostri Iesu Christi eternis incendiis et supplicio concremandum deputamus a Domino. Qui uero pio intuitu et in omnibus exstiterit custoditor huius nostri apostolici constituti, ad cultum Dei respicientis, benedictionis gratiam a misericordissimo Domino Deo multipliciter consequatur, et uite eterne particeps effici mereatur.

Scriptum per manum Ioannis notarii nostri et sacrosancte Romane Ecclesie, nonis Aprilis, indictione IX. Datum per manum Stephani episcopi et bibliothecarii sancte sedis apostolice, anno, Domino propitio, pontificatus domini nostri Benedicti summi  pontificis et uniuersalis Ecclesie pape in sacratissima sede beati Petri apostoli septimo, imperante domino nostro Ottone coronato, anno imperii eius XII, quarto nonas Aprilis.



XX. BENEDICTI PAPAE uII EPISTOLA AD EPISCOPOS GALLIAE ET GERMANIAE.  Omnibus episcopis Gallie Germanieque in synodis quid actum sit significat. Priuilegia Ecclesie Magdeburgensis confirmat et auget. Addit hec: »Hoc autem presens priuilegium per nostri secretarii legatos episcopis Gallie et Germanie dirigimus confirmandum.«
[Boysen, Allg. hist. Mag., I, 194.]

Concesse nobis, etc. Reliqua uide apud laudatum  collectorem.



XXI. BENEDICTI uII PAPAE PRIuILEGIUM PRO ECCLESIA PARISIENSI. 
[Gall. Christ. tom. uII, instrum. p. 20.]

BENEDICTUS episcopus, seruus seruorum Dei, sancte Romane sedis apostolicus, omnibus cepiscopis et omnibus principibus in parte Galliarum residentibus, perpetuam in Domino salutem.

Conuenit apostolico moderamini pia religione pollentibus beniuola compassione succurrere, et poscentium animis alacri deuotione impertiri assensum; siquidem etenim potissimum lucri premium apud  conditorem omnium Deum, quando uenerabilia loca opportune ordinata, ad meliorem fuerint sine dubio statum perducta. Noscat igitur uestre excellentie laudabilis mansuetudo, quod Elysiardus Parisiensis sedis episcopus adiens limina beatorum apostolorum Petri et Pauli Rome, instantia, ostendens regalia precepta, que pro remedio animarum suarum, necnon et antecessorum nostrorum priuilegia ecclesie beate Dei genitricis et uirginis Marie, et sancti protomartyris Stephani prefati loci, firma conscriptione tradiderunt. Hac autem ratione commotus supplici deuotione deprecatus est nobis, quatenus apostolica auctoritate ei reconfirmaremus predictas conscriptiones et episcopatum prefate sedis, cum  omnibus pertinentiis uel adiacentiis suis, uidelicet abbatiam sancti Eligii, abbat. sancti Germani Rotundi, abbat. sancti Marcelli, abbat. sancti Clodoaldi atque sancti Martini, abbat. sancti Petri que dicitur Respacis, abbat. sancti Saturnini de Canrosa, abbat. sancti Petri que dicitur Nigella, abbat. sancti Martini que est in Campellis, abbat. sancti Petri que dicitur Caziacus super Matrona, cum omnibus adiacentiis earum, et quidquid tam in presens quam in futurum prefata ecclesia possidenda est. Simili modo de stipendiis fratrum ipsius loci, scilicet Spedonam potestatem cum ecclesia, ac uillulam nomine Macerias, cum omnibus inibi iuste legaliterque aspicientibus, quam idem prelibatus presul Elysiardus, amore Dei ductus, tam a suo, quam a successorum  suorum dominio auferens, in fratrum sancte Marie prefate sedis delegauit usus. Undresiacum cum ecclesia et altare omnique integritate et suis adiacentiis. Aureliacum cum ecclesia et altare suisque appenditiis; Ciuiliacum, Laiacum cum ecclesia et altare omnibusque inibi adiacentibus; Castenedum cum ecclesia et altare suisque appenditiis; Baniolum cum ecclesia et altare et suis adiacentiis; Sulciacum cum ecclesia et altare cum omnibus ad usus fratrum pertinentibus, Christoilum cum ecclesia et altare uel quidquid inibi ad predictorum pertinet stipendia. Hec enim septem altaria prefate sedi attinentia memoratus presul, ex proprio dominio sine sua suorumque successorum uenditione, nullo contradicente, stipendiis perpetualiter ipsorum attribuit  fratrum; Eleriacum, Steouillam, Rozetum, Cellas et uernon, Machelum et Samesium, Mintriacum, Mauriacum cum ecclesiis et uniuersis ad se pertinentibus; uiriacum cum omnibus que uidentur ad predictorum usus fratrum aspicere, sed et medietatem none ac decime, que de rebus ipsius ecclesie abstracte fuerant, ab iis qui eis utuntur, accipi solent. Fontenetum cum ecclesia, uilcenam cum omnibus inibi adiacentiis, ob firmitatem tamen religionis petiit supra taxatus Elysiardus episcopus, ut et claustrum ipsius congregationis iure perpetuo confirmaremus, quo absque ullius inquietudine tam ipsius loci episcopi, quam aliarum personarum securi uiuerent, et unusquisque canonicus suam propriam domum, cum omni substantia  dare uel uendere ualeat cuicunque canonico uoluerit ex ipsa congregatione, nullique alio, uelut constitutum est a priscis temporibus. Nos uero inspectis piissimorum Augustorum, et paternis preceptionibus, libuit nobis petitionibus eiusdem episcopi assensum prebere, ut sub iure et patrocinio sancte Romane et apostolice sancte matris Ecclesie omnia firma atque inuiolata iugiter maneant, precipientes apostolica auctoritate iam dictis canonicis, eligentes ex semetipsis per communem omnium assensum prepositos et decanos, qui et eorum preuideant uillas, et debita stipendia eis administrent fideliter. Eo namque ordine precipimus, ut nullus episcoporum per successiones subtrahere, minuere, aut ad  usus suos retorquere, uel alicui in beneficium tribuere, neque ullum impedimentum ex predictis rebus fratrum inferre, sed nec seruitia ex eadem terra exactare, neque ullas in aliqua re exactiones inde exigere presumant, si augere eis placuerit, licitum habeant; distrahendi autem uel minuendi, ea que pro Dei amore statuta sunt, nec quidquam ualeant; statuimus namque sub diuini iudicii intuitu, obtestatione et beatorum apostolorum Petri et Pauli, nostreque humilitatis iussione, ut nullus unquam ex imperantibus, regibus, marchionibus, ducibus, comitibus, principibus, uel ex omni iudiciaria potestate accinctus, seu in quolibet ordine et ministerio constitutus, in supradictis episcopi uel canonicorum rebus, nec in ipsa insula ubi ciuitas Parisius uidetur  esse posita, et de regali uia ex parte sancti Germani rotundi a sancto Mederico usque ad locum qui uulgo uocatur Tudella in ruga eiusdem sancti Germani, nec in aliis minoribus uiis que tendunt ad eumdem monasterium, aliquam iudicandi potestatem inibi exerceat, nec aliquem censum, neque teloneum, neque ripaticum, neque rotaticum, neque portaticum, neque bannum, freda nec ullas districtiones faciendas, nec ullas reparatas, nec foraticum, nec pulueraticum, nec ullas leges faciendas, nec de liberis hominibus albanisque ac colonibus in supradicta terra commanentibus, aliquem censum, uel aliquas reddibitiones accipere presumat, nec quamlibet malitiam, nec iacture molestiam, ibidem siue pacis, siue belli tempore inferre conetur, dum profecto amodo usque in finem  seculi, ut predictum est, summa stabilitate sub patrocinio et iurisdictione sancte Romane matris Ecclesie permanendum cuncta decernimus. Si quis autem, quod non optamus, hec que a nobis ad honorificentiam sancte Dei genitricis Marie, et beati protomartyris Stephani, ceterorumque sanctorum qui ibi uenerantur, pro ipsius stabilitate episcopatus statuta sunt, transgredi ausu nefario presumpserit, sciat se anathematis uinculo innodatum, et cum diabolo et omnibus impiis, eterni incendii atrocissimo supplicio deputatum. At uero qui pio intuitu custos et obseruator horum preceptorum exstiterit, omnimode benedictionis gratiam, omniumque peccatorum suorum absolutionem et indulgentiam, et  celestis uite beatitudinem cum sanctis et electis a misericordissimo Domino Deo nostro consequi mereatur in secula seculorum.

Bene ualete. Amen.

Data III Kal. Ianuarii per manum domini Stephani episcopi et bibliothecarii sancte Romane Ecclesie.



XXII. BENEDICTI uII PAPAE BULLA PRO MONASTERIO S. uINCENTII AD uULTURNUM. 
[Muratori Rer. Ital. Script. I, II, 464.]

BENEDICTUS episcopus, seruus seruorum Dei, IOANNI uenerabili abbati ex monasterio Christi martyris  uincentii, et per se in eodem uenerabili monasterio tuisque successoribus in perpetuum.

Cum magna nobis sollicitudine cura insistit pro uniuersis Dei ecclesiis ac piis locis uigilandum, ne aliquam necessitatis iacturam sustineant, sed magis propria utilitate stipendia consequantur, ideo conuenit nos pastoralis tota mentis integritate eorumdem uenerabilium locorum maxime stabilitatis utilitatem procurare, etc. Igitur quia petistis a nobis quatenus monasterium beati uincentii martyris situm supra fluuium uulturnum territorio Beneuentano, partibus Samnie, una cum suis pertinentiis et monasteriis, uidelicet monasterium beati Petri apostoli positum iuxta fluuium Sabbati, etc. Et ideo concedimus uobis uestrisque successoribus licentiam  apostolice sedis nostre ut quamlibet Christianitatem indigentibus in predicto uenerabili monasterio qualis episcopus uobis ad inuitandum ire uolueritis, habendi potestatem, etc. qualiter legitur in ceteris bullis.

Scriptum per manus Ioannis scriniarii sancte Romane Ecclesie in mense Octobrio, die 9, indictione XI. Bene ualete.

Datum uI Nonas Octobris per manus Stephani episcopi et bibliothecarii sancte sedis apostolice, anno, Deo propitio, pontificatus domni nostri Benedicti summi pontificis et uniuersalis septimi pape, in sacratissima sede beati Petri apostoli, octauo, per indictione prefata XI.



XXIII. BENEDICTI PAPAE uII BULLA PRO MONASTERIO S. HILARII CARCASSONENSI. 
[Mabill. Annal. ord. Ben. Iu, 687.]


BENEDICTUS episcopus, seruus seruorum Dei.

Notum sit omnibus Christianis, quia uenerunt Rodgarius comes cum coniuge sua, nomine Adhalaice, simulque cum eis uenit Benedictus abbas ad limina apostolorum beati Petri et Pauli ante nostram presentiam, petieruntque ut confirmaremus eis per nostram apostolicam auctoritatem monasterium, quod est consecratum in honore sancti Saturnini, ubi beatus Hilarius humatus quiescit; ut non sit licitum ab hac hora inantea, neque comiti, neque uicecomiti,  neque episcopis, neque ulle magne parueque persone, homini neque femine, supradictum monasterium aliquid de suis rebus auferre uel alienare presumat, quidquid modo habet, et inantea acquisiturum erit in perpetuum, sed semper sint in stipendia monachorum, et in eleemosynis pauperum ea, que concessa sunt uel donata in prefato monasterio a prefato Rodgario et sua coniuge, id est uilla, que dicitur Corneliana, cum ecclesia sancti Petri, et ecclesias, que in uico Limoso et Gardia cum ecclesia sancti Petri, et Malchindus et Salsingus, et cetera loca, que a prefato monasterio pertinent, uel pertinere debent. Post uero obitum Benedicti abbatis, nemo ibidem abbatem constituat, nisi quem consensu  et communiori uoluntate fratrum, qui ibidem Deo seruiunt, uel inantea sunt seruituri, elegerint. Hec omnia, que suprascripta sunt, concedimus tibi Benedicto abbati. tuisque successoribus in perpetuum pro omnipotentis Dei amore et sancti Petri, nostreque anime redemptione, item et pro amore Rodgarii comitis Carcassone et coniugis ipsius, necnon Raymundi dilecti filii mei, ut illorum sit merces in perpetuum. At uero qui custos et obseruator fuerit huius nostri apostolici precepti, et confirmatione Christiana benedictionem a Patre, et Filio, et Spiritu sancto, in omnibus consequatur, et uite eterne particeps effici mereatur in secula seculorum; et qui obseruare noluerit, anathematis uinculo sit innodatus, et a regno Dei alienus permaneat.

 Scriptum per manum Stephani, notarii et scriniarii sancte Romane Ecclesie. Bene ualete.



XXIu. BENEDICTI PAPAE uII PRIuILEGIUM PRO MONASTERIO S. SALuATORIS ET S. PETRI GEMBLACENSI. 
[Apud Mabill. Acta SS. Sec. u, p. 300.]

BENEDICTUS episcopus, seruus seruorum Dei, religioso abbati uenerabilis monasterii sancti Saluatoris Domini nostri Iesu Christi ac sancti Petri nouiter ibi constituti, suisque successoribus in perpetuum.

Cum magna nobis sollicitudine insistit cura pro  uniuersis Dei ecclesiis ac piis locis inuigilandi, ne aliqua necessitate iacturam sustineant, sed magis proprie utilitatis stipendia consequantur. Ideo conuenit nos tota pastoralis mentis integritate eorumdem uenerabilium locorum maxime integritatem et stabilitatem procurare, et sedulo eorum utilitatibus subsidia illic conferre, ut Deo nostro omnipotenti id, quod pro eius sancti nominis honore, etiam ad laudem atque gloriam eius diuine maiestatis, uenerabilibus nos certum est contulisse locis, sit acceptabile, nobisque ab eius locupletissima misericordia digna huiusmodi pii operis in sidereis conferatur arcibus remuneratio. Igitur quia postulastis a nobis, quatenus pro Dei omnipotentis amore ac domini Ottonis precellentissimi imperatoris, nostrique dilecti  filii, concederemus atque confirmaremus uobis predictum monasterium in honore sancti Saluatoris ac sancti Petri constructum, cum omnibus rebus mobilibus atque immobilibus, que sub eodem monasterio adiacere ac pertinere uidentur, tam mansis quam etiam castris, uillis atque casalibus, tam que presentes sunt, quam que etiam usque in finem esse debebunt, posite in loco, qui uocatur Gimblaus, concedimus atque confirmamus apostolica auctoritate, ut de alio monasterio abbas ibi non constituatur, sed ipsi serui Dei secundum regulam sancti Benedicti uiuentes, ex sua propria congregatione potestatem eligendi abbatis habeant, abbasque priuilegiis sedis apostolice infulis decoretur, ut sub iurisdictione  sancte nostre, cui Deo auctore deseruimus, Ecclesie constitutus, nullius alterius Ecclesie iurisdictionibus submittatur. Et ideo cuiuslibet ecclesie episcopum in prefato monasterio ditionis quamlibet habere auctoritatem prohibemus, nisi tamen benedicendi habeat licentiam: statuentes apostolica censura atque auctoritate beati Petri apostolorum principis sub diuini iudicii obtestatione ac ualidis atque atrocibus anathematis interdictionibus, ut nullus unquam nostrorum successorum pontificum uel alia parua magnaque persona, aliquid de rebus uel possessionibus ad idem pertinentibus monasterium, auferre uel alienare presumat. Si quis autem, quod non credimus, nefario ausu parua magnaque persona, contra hoc nostrum apostolicum  priuilegium agere tentauerit, sciat se anathematis uinculo esse innodatum, ac a regno Dei alienum, ac cum omnibus impiis eterno incendii supplicio condemnatum: at uero qui obseruator exstiterit precepti, gratiam ac misericordiam uitamque eternam a misericordissimo Deo multipliciter consequatur.

Scriptum per manum Bonifacii notarii regionarii ac scriniarii sancte Romane Ecclesie in mense Martio, indictione XI. Bene ualete.

Datum uIII Kal. Aprilis per manus Stephani episcopi ac bibliothecarii sancte sedis apostolice, anno pontificatus domini nostri Benedicti sanctissimi septimi pape IX, imperante domino nostro Ottone a Deo coronato, magno ac pacifico imperatore, anno XuI, in mense ac indictione quibus supra.



XXu. PLACITUM ROMANUM A BENEDICTO uII PAPA HABITUM.  Leo abbas sanctorum Cosme et Damiani multa restituere cogitur monasterio Sublacensi.
[Apud Muratorium, Ant. Ital. tom. I, pag. 379.]


Charta refutationis de Arsule, de Rubiano, de Anticulo, et de aliis fundis, que refutauit Leo abbas sanctorum Cosme et Damiani ad monasterium sancti Benedicti.

Anno pontificatus domni Benedicti summi pontificis, et uniuersalis uII pape in sacratissima sede beati Petri apostoli, anno IX, siue domno Ottone II,  magno imperatore, sue coronationis quintodecimo anno, sed et huius Aprilis mensis, indictione XI. Ut ea, que legaliter diffinita sunt ante presentia datiuorum iudicum, iterum non . . . . . Et quia humana mens semper in cogitatione presentem nullo modo perfectam ualeat ubique habere memoriam, ideo eruditissimi sanxere, ut per scripturarum seriem texantur ea que ab ipsis fuerint diffinita, et omnem totius litis amoueant questionem. Hanc iudicati paginam esse ascriptam iuuantibus asserentibusque iudicibus sacratissime urbis Rome, qualiter in presentia sanctissimi pape et uenerabilium episcoporum et diuersi gradus clericorum apostolice sedis, necnon et multorum illustrium uirorum, quorum  nomina inferius propriis manibus subnotantur, et hic presentia incipiunt nomina: uidelicet iam dicto presul una cum Giribertus sancte Tortonensis Ecclesie episcopus; Petrus episcopus Papiensis Ecclesie , Gregorius sancte Albanensis Ecclesie episcopus; Leo sancte Ecclesie Ostiensis episcopus; Ioannes uirum uenerabilem abbas monasterii Sancte Marie, quod situm est ad Farfa; Roizi prudentissimus abbas beati Pauli apostoli; Petrus presbyter et abbas monasterii sancti confessoris atque pontificis Basilii; Ioannes uenerabilis diaconus sancte Romane Ecclesie; Stephanus Dei prouidentia sancte sedis apostolice primicerius; Leo Dei pietate Arcario  sancte summe apostolice sedis; Aczoni Dei gratia protoscriniarius et apocrisiarius sancte sedis apostolice; Rigizo et Benedictus datiuorum iudicibus; Ioannes consul, qui uocatur primicerius; Sergius comes palatii; Aczo qui et Abbo nominatur; Ioannes primicerius; Berardus comes ciuitatis Tiburtine; Agino. His omnibus et plures astantibus in basilica beati Petri apostolorum principis intro Ospitale, in cousualis est nominati pape dormiendum; in eorum presentia euenit Benedictus humilis presbyter, hac prepositum uenerabilis monasterii beati Patris Benedicti et sancte Scholastice, quod ponitur in Sublaco, una cum Ioannes presbyter et monacho, atque Petrus item monacho: omnes hi pro ex persona illorum abbati, qui ibi minime aderat propter  grauem infirmitatem, quam sui corporis districtum habebat. Sed predictis his tribus nominatis monachi, qui maiori et perscrutatori suprascripti monasterii sunt, proclamauerunt in conuentu iam dicti presuli, dicentes:

Domine, sanctissime papa, et uos omnes deprecamus uestre clementie, ut audiatis atque intendatis nostre postulationi, quam nunc modo per triennium annum in uestro sacro Lateranensis palatio egimus, et modo uestri auris pateant audiendi. Dicimus de isto Leoni abbati monasterii sanctorum Cosme et Damiani, quod ponitur in Caue, quia contra nostri monasterii insidiatus est, et etiam res quas sanctorum tuorum antecessorum huius cathedra apostolorum Petri pro priuilegiis ac preceptis  ex uestri scrinii nostro monasterio concessere, hic distrahere ac dissumpere cupit. Quia omnem possibilitatem sui monasterii alienauit, et nostrum, quod caput est, monasterium in eadem dissipatione cupit uidere. Tunc nominatus presul dum iudicibus aduersum Leone abbate dixerunt: Cur tu tanta superstitione contra monasterium sancti Benedicti egisti, qui ex eius doctrina celestia debes consequi? Et beatus Gregorius loquitur, dicens: Si tua dimittere non uis, aliena uide nequaquam appetere. Ad hec Leoni abbas dicens: Nolit dominus ut ego illorum locis uel aliquam possibilitatem monasterii sancti Benedicti abstulissem. Sed ea, que ipsi postulant, sicut in nostro continetur priuilegio, ita detineo. Iudices  dixerunt: Coram nobis proferant scriptiones, et ea, que anteriores apparent, in ipsis constet. Tunc Leoni abbati proferens suam scriptionem in manu iudici, dixit: uidete, si nobis iustum est; non litis amplius faciam. Tunc Stephanus primicerius legere cepit. Ioannes diaconus audito, quod tempore Alberici olim Romanorum patricii fuisset id scriptum, ait: Sufficit nobis. Iterum modo uideamus monasterii sancti Benedicti scriptiones. Eadem hora Benedictus presbyter ac prepositus suis priuilegiis hec precepta ostendit. Tunc supradictis Ioanne diacono et iudicibus pariter apprehenderunt ipsa, et incipiebant legere. Primum inuentum est, ut in suprascripto monasterio sancti Benedicti confirmatum fuisset locis, que subter nominandi sunt, Zacherie  sancte memorie. Secundum sanctissimi pape Gregorii. Tertium pie memorie Nicolai Rome presul. Quartum confirmationis pape Benedicti. Et ceteri Lodoyci et Caroli sanctissimorum imperatorum constitutum est. Audito suprascriptorum presulum nomina et eorum sancte operationis, et summi imperatoris uirtutem, quod ei non aliud, nisi pro illorum sanctitatis, et remunerationis anime concessisse dicuntur, et qui hec frangere cupit, aut aliquid minuare sine consensu fratrum uoluerint, dubium non sit, ut ad regnum Dei possit accedere. Tunc presul Benedictus una cum episcopi et iudicibus dixit: Locis omnibus nominandi sunt. Et inuenerunt massa Iuuentiana, seu Seminario. Item locum, qui uocatur sancti Paulini cum ecclesia sancti  Petri, incipiente ab aqua et arco, qui uocatur Ferrata. Seu monte, qui uocatur Ruuiano, in quo ecclesia fuit sancte Marie. Atque monte, qui uocatur Arsule. Necnon Pantana, que dicitur Rudimundi. Et locus, in quo est aqua que dicitur Bullica. Simulque Serra, que dicitur sancti Ioanni, pari modo et alium, qui et Anticolo uocatur; et Monte, qui uocatur Crufo: omnia sibi inuicem coherentes.

Cum autem has locis nominatis omnes cum illorum terminibus in iam fatis priuilegiorum, omnes dicunt a iam nominato Leoni abbati, et a sua congregatione, qui ibi aderant: Te audiente atque uidente in istis locis uestri monasterii nichil pertinet, si non est consensu hoc fratrum. Tantum enim, sicuti legere audictis, nominatis locis in monasterio  sancti Benedicti, cuius res est, presens refutent. Iam suprascriptus Leo abbas cum cognouisset ueritatem, per baculum cunctis locis, que supra legitur, cum sua simul congregatione, monasterio sancti Benedicti in omnibus refutauit. Tunc presul similiter ex una parte inuestiuit dicens: Omnem rem sancte ecclesie, de qua ablata fuerant, ut predictum est penitus reuertatur; et in ipsius dominio sub uestrorum successorumque uestrorum potestatem sine omnem ambiguitatem permaneat cum omnibus, que a suprascriptis locis pertinent. Taliter ab omnibus iudicibus datiuis sancitum et inuiolabiliter est diffinitum. Hoc siquidem iudicatum precipiente domno Benedicto summo pontifici et  uniuersali pape, mihi Benedictus scriniario sancte Romane Ecclesie, predictis iudicibus datiuis consentiendo et promulgando scribere dicta uerba. In quos iam nominati propriis manibus pro ampliore et firmiore stabilitate subscripserunt sub die, anno, mense, et indictione supradicta XI.

Ego Benedictus sancte catholice et apostolice Ecclesie uII presul subscripsi.

Ego Geribertus sancte Turtunensis Ecclesie episcopus huic iudicati perpetualiter charte interfui.

Petrus Papiensis Ecclesie episcopus huic iudicati paginam perpetualiter, sicuti supra legitur, interfui.

Ego Ioannes indignus diaconus sancte Romane Ecclesie huic refutationis charte interfui et subscripsi.

 Gregorius episcopus sancte Albanensis Ecclesie huic refutationis charte interfui et subscripsi.

Leo Ostiensis episcopus huic refutationis charte, sicut supra memoratus est, interfui et subscripsi.

Stephanus nutu Dei Narniensis Ecclesie episcopus huic refutationis charte interfui.

Stephanus Dei prouidentia primicerius huic refutationis charte interfui.

Leo Domini gratia uocatus arcario sancte apostolice sedis huic refutationis charte interfui.

Azo Dei pietate protoscriniarius et apocrisiarius Romane Ecclesie interfui et subscripsi.

Rigizo nutu Dei datibus iudex huic refutationis  charte interfui.

Benedictus datibus iudex in hac breui memoratoria manus subscripsi.

Sergius comes palatii huic refutationi interfui.

Berardus inclytus comes Tiburtine interfui et subscripsi.

Ioannes in Dei nomine consul et dux huic refutationis charte interfui.

Ego Benedictus Dei gratia scriniarius sancte Romane Ecclesie, et scriptor huius, post omnium testium subscriptionem et traditionem compleui et absolui.



XXuI. BENEDICTI PAPAE uII PRIuILEGIUM PRO MONASTERIO S. MARIAE NIENBURGENSI.  Monasterio S. Marie Nienburgensi, rogatu »dilecti ac spiritualis filii sui, sancte sedis apostolice dignissimi aduocati, Ottonis imperatoris semper Augusti, limina apostolorumdigna de uotione uisitantis ac secum plurima de statu sancte religionis tractantis« concedit »ut idem locus tali iustitia ac libertate perfruatur qualem alia monasteria habent, que sub tutela suoque priuilegio roborata illis partibus sunt ac mundiburdio domini sui imperatoris uidentur esse subiecta.« Priuilegia quedam addit.
[Knaut Grundliche Furstellung, 13.]


Credite speculationis, etc. Reliqua uide apud laudatum collectorem.



XXuII. BENEDICTI PAPAE uII BULLA AD PETRUM MILITEM.  Nobili Petro, Bonicollo dicto, militi, terreque Mudane in suburbio Gandauensi comarcho, per Balduinum »abbatie S. Bauonis in pago prope Gandam, Berheim dicto, monachum« mittit »cum presenti bulla tria ossicula SS. Marcellini, Maximini et Quirini, de quibus disponere liceat pro ecclesiis, nempe S. Bauonis, S. Ioannis, nec non aule S. Pharahildis in ipsa ciuitate Gandensi.«
[Messager des Sciences de la Belgique, Gand, 1837, p. 491.]


Nos insigne nec non, etc. Adisis, si placet, opus laudatum.



XXuIII. PRIuILEGIUM BENEDICTI PAPAE uII PRO ECCLESIA TIBURTINA. 
[Marini, Papiri diplomatichi, I, p. 229.]


BENEDICTUS episcopus seruus seruorum Dei dilectissimo atque reuerentissimo et excellentissimo fratri nostro IOANNI, Domini gratia sancte Tiburtine Ecclesie episcopo et per te in eodem uenerabili episcopio, tuisque successoribus in perpetuum.

Cum magna nobis sollicitudine insistit cura pro uniuersis Dei Ecclesiis ac piis locis uigilandum, ne aliquam necessitatis iacturam sustineant, sed magis proprie utilitatis stipendia consequantur. Ideo conuenit nos pastorali tota mentis integritate eamdem uenerabilium locorum maxime stabilitatis integritatem procurare et sedulo eorum utilitati subsidia  illic conferre, ut Deo nostro omnipotenti id quod pro eius sancti nominis honore, et laude, atque gloria eius uenerabilibus nos certum est contulisse locis. Sitque acceptabile nobisque ad eius locupletissima misericordiam huiusmodi pii operis conferantur, arcibus remunerationem . Igitur quia petita nobis tua dilectio, quatenus concedimus tibi, tuisque successoribus per hoc nostrum apostolicum priuilegium omnes res predicti episcopii tui, quia  Tiburtine Ecclesie sancti Christi martyris leuite Laurentii, eo quod per negligentiam tuorum antecessorum episcoporum munimina multa perdita fuerunt. Inclinati precibus tuis pro omnipotentis Dei amore, suumque honorem, restaurationem predicte Ecclesie confirmamus tibi tuisque successoribus  omnes episcopii et cunctas plebes seu ecclesias atque monasteria, et diuersis uocabulis cum omnibus eorum pertinentiis uel adiacentiis sitas in toto territorio Tyburtino, nominatim uidelicet infra ciuitate Tyburtina .

Id est regionem totum in integrum que appellatur Foro, et uicu patricii, et Oripo cum ecclesia sancti Alexandri et aquimolis cum forma antiqua iuxta episcopio. Item ecclesia sancti Pauli, et regione que uocatur Formello cum gradas suas et cum omnibus ad eas pertinentibus sibi inuicem coherentem, et inter affines ab uno latere silice publica qui descendit ad porta maiore et usque in porta scura, a secundo latere muro ciuitatis Tyburtine usque in  putrerula cum ecclesia sancti Pantaleonis cum turre et scala marmorea, et deinde ascendentem per uia publica usque ad murum antiquum sancti Pauli, ex utraque uero partem ipsum murum, et peruenit usque in muro ciuitatis. Similiter et regione que appellatur Plazzula infra ipsa ciuitate. Ab uno latere muro ipsius ciuitatis et a secundo latere silice qui pergit ad posterula de uesta, et a tertio siue a quarto latere monasterio sancti Benedicti, necnon et alium regionem totum in integrum qui uocatur Castro uetere, cum ecclesia sancte Marie et sancti Georgii que sunt diaconie ab uno latere fossatum unde pergit aqua in uesta, ex utraque uero parte murus ciuitatis circumdatur. Imo fundos duos in integris sibi inuicem coherentes qui appellatur Sipiano   [sic ad oram sed eadem manu] et Lambrione, in quibus sunt uineis cum trullo infra se, et arbores oliuarum, et cum omnibus ad eosdem fundos in integros pertinentibus, constitutos Tyburtino territorio, ab uno latere silice publica que ascendit ad porta secura, et a secundo latere uinea qui appellatur uotano, et a tertio latere uia publica que descendit a suprascripta ciuitas, et peruenit usque in silice, a  primo latere iuri uestri episcopii, sicuti per alia precepta tenetis. Item fundum in integrum qui appellatur Pozzalia, qui et Alefanto uocatur, cum uineis et terris, et cum omnibus ad eum pertinentibus, sito suprascripto territorio, ab uno latere fluuius, et a secundo latere Pentonia  maiore, et a tertio latere fundum Quintiliolum et a quarto latere Camarti. Simulque et fundum qui appellatur Pluzano in integrum, ab uno latere fluuio; et a secundo latere Camarti; et a tertio latere Ceruinariola; et a quarto latere fundum Purpuranum iuris eiusdem episcopii, atque ipso supra scripto fundum Purpuranum in integrum cum omnibus ad te pertinentibus; ab uno latere Africanum et a secundo latere flumen, et a tertio latere Pluzano, et a quarto latere Lauretum; pariter et fundos pertusulo Rosario cum ecclesia sancti ualentini. Fundum Iulianum, fundum Orianum, omnes in integris sibi inuicem coherentes. Constituto territorio Tyburtino miliario a supra scripta ciuitate plus minus quinto in campo maiore; ab uno latere Staphiliano,  et a secundo latere silice in qua est Ponticello, et a tertio latere crepidinis, et a quarto latere Pirantis ; et a quinto latere colummella, similiter fundum Suberetula, fundum Aramagna, fundum Bissianum cum ecclesia sancti Angeli. Fundum Trulias, fundum Castamiola, fundum Computum, fundum Turinianum, fundum Iamule, fundum Gimelle, fundum Septem uiis, fundum matre Saccula, fundum Pracli , fundum Planule, omnes in integris sibi inuicem coherentibus cum terris, et siluis, et cum omnibus a supra scriptos fundos in integros pertinentibus, positis in eodem territorio Tiburtino. Preterea, et fundum qui uocatur Barela in integrum, fundum Casapetra in integrum, fundum  Tufolo, fundum Tortilianum, et fundum Oriali et uinea posita iuxta sanctum Pastorem. Itemque terra et uinea ubi est ecclesia sancte Agnes. uerum etiam et clusura uineata cum griptis et aquimolis antiquis, et terra rationales posita in Griptule, seu et fundum in integrum qui uocatur Cornu; fundum uineole; fundum Caput Leonis , fundum Antonianum cum ecclesia sancte Marie in Pesile, fundum Carinianum, fundum Lame cum ecclesia sancti Ianuarii; fundum Rubeto cum ecclesia sancte Marie, fundum Balle petrosa, omnes sibi inuicem coherentibus, cum terris, campis, pratis pascuis, siluis, et cum omnibus eorum pertinentiis, constituti in suprascripto territorio Tyburtino; fundum Rosarum; fundum Reianum cum plebe sancti  Petri, et ecclesie sancti Thome apostoli, atque case et plebem sancti Stephani qui appellatur Seuerini, et plebe qui appellatur sancti uincentii cum griptis et parietinis suis, et siluis, et cum omnibus eorum pertinentiis. Necnon et casale in integrum qui appellatur Guaddo ex fundo Ceserano. Pari modo et fundum qui uocatur Paterno; fundum qui uocatur Gripta tabulicia, et Cameto cum omnibus eorum pertinentiis, ab uno latere, uia publica; a secundo latere Paternum; a tertio latere flumen, et a quarto latere carrarca. Presertim et fundum Silicata in integrum; fundum Panicianum; fundum Caccabelli cum uineis et terris, et cum omnibus eorum pertinentiis, ab uno latere silice qui descendit a ponte Lucano ; a secundo  latere alia silice que pergit ad palatium antiquum, a tertio latere uia publica; et a quarto latere fundum Gostanti. Enimuero clusura de uinea super se in integrum cum omnibus ad eam pertinentibus, sita in fundum qui uocatur Zetula sicuti per donationis chartula euenit in suprascripto episcopio. Fundum Paconi in integrum, fundum Piranello; fundum Turriele, fundum Cecili, fundum Serianum cum arboribus oliuarum; fundum Balbinianu, in quo est ecclesia sancti uictorini; fundum Mollica sibi inuicem coherentes cum omnibus eorum pertinentiis. Ubi inter affines ab uno latere ponitur lucus; a secundo latere riuo qui pergit ad pontem Marini; a tertio latere Lumbricata; a quarto latere riuo Puzzulo.

 Insuper concedo et confirmo Marsicanam uiam in integrum, et fundum campo rotundo in integrum; fundum Pensionis et case in integrum, cum ecclesia sancte Marie, et sancti Seuerini iuris suprascripti episcopii. Quippini,  et fundum qui appellatur Cornuti cum plebe sancti Stephani; fundum Parianu cum ecclesia sancte Marie; fundum Circulo cum ecclesia sancti Benedicti et sancti Anastasii, fundum Aqua ferrata; fundum Paternum, fundum Maranum et mons Paterni; fundum casa Martis, fundum uegete quod est casa Proiectici, fundum Batilianum cum terris et siluis sibi inuicem coherentibus, posita territorio Tyburtino, ab uno latere Fossato maiore; a secundo latere uia antiqua que pergit ad  pontem Marini; et a tertio latere fundum Calicianum iuris sancte Romane Ecclesie; a quarto latere fundum . . . et a quinto latere fundum Paulini iuris monasterii Cella Noua. Porro  et fundum qui uocatur Prata maiore cum uineis, terris atque pratis; fundum Baronianum in integrum inter affines incipiente per riuo usque in forma antiqua; a secundo latere Monetula; a tertio latere fundum Romani; et a quarto latere fluuium Tyberis, et peruenientes usque in aliis arci ubi in Poticella. uerum etiam et clusura uineata super se in integra posita ad porta Adriana; fundum Ciceiani, fundum Aflorum, fundum Ciculanum, fundum Paccionis, omnes inuicem coherentibus in integris; fundum Zizimi [id uallis Cotta]  cum plebe  sancte Marie et sancti Ioannis; fundum Marcianellum, et casale sancti Cirici; fundum Columnella, siue quibus aliis uocabulis nuncupantur: ab uno latere uia publica; a secundo latere fundum Apolloni; a tertio latere Romani; a quarto latere Balle longa, et a quinto latere forma unde aqua decurrit recte in uia publica. Similiter et fundum Carpinianum et uinea inter duos Ludes, cum ecclesia beati Petri apostoli [uid. foras muros]  et uinea in triuio cum ecclesia sancti Laurentii.

Immo et fundum Castro in integrum cum ecclesia sancti Angeli; fundum Balarcese sibi inuicem coherentibus. Pariter et fundum cum casale suo et Balle longa atque plebe sancti [hic dimisimus]  cum uineis et terris et cum omnibus suis pertinentiis  Fundum [Fullonis] Fullonius in integrum, et quatuor uncie fundi qui appellatur Apollonii. Necnon et fundum Claudianus, fundum Iuliani, fundum Tripentis, fundum Cisternule, fundum Pontecclo, fundum Silueri, fundum casa Marciana, fundum Parsi cum syluis et oliuetis, et terris cum ecclesia sancti Cecili, et cum omnibus eorum pertinentiis; simul etiam et fundum Paternum cum ecclesia sancte Columbe; fundum oliuarum; fundum Ianule cum ecclesia sancti Pauli; fundum Anterranum in integrum sibi inuicem coherentibus , milliario ab urbe Rome plus minus uicesimo sexto. Porro et fundum Balneolum, fundum Facundii, fundum Licini, fundum Bassanum, fundum Barbatianum, fundum Corsanum, fundum Bico longum; fundum Antoni, fundum  Clippi, fundum Nigilionis, Resiariu; fundum Buccunianum quod est territorio Sauinense; fundum Gelli, fundum Cartellorum qui est posita ante ponte Lucanum, fundum Corconi in integrum, fundum Maiani in integrum positum iuxta silicem, fundum Iemilianum; fundum Aquilonem; fundum Mutilianum iuxta sancti Stephani in Cornuti, fundum in Balle positum, qui appellatur Capra molente, et Castanneola in integris: ab uno latere colonia que uocatur Minianu; a secundo latere fundum ueranum; a tertio latere fundum Ilianum; et a quarto latere monte qui uocatur uulturella iuris sancte Romane Ecclesie. Simul etiam fundum Ilice et ciuitas que uocatur Ne; fundum Petroniliolum et Turricle;  fundum Turritula; fundum uicum et Arcum, et Cicilianum, et uigilianum, et Aspreta cum ecclesia sancti Petri, et in uicu ecclesiam sancti ualerii; fundum Grecorum, fundum uirdilianum ubi est ecclesia sancti Magni. Omnes sibi inuicem in integris coherentibus cum casis et uineis, terris et siluis, pratis, pascuis, cultum uel incultum; fundum Melizanum; fundum Paternum, fundum Sambuculo posito territorio Tyburtino a ciuitate eiusdem milliario octauo; ab uno latere fundum Minianu, et a secundo latere Bulturella; a tertio latere fundum Maternum; et a quarto latere fluuius qui uocatur Iubenzanu, et monte qui uocatur Crufo iuris superascripti episcopii. Pari modo ex alia parte montis fundi Caparacie; siue massa uocatur, cum mons ubi  est in cacumine ecclesia sancti Angeli qui dicitur Faianu, nec non et locum qui appellatur Trellanus [id. Giranus]  cum fundis suis: uidelicet fundum Carpi, fundum Marre, fundum Plazze, fundum Rosarium, fundum Corianum, fundum Iulianum, fundum casa Martelli, fundum sancte Anatolie et ualle Fortiniane, et usque in fine stelle, fundum [Crapola] mons aque uiue. Omnes sibi inuicem coherentes in integris, cum casis et uineis, terris et siluis, campis, pratis, pascuis, aquis, aquarumque decursibus, uel cum omnibus eorum pertinentiis; constituto iam nominato territorio Tyburtino, milliario ab ipsa ciuitas plus minus decem. Ab uno latere fundum Grecorum; a secundo latere fundum Sassa, et a tertio latere fundum Grunzanu, et a  quarto latere fundum Longienum. Similiter et fundum casa Herculi cum casis et uineis, et cum omnibus ad eum pertinentibus; ab uno latere fundum Licilianum, a secundo latere fundum Foranu; a tertio latere fundum qui appellatur Pasinianu, et a quarto latere fundum Barbaranu iuris Ecclesie Tyburtine. Preterea et quatuor fundis in integris, uidelicet capud [capito] leonis, et Priscianus, Cesarianus, Magianum. Omnes sibi inuicem coherentes. Immo et fundum uilla Pertusa, fundum Saturanum, fundum ualneolum et casale cum ecclesia sancte Secundine usque in riuo qui dicitur de Trabicella; et ecclesia sancti Stephani cum casale suo, et fundum Marcianum omnes in integris positi iuxta fundum Giranum, et Finestelle, territorio Trellanense.  Itemque fundum Cantoranum cum ecclesia sua, fundum Bulziniano, fundum Marano in integrum; et ecclesia sancte Felicitatis cum casale suo usque ad flumen; omnes sibi inuicem coherentes in integris.

Porro et plebe sancti Laurentii qui appellatur in Sublaco, cum forma et ecclesia sancte Marie que est supra castellum; fundum Paternellum, fundum Bullica cum uineis et terris, et cum omnibus eorum pertinentiis, constitutis territorio Sublaciano usque in fluuio medio Ecclesie Tyburtine. Fundum Ponza, fundum qui appellatur Casa; fundum Casalupuli; fundum Canistra; fundum Scapiono; fundum Cesarea, fundum Cisinianum sibi inuicem coherentes, positi territorio Afile; ab uno latere Afile, a secundo  latere Turrita, a tertio latere Gaianello, et a quarto latere Paterclanum. Similiter fundum Orarius et Gratinianus; fundum Puzzorosano, fundum Ponzano, fundum Cetreiano; fundum Toriniano in integris, siti territorio Sublaciano; ab uno latere Cisiano, ab alio latere Balneolum, a tertio latere Glasterano, et a quarto latere fundum Nuscanum, et a quinto latere fundum Caprola; a supra scripto latere fundum Calcuano. Pariter et fundoras quinque in integris qui uocantur Moreni: Oreta, Plumbariola, Aqua Combula, Pagatianum cum laco suo et introitu suo, posita territorio Tyburtino, ab ipsa ciuitate miliario plus minus quatuor; in campo maiore, nec non et Monticellis et casalis cum ecclesia.

Hec supra scriptis omnibus fundis et casalibus,  et plebes, et monasteria et ecclesias que superius adscriptis esse  uidentur. Imo etiam ecclesias, quas Bosone episcopo tuus antecessor isto presente anno consecrauit, uidelicet sancti Ioannis et beati Iuuenalis. 

Confirmamus etiam ut per affines et terminos eos deliberatis. Inter affines incipiente a sanctis septem fratribus, et usque in confinibus sancti Ioannis qui appellatur in argentella, et exinde in campo sacri, ubi sunt Staphili ficti, et recte in silice magna de Penestrina, descendente uero per ipsa silice omnia parte dextra territorio Tyburtino iuris eidem Ecclesie Tyburtine. Parte uero leba  omnia iuris sancte Penestrinensis Ecclesie. Sicuti antecessores nostri per precepta definierunt. Preterea concedimus  [atque confirmamus tibi tuoque uenerabili episcopio] tibi tuoque episcopio, ut omni tempore licentiam et potestatem habeatis cum uestris omnibus hominibus ingrediendi et egrediendi cum omni uestra utilitate per pontem qui uocatur Lucanum absque omni redditu, uel qualibet datione, exinde persoluendum pro qualicumque causa. Insuper concedimus uobis omnem districtum, et placita de omnibus monasteriis, siue ecclesiis tui episcopii tam infra ipsa ciuitate, quamque etiam et de foris, siue monachos et ancillas Dei atque presbyteros et diaconos, uel omnem clerum, qui sub tua protectione sunt, uel in tua diecesi permanebunt, ut in tuam tuisque successoribus sit potestatem distringendi et iudicandi. Denique confirmamus tibi per hoc nostrum  apostolicum priuilegium omnem consuetudinem quos tuis successoribus soliti erant habere , ut et tu tuisque successoribus absque ulla contradictione perennis temporibus retineas; et nulli unquam comiti, aut castaldio, uel alicui homini, qui ibidem publicas functiones fecerint liceat tue ecclesie seruos, aut ancillas, siue liberos homines, qui in supradicti tui episcopii casalibus resident ad placitum uel guadiam , siue aliqua districtione prouocare aut perducere, sine tuo, tuorumque successorum consensu. Hec uero prenominatis seu locis que superius continentur, uidelicet Lipianum et Lambrionem cum uineis et cripta tabulicia, et cannoto, et pensionis, in quo est ecclesia sancte Marie et sancti  Seuerini, et Trellano, et uicu cum ecclesia sancti ualerii, et Zizinni in quo est plebe sancte Marie, et sancti Ioannis, cum aliis casalibus, scilicet et in herbaticis, et glandaticis, nulla molestia habeatis. Cetera uero omnia immobilia loca, cultis et incultis, cum omnibus eorum pertinentiis, uel adiacentiis, sicut superius legitur.

A presenti secunda indictione uobis et per uos concedimus et perpetualiter stabilimus suprascripta loca, cum plebibus, ecclesiis, casis, uillis et castellis, terris cultis et incultis, urbanis et rusticis, necnon et omnia iura, et iuxta consuetudines que in eadem ecclesia per preterita tempora hactenus permanserunt, amodo illibata semper consistere iubemus. Simulque omnia munimina, seu cuncta instrumenta  chartarum de tuo episcopio que a paganis, siue per hominum negligentiam subtracte uel imminute, seu ab igne cremate fuerunt, per hoc nostrum apostolicum priuilegium omnes res illorum stabiles semper consistant in omnibus pleniter, legaliterque continentes uigorem. Res uero omnes que ab orthodoxis Christianis et piissimis pro illorum animabus, seu salute tue ecclesie siue per chartula, siue spontanea uoluntate offerre atque concesse fuisse uidentur, uel fuerint, absque ulla molestia et absque omni querela aliquorum hominum perpetuam stabilitatem et perpetuo iure in tua ecclesia tibi, tuisque successoribus sancimus. Quapropter statuentes, atque promulgantes coram Deo et terribili eius futuro examine, per huius nostri apostolici priuilegii  auctoritatem sancimus, et beati Petri apostolorum principis auctoritatem decernimus, tam apostolice sedis futuros pontifices, quam qui ecclesiasticas administrauerint actiones, uel etiam magna paruaque persona, aut quispiam cuiuscunque sit dignitatis preditus potestate. Ideo que a nobis pie disposita sunt, atque a nobis concessa quoquo modo nunquam licentiam habeat de prenominatis omnibus immobilibus locis in uno adunatis, atque spiritaliter apostolica exaratione coniunctis disiungere, uel uno ab uno altero alienare. Si quis interea, quod non credimus, de temerario ausu contra ea que ab hac nostra auctoritate, et Domini nostri Iesu Christi apostolorum principis Petri cuiuslibet immeritis uice agimus, anathematis uinculo innodatum, et cum  diabolo et eius atrocissimis pompis, atque cum Iuda traditore Domini nostri Iesu Christi, eterni incendii supplicio concremandum sit deputatum, ne unquam a prefatis anathematis nexibus sit absolutus. At uero qui pio intuitu obseruator omnibus exstiterit, custodiens huius nostri apostolici constitutionis ad cultum Dei respicientibus, benedictionis gratiam a misericordissimo Domino Deo nostro consequi mereatur, atque meritis beati martyris leuite Laurentii, eterne uite particeps effici mereatur.

Scriptum per manum Ioannis scriniarii sancte Romane Ecclesie, in mense Decembrio et indict. secunda.

+ Bene ualete +

 Datum duodecimo Kal. Ian. per manus Ioannis episcopi sancte Lauiranensis Ecclesie, et bibliothecarii sancte apostolice sedis. Anno Deo propitio pontificatus domni Benedicti summi pontificis et uniuersalis quarto pape, in sacratissima sede beati  Petri apostoli septimo, imperante domno piissimo perpetuo Augusto Ottone a Deo coronato magno et pacifico, imp. anno quinto, in mense Decembrio et indic. suprascripta secunda.




ANNO DOMINI DCCCCLXXXIu.
IOANNES PAPA XIu.





NOTITIA HISTORICA.


Exstincto Benedicto uII, Petrus episcopus Papiensis, Ottonis imperatoris archicancellarius, uir pius ac magne doctrine, opera Ottonis a clero ac populo Romano in Petri solium, assumpto Ioannis XIu nomine euehitur et consecratur. Id ubi resciit Bonifacius exsul, nichil cunctatus Constantinopoli Romam, sedem iterum inuasurus rediit; suorumque studiis adiutus, sumpto de pluribus, qui eius inuasioni obstiterant, supplicio, Ioannem pontificem, tertio ab eius electione mense, de sede uiolenter exturbat, tum uinculis constrictum inque carcerem detrusum, quinque mensium spatio diuersimode affligit: denique fame, uel gladio enectum, e carcere in publicum extrahi, omniumque oculis exponi mandat, ne quid sperarent amplius qui eius liberationi studebant. Horrendum plane uisu, cunctisque lugendum Romanis ciuibus spectaculum! cadaueris ipsa macie exstinctum fame Ioannem conclamante, et uindictam a superis et hominibus de sacrilego tyranno reposcente.

Nec emansit diu promerita utrobique uindicta: siquidem truculentus apostolice sedis inuasor intra quatuor menses repentina morte tactus, e throno corruit exanimis, adeoque omnibus etiam suis exosus exstitit, ut defuncti corpus in aream Lateranensem fune ad pedes ligato protraherent, lanceis ac gladiis perfoderent, saxis, sputo ac luto impeterent, ac denique ueluti sepultura indignum, inhumatum proiicerent. Scribit Oldoinus, infelicis hominis cadauer aliquot dies inhumatum publico cum contemptu iacuisse, ac tandem opera nonnullorum clericorum clanculo sepulture datum fuisse. Periit Bonifacius, inter grassatores potius quam inter Romanos pontifices  adnumerandus, duodecimo Kalend. Augusti anno salutis 985.





IOANNIS PAPAE XIu EPISTOLA AD ALONEM BENEuENTANUM ARCHIEPISCOPUM.


 IOANNES episcopus, seruus seruorum Dei, dilectissimo nobis Aloni uenerabili atque merito honorabili Beneuentane et Sipontine sancte Ecclesie archiepiscopo, tibi tuisque successoribus in perpetuum.

Si pastores ouium solem geluque pro gregis sui custodia die ac nocte perferre contenti sunt, et ne qua ex eis errando pereat aut ferinis laniata morsibus rapiatur, ouile semper uigilando custodiunt ac circumspectant, quanto sudore quantaque cura debemus nos esse peruigiles, qui sumus animarum pastores, ne ante summum pastorem nostre negligentie reatus excruciet, et unde modo honores sunt sublimiores, inde pre cunctis strictissimo deiiciamur iudicio. . . . . Pallium autem fraternitati tue ex  more ad missarum solemnia celebranda transmisimus, quo tibi non aliter  uti concedimus, quam decessores predecessoresque tuos usos esse incognitum non habes, scilicet in his festiuitatibus in Natiuitate Domini, Epiphania, Presentatione S. Marie Domine nostre, similiter et in Annuntiatione eiusdem, et in Paschalibus festiuitatibus, et Ascensione Domini, et Pentecoste, nec non in festiuitate S. Ioannis Baptiste, et in natalitiis Apostolorum, et in Assumptione B. u. Marie, pariterque et in Natiuitate eiusdem, simulque et in dedicatione sancte ecclesie tui archiepiscopatus, necnon in die tue consecrationis, et in congregatione et consecratione episcoporum,  sicuti etiam et in festiuitate B. Michelis archangeli, et translatione corporis B. Bartholomei apostoli, simulque tribuimus atque concedimus licentiam tibi tuisque successoribus episcopos ordinandi in his uidelicet ciuitatibus sancte Agathe, Abellini, Quintodecimi, Ariani, Asculi, Bibini, uulturarie, Larini, Thelesie, Alifi, Termule, Triuenti et Sessule, confirmantes tibi tuisque successoribus Ecclesiam S. Michelis in monte Gargano cum ipsa Sipontina ecclesia, et cum omnibus eorum pertinentiis, et omnibus prediis familiis, utriusque sexus, ecclesiis et massisque que predictis ecclesiis pertinere dignoscuntur. Cuius autem. . . . . honor modesta actuum uiuacitate seruandus est. Hortamur insuper ut mores ornamentis conueniant, ac conformentur,  quatenus, auctore Domino  ubique possis esse conspicuus. uita igitur tua filiis tuis sit regula, cum profectus eorum a tuo pendeat exemplo, ut tuum post diem ualeas securus dicere: Cor meum neque prospera, aut que temporaliter blandiuntur extulerunt, neque aduersa deiecerunt, sed quicquid illud fuerit patientie deuincatur uirtute. Nullum apud te locum inueniant odia, quemadmodum nec amor indiscretus te occupet; benignum te boni sentiant, discretum te mali cognoscant. Facile. . . . . Iustitiam apud te culpabilem suggestio mala non reddat; nocentem gratia aut fauor non excuset, remissum te delinquentibus non ostendas, ne quod ultus non fueris, tolerantia perpetrari uidearis permittere. Sit in te boni pastoris dulcedo, et iudicis  seuera districtio, unum quod recte uiuentes foueat, alterum quod inquietos a prauitate compescat. . . . . . . amore. Sed quoniam persepe zelus super peccatores, dum uult uindex indiscretus existere transit in crudelitatem correptio, iram ideo iudicio  refrena, et disciplinam reserua ut sicut Pater culpas ferias, et a dilectione filiorum quos corrigis non recedas. Misericordem te et prout uirtus patitur. . . exhibe, oppressis defensio tua subueniat, opprimentibus modestia, et ratio contradicat. Nullum contra. . . . . despicias, nullum querentem iustitiam spernas, custodia in te equitatis excellat, ut nec diuitum potentia aliquid apud te extra uiam suadeat audere rationis, nec pauperem de te sua faciat humilitas desperare, quatenus Deo adiuuante talis possis existere qualem sacra lectio precipit dicens: Oportet episcopum irreprehensibilem esse. Sed his omnibus poteris salubriter uti si magistram caritatem habueris, quam si quis secutus fuerit, a recto aliquando tramite non recedet. Ecce, frater carissime,  qualia inter multa tui sint sacerdotii; hec pallium comitantur, que si studiose seruaueris, quod foris accepisse ostenderis intus habebis. Fidem autem quam in tuis epistolis breuiter ascripsisti, licet latius explanare debueras, Redemptori tamen nostro gratias agimus quod eam in ipsa etiam breuitate certam esse cognoscimus. Sancta Trinitas fraternitatem tuam gratia sue protectionis. . . . . atque ita honoris sui uia nos dirigat, ut post uite huius amaritudines, ad eternam simul peruenire dulcedinem mereamur. Amen.

Scriptum per manum Leonis notarii regionarii S. R. E. in Decembris mense, indictione duodecima.

Datum uIII Idus Decembris per manus Ioannis  episcopi et bibliothecarii S. Sedis apostolice, anno, Domino propitio, pontificatus D. Ioannis pont. et uniuersalis XIu pape, in sacratissima sede beati Petri apostoli, primo  .




ANNO DOMINI DCCCCLXXXIu.
THEODERICUS METENSIS EPISCOPUS.





NOTITIA HISTORICA IN THEODERICUM.


 Mortuo Adalberone, Bruno Coloniensis tantisper Metensem rexit Ecclesiam, unde baculum sancti Petri ad Coloniensem Ecclesiam transferri curauit. Exeunte tamen anno 964, Theodericus seu Diedericus,  canonicus Alberstadiensis et prepositus uormatiensis, proclamatus est episcopus ab imperatore Ottone I, cui sanguinis uinculo obstrictus erat, item et Brunoni archipresuli Coloniensi ex genere materno,  necnon imperatori Conrado I et comiti Eberhardo ex genere paterno. Scriptor fere equalis de illo hec tradit: »Deodericus uir imperatorii generis, ingenii singularis, ad episcopatus cathedram communi omnium acclamatione accessit.« Litteris operam dedit in monasterio sancti Galli sub celebri Keroldo magistro. Fertur dixisse, ubi cognouit ex antiqua traditione primas nominum episcoporum Metensium litteras, metallis magis minusue pretiosis, pro uniuscuiusque meritis, scriptas, tanta bona facturum ut sua argento scripta, auro adnotaretur. Sacrum diem Pentecostes exegit an. 965 Aquisgrani in comitatu Ottonis imperatoris et Brunonis archiepiscopi Coloniensis, qui paulo post in morbum lapsus, Remos uoluit deportari, ubi de uita cessit, testamentum suum relinquens in manibus Theoderici Metensis et uicfridi uirdunensis episcoporum, qui eius funera curarunt. Astitit etiam hoc anno episcoporum conuentui Colonie habito, in quo firmata  est fundatio ecclesie collegiate sancti Martini Leodiensis. Circa id tempus uillam uigiacum et alia quedam restituit monasterio sancti Arnulfi. Ecclesiam monasterii de uergauilla, nuper fundati in honorem beate uirginis ac sanctorum apostolorum, dedicauit anno 966. Imperatorem consobrinum secutus in Italiam, illic per triennium uersatus est. Hac occasione usus, multas hinc inde reliquias collegit et transferri curauit an. 970 in sancti uincentii monasterium, quod ipse in illius urbis insula ante biennium exstruxerat, et preclaris edificiis exornauerat. Recepto in eodem sancti uincentii cenobio sancte Lucie corpore, oratorium ibidem in eius honorem, statim edificare cepit, dedicauitque uII Idus Augusti an. 972, cooperantibus sibi comprouincialibus episcopis, Gerardo Tullensi et uicfrido uirdunensi. In pago Caluomontensi locum quemdam inter Mosellam et montem uicinum, qui uernacule Spinal uocatur, diuino famulatui aptum reperiens, monasterium illic construxit ac reliquias sancti  Gerici episcopi Metensis transtulit. Sue etiam munificentie testimonia exhibuit monasteriis sancti Arnulfi et sancti Petri Metensis. Fautor fuit ac tutor Parthenonis de monte sancti Romarici, quo nomine subscripsit cuidam charte Gisle, tunc temporis abbatisse. Cum multis aliis tam episcopis quam abbatibus ab Ottone II curam accepit restituende regularis discipline in monasterio sancti Galli. Factus est an. 976 arbiter una cum Hildebodo Wormatiensi episcopo mote, super nauigatione et usu amnis Hursille, controuersie inter Werinherium Fuldensem et Gozbertum Hersfeldensem abbates. Iura regalia in urbem Metensem, interuentu Theophanie imperatricis, ab ipso principe accepit anno 977.  Astitit anno 980 Ingelheimiensi conuentui, in quo statutum est ut monasteria Stabulense et Malmundariense coadunata remanerent. Dum rex Otto aduersus Grecos et Saracenos in Calabria preliaretur an. 982, Theodericus et Theophania Augusta pugne euentum Rossane prestolabantur, ubi resciuerunt exercitum imperialem profligatum fuisse, ipsumque imperatorem natatu salutem quesiuisse. Cui opem ferre Theodericus mox properauit. Habita sunt anno 983 uerone comitia in quibus Otto II successorem suum renuntiauit Ottonem III, astantibus imperii magnatibus, presertim Theoderico, qui apud principem gratia plurimum ualebat, sanctioribusque ei erat a consiliis. Eodem anno imperatoris eiusdem Rome defuncti 7 Decembris funeribus interfuit. Perquam promotioni Adalberonis, in uirdunensem episcopum nuper electi, contrarius, grauem habuit controuersiam cum Carolo a Francia inferioris Lotharingie duce partibus Adalberonis addicto, ad quem epistolam scripsit acerrimam; uicissimque  Gerbertus Caroli nomine atrocissimas litteras rescripsit, ut constat ex epistolis Gerberti, cuius due alie sunt epistole ad Theodericum, quem uocat Diedericum. Nuncupatur Theodericus d'Homelant in litteris Ricuini Tullensis episcopi pro monasterio Spinalensi. Hillinus Treuirensis in confirmatione bonorum eiusdem loci eum nominat Theodericum de Hamolo, cognominatur etiam Sixtus. De uita migrauit die 7 Septembris, anno 984, sepultusque est in monasterio sancti uincentii quod condiderat. Cum post trecentos annos tumulus eius reseratus fuisset, reperta, sunt eius ornamenta pontificalia integra, eiusque ossa recondita fuerunt in capsam ligneam, que in choro exponitur die eius anniuersarii, pro cuius celebratione eadem ornamenta in usum adhibentur.


EPITAPHIUM THEODERICI.


Hic Deodericus generoso sanguine natus
    Regum progenie, nomen habens celebre.
Cesaris Ottonis tetigit quem linea carnis,
   Cuius consiliis iura dedit populis.
Luxit enim mundo ceu sidus lumine pleno,
   Actibus eximiis, moribus egregiis.
Unde Mettensem meruit conscendere sedem
   Qui rexit digno presulis officio.
Aulam hanc celesti struxit pro munere Regi
   Rebus quam miris compsit et innumeris.
Idibus ebdenis Septembris iam reuolutis,
   Decessus sorte clauditur hoc silice.





RHYTHMI IN HONOREM THEODERICI.




    Deodericus sanguine, moribus,
Claris profecto clarior omnibus,
A rege clarebat secundus,
uix alicui sub eo secundus,

   Hic consobrinus Cesaris inclyti
Herebat illi militie et domi,
Regni ferens partes secundas,
Cesaris alleuiansque curas.

    Regni per illum cuncta negotia,
Et iura stabant ecclesiastica.
Miles, senatus, regis aula
Suspiciebat ad eius ora.

   Rex Otto clauo dum moderaminis
Res fluctuantes Italie nimis
Per iura tranquillare pacis
Tentat ubique, malis remotis,

    Et hic erat, hic multus et intimus,
Ad os, ad aures, cor quoque Cesaris.
Per hunc placebat qui placebat:
Hoc sine uix aliquis ualebat.

   Hac preminentem magnificentia
Omnes honorant munificentia,
Facti per illum gratiosi,
Ut sua uota queant mereri.

   Qui non auare sed cupidus pie
Hoc exigebat quod foret utile,
 Notaque culpe quod careret
Quod sibi spem uenie pararet.

   Nam uestra sancti corpora martyres,
Querebat huius sancta uiri fides,
Translata qualicunque cura,
Ut reuerenter haberet illa.

   Gaudebat hoc urbs Metis episcopo,
Fidens in eius presidio duplo,
Pollens per eius sanctitatem
Tutaque per generositatem.





EPITAPHIUM EuRARDI COMITIS AUCTORE THEODERICO.


 Anno Dominice incarnationis 978 Deodericus humilis presul, ab ipsis parietinis huius loci constructor, pio studio Euerardum fratruelem sibi, quoad uiuere datum est unicum amorem, orthodoxis regiique sanguinis parentibus clarum, ipsosque egregia indole puerilis gratie repromittentem, ac semet genti patrieque sue in spem maximam ab ipsis cunis dulci affectu educatum, immatura falce mortis uixdum decennem abscisum, luctu plebis patrumque immodico charum pignus silici sub humana sorte Iu Non. Septembris mandauit.



Item epitaphium.


Non est dampnosa mors iusti, set preciosa,
   Ante Dei faciem semper habendo diem.
 Ipse dies plenus, lucenti sole serenus,
   Est sine nocte dies et sine fine quies.
 Hac requie letus, lucisque leuamine fretus,
   Eurardus maneat, cernere quo ualeat
Regem regnantem, regnantum regna regentem,
   Christum, quem coluit, uiuere dum potuit.
Is puer insignis uiuentem flore decennis
   Ornans mundicia queque sui studia,
Transiit e mundo Septembris sole secundo.
   Lector dic tandem: Pace quiescat! amen.



Item epitaphium eiusdem comitis Euerardi.


Clauditur hac tumba pridem sine felle columba,
   Infans Eurardus, nobilis atque pius,
Sanguine magnifici generosus Deoderici
   Presulis, ex cuius fratre fuit genitus.
Crastina Septembris lux his fuit ultima membris.
    Christe tuam requiem da sibi teque diem!





INuENTIO SANCTORUM A domno Theoderico episcopo Metensi repertorum atque ad ciuitatem Metensem translatorum


 Anno Incarnationis Dominice 870 magno et gloriosissimo Cesare Augusto Ottone, cum equiuoco suo admirabilis indolis adolescente filio eque Augusto, simulque magnarum uirtutum coniuge Adelheide, qua nichil unquam iustius, mansuetius, prudentius, nec magis pium quidquam potuit esse, Italie sceptra pio iustoque moderamine pacifice ac solide usque in fines Calabrie gubernantibus, domnus uenerabilis sancte Metis episcopus Theodericus, ipsi magnifico imperatori sanguine ac mira dilectione atque familiaritate coniunctus, cuiusque consultu pro mira sapientie prerogatiua, cuncta  Palatina agebantur negotia: in eadem Italica expeditione constitutus, in qua triennium fere militauit; dum diuino precipue cultu deditus, queque ad honorem decoremque seu munimentum sue sancte sedis, certatim exquireret, et efficaciter uotis eius cuncta suppeterent, corporum sanctorum maximam copiam ex diuersis Italie locis, diuina se gratia adiuuante, collectam, digno se cultu atque honore alibi prestantius ueneranda, eidem sue sancte sedi Metensi inuehere studuit.



De sancto Elpidio.

Horum primum sanctum et uenerabilem Christi  confessorem ELPIDIUM ex Marsorum prouincia sumpsit, concedente Albrico, ipsius Marsie episcopo, ex quadam ecclesia sedi episcopali proxima: que sedes super lacum Fucinum sita, quid olim fuerit, ruine urbis et plurimarum circa ecclesiarum ac monasteriorum frequentia attestatur. Hunc nobis ipse episcopus ceterique incole retulerunt, fuisse ex collegio quorumdam seruorum Dei, qui tempore antiquiore ex partibus Grecie, numero septuaginta in eamdem Marsorum prouinciam aduentantes, ac diuersis circumquaque locis uel ciuitatibus uniuersis mirabilium signorum lumine fulgentes, ubicunque in sancta conuersatione finis uite aduenerat uenerabili sepultura reconditi, multa uicinorum longe lateque reuerentia, pro assidua miraculorum iucunditate  coluntur. Horum tres, quorum hic tertius fuit, in eodem cemeterio quiescebant, CALLISTRATUS, EUTYCHIUS, et hic ELPIDIUS. Porro Eutychium imperator sustulerat, et ne qua in accipiendo posset adhiberi fallacia, sepulcro intacto, satisque munito, nec a die repositionis ulla uiolationis signa monstrante, priusquam ab aliquo incolentium presciretur, episcopo tantum Albrico, et paucis eius clericis assistentibus, presbyter noster Teudo, cum presbytero imperatoris Heriwardo, arcam sancti, quod nisi altari desuper effracto nequiuerant, aperiunt; ipsique per sacra ossa miri candoris, nec minus flagrantis odoris, omnia numero ac quantitate integra, excipiunt, scrinioque recondunt. 



De sanctis Eutychio, uictorino et Marone.


ueniens proxime abhinc in territorium Amiternine urbis, que et ipsa ruinas tantum ostendit, ab eodem Albrico episcopo de monasterio, sue ditionis Reate subiecto, pretiosissimum martyrem EUTYCHIUM accepit, cuius beati socii uICTORINI iam anno superiore reliquias emerat, simulque et partem sancti MARONIS pariter passi, quorum et loca passionis aspeximus, et ipsas aquas Cotilas [id est, Cutilias], fedo odore spirantes, in quibus uerso capite suspensus fuerat martyr. Passionem denique eorum scripta retinent sanctorum Nerei et Achillei: hunc ipse uenerabilis domnus Theodericus ibidem assistens, ex ipsa arca marmore fortiter munita, mira cum exsultatione ac ueneratione excepit uIII Kal.  Octobris. Hos duos Adhelardus filius Gerardi in patriam asportauit.



De sancto Feliciano episcopo et martyre.

Fulinias, castrum non procul a Spoleto, FELICIANUS magno undecunque concursu hominum affluente corpore sacro tuebatur, eum Benedictus eiusdem Fuliniensis castri episcopus, multo cum fletu largitur per Bertraum diaconum et Heriwardum presbyterum Iu Nonas Octobris, ex intimo ipso antro sustollitur. Passio eius descripta est.



De sancto Asclepiodoto martyre.

In saltu qui Collis dicitur, qui Perusie adiacet ciuitati, ubi tunc imperator autumnali exercebatur uenatu, monasterium erat antiquissimum super fluuium  Tiberim, qui ibi mediocri uado preterfluens, sui exinde usque ad urbem Romam pelagi profunditate augetur. Hoc sepulcro quondam opere marmoreoque ornatu, ut uideri dabatur, exstructum, sed tunc uetustate collapsum, martyris egregii Asclepiodoti membra uenerabiliter humata tenebat; cuius tumbam, forti nimis saxorum et terre congerie obclusam, dum cum magna tandem difficultate Theudo, Bertraus, Rothardus penetratam, marmore sancto corpori proximiore, nudassent, inueniunt monumentum, imo usque profundum dimissum. Et per medium a capite usque ad pedes, quodam limite, ex ipso naturaliter saxo quasi diuisum, quod tamen diligentius inspectum, unum continuumque constabat. Beati uere corporis medium  hinc, medium illinc, membris altrinsecus unum contra alterum appositis, excepto capite solo, quod in unam integram partem iacebat diligentissimo collocatum. Hoc edituus et reliqui dixerunt, indicio uoluisse antiquitatem signare, quod et ipsi uere asseuerabant, eumdem martyrem crudeli genere passionis, medio corpore uiuum exsectum, eique attestande ita in monumento diuiduo positum. Hunc pariter digno, ut par fuerat, honore sublatum uII Kal. Octobris uenerabilis pontifex suscepit. Diem natalis eius ab incolis IX Kal. Nouembris didicimus. Nam gesta eius minime ab episcopo de Cisa, ad quem locus pertinebat, quiuimus extorquere.



De sancta Serena et sancto Gregorio Spoletino.

Sanctissima uirgo SERENA apud Spoletum in monasterio  sancti martyris Sauini, foris muros urbis, ubi et pluribus miraculis coruscabat, quieuerat. Ad quam pene quotidie magnus populorum ueniebat concursus, ita ut noctes quoque peruigiles turbe cum lucernis ceterisque donariis ibi peragerent. Hanc quoque cum integris toto corpore ossibus, misso illuc Rothardo diacono cum aliis sibi fidelibus uiris, uenerabilis pontifex esset adeptus; reliquias quoque beati martyris GREGORII Spoletini ibidem obtinuit, cuius passio scripta est. Beate Serene preter quod in passione sancti Sauini reperimus, eam ipsum beatum martyrem tumulasse, nichil plus gestorum perquirere potuimus; que tamen tam assiduis se uirtutum commendat insignibus, ut uiua harum lectione oculis obiecta gestorum attestatione,  quid fuerit in uita non egeat. Dies eius X Kalendarum Decembrium, eodem quo et sancti Sauini martyris, celebratur.



De catena S. Petri apostoli.

Inter hec Romam misso predicto diacono Rothardo, dono domni pape Ioannis, qui tertius decimus in eo nomine erat, partem non modicam catene beati Petri in basilica que dicitur ad uincula, eamdem portionem exsecante, promeruit: cum ea quoque priuilegium monasterii sancti uincentii, cum dalmatica et sandaliis abbati eiusdem loci apostolica prerogatiua concessis, idem domnus papa direxit. Hec omnia Adelbertus clericus cum Conone comite, transtulit.



De sancto uincentio leuita.


Beatum martyrem magnum et leuitam uINCENTIUM in ciuitate quadam antiquissima, que ad solum usque iam longo tempore diruta fuerat, nomine Corduno, que ab Arretio XII millibus distat, ex monasterio proximo satis pulchro ornatu, quod multa itidem frequentia uenerabatur, Bertraus diaconus, comitante secum quodam clerico episcopi Arretini , indice loci, cum magna licet difficultate, uite quoque non minimo periculo sustulit. Hunc ex Hispania in Italiam deportatum firmiter asseruerunt. Cuius modum translationis postea domno presule Beneuentum ueniente, dum nurui imperatorie a Grecia uenienti obuiam missus esset, plenius cognouimus: iuxta Capuam,  siquidem monasterium iam pene dirutum, nomine sancti uincentii reperimus, quod grandi et miro opere quondam a tribus fratribus nobilibus constructum, ueterani qui ibi tunc pauci monachi uisebantur, dixerunt. Et corpus sancti uincentii postea a duobus monachis ex Hispania ibi clam deportatum, atque multis deinceps temporibus maxima ueneratione habitum, donec a paganis eodem monasterio uastato, corpus sanctum inde sublatum et ad predictam Cordunensem ciuitatem esset translatum. Tunc etiam episcopus Arretinus non modicam portionem sanguinis beatissimi protomartyris STEPHANI in uase crystallino, optime auro gemmisque composito, et de sanguine Innocentum in alia pixide, et de capillis sancti Petri, breuiculis per singula  appositis, quamuis inuitus, et summo in discrimine apud imperatorem sui rerumque suarum positus dedit. Et quia redemptionis sue facultas cum angustiabat, precatorem sui nostrum uenerabilem presulem per hoc et per corpus S. uincentii, parauit; atque sic in gratiam imperatoris, eo interueniente, uix rediit. De hoc ipso beato martyre plures Italorum episcopi iam ante sepe tentauerant ut id acquirere possent; in quibus Ambrosius Bergamensis, pro eo quod sedes episcopatus sui in honore sancti uincentii esset, et ante breue tempus cum quibus potuerat, diem quo eum excepturus statuerat: sed Domino ordinante, ut in crastinum ille condixerat, nocte precedenti a nostris preoccupatum est.  Hoc clerici de Monte Romaric  tulerunt.



De sanctis Proto et Hyacintho.

In Sabinis regione, non procul ab urhe Roma, milliario fere XI, sancti martyres PROTUS et HYACINTHUS erant reconditi, aliquanto negligentiore custodia. Hos abbas quidam de monasterio sancte Marie, quod dicitur Farfara, uenerabili pontifici nostro, dum de causa sua eum apud imperatorem sibi fieri intercessorem rogaret, quia nullo tantum munere eum cognouerat delectari, partem primo obtulit, sed postea mira prestantia domni presulis, quidquid inde reperire potuit, adiecit. Ipse cum suis monachis dans super sancta Euangelia sacramentum, uere ea ossa sanctorum Proti et Hyacinthi existere. Hoc post Natale Domini, dum Roma reuerteremur,  in uicinio Horte ciuitatis est actum.



De sanctis Digna et Emerita.

Sed Rome tunc nobis constitutis, munere domni pape Ioannis, pignora sanctarum DIGNAE et EMERITAE, quarum corpora in porticu ecclesie beati Marcelli martyris sunt recondita, que est ante sanctos apostolos; simul et alias singillatim repositas, cum propriis adnotationibus, diuersorum sanctorum reliquias accepit, in quibus et sandalium sancti Stephani: hec omnia per Willardum monachum Mauri monasterii missa sunt.



De sancto uincentio episcopo.

Alterum sanctum uincentium episcopum ex monasterio quodam in comitatu Urbini, a Rauenna milliario fere I, iuxta Petram Pertusam, ab abbate  rebus necessariis nimis attrito, quia aliud quod daret pro releuatione loci non habuerat, partem primo offerente, sed Bertrao illuc misso, multaque arte strenue agente, [f. deest totum] percepit. Huius passionem descripsimus. Hic per Immonem comitem missus est.



De sanctis uincentio et Carpoforo.

Ciuitas uincentia est non longe a uenetia, ad quam olim Longobardi, dum Italiam inuaderent, primam urbium uenisse dicuntur. In ea martyr LEONTIUS monasterio celebri uenerabatur. Huius episcopus loci reliquias nostro reuerentissimo presuli, si pro causa sua imperatoriam interpellasset maiestatem, repromisit. Mox misso illuc Rothardo diacono, cum episcopus nimium se fecisset difficilem in dando,  preter quod duntaxat promiserat, tandem continua exigentis uictus instantia, preter pauca sibi pignora retenta, reliquum corporis totum largitus est. Hunc et beatum CARPOFORUM Rome passos, ab eadem ciuitate non longa ante tempora translatos, incole asseuerabant: ubi et nobile quondam monasterium sancti Felicis uisebatur, ubi et primo reconditi ferebantur, sed eo ab Ungris, qui pene locorum ipsorum uicini sunt, exusto, atque assidua incursione eorum reparationem prohibente, ad sedem episcopalem infra urbem sub altare depositi, unde et prefatus Rhothardus diaconus, sanctum quidem Leontium totum, sancti uero Carpofori reliquias non modicas ab ipso quo claudebantur sumpsit altari, effracto sepulcro. Passionem eorum incendio deperisse  dixerunt. Natalis eorum XIII Kal. Augusti celebratur. Teudo eos detulit.



De sancta Lucia uirgine et martyre.

Magna et uniuersalis Ecclesie celebritate memorabilis uirgo et martyr LUCIA Syracusana, quo ordine ad religiosissimi presulis nostri auidissimam deuotionem peruenerit, Wigericus presbyter noster tunc cantoris, nunc custodis beati Stephani officium gerens, qui ea sacra ossa manibus, ab ipsa qua non leui munimine arctabatur extulit urna, quem satis tute fidei constat quibit exponere. Ea in Corfinio, que uetus olim ciuitas fuerat, nunc tota diruta, quiescebat; ad quem locum de Sicilia eam fuisse translatam a Faroaldo quodam duce Spoletino, uere  nobis assertum est. Hanc ipsam Syracusanam esse, de qua responsoria et antiphone generaliter cum missa ubique canuntur; ipseque episcopus loci, manu sua sancto Euangelio apposita, confirmauit.



De craticula sancti Laurentii.

Cum iam Roma, regiis nuptiis ibi ingenti gloria peractis, reditum in patriam disponeremus, ultimo beneficio, eoque pluribus copiosiore, uenerabilem presulem domnus papa de quatuor portionibus craticule sancti LAURENTII locupletissime cumulauit Eas Wigericus cum Ioanne monacho, ab ipsa sacra  crate excuderunt: hec uero fuerunt capita uirgarum que per transuersum iacuerant costis exterioribus infixa; nam uirge omnes, que sex in ea fuerant, iam inde a diuersis apostolicis, a uetusto tempore, quibusque regibus erant dono collate; e quibus una, que adhuc ante paucos annos supererat, magno imperatori Ottoni ab Octauiano concessa est: he dum excuderentur costas proprius intrinsecus, capita que infra fortiter tenebantur, remanserant: que tamen ferro apposito manu [f. apposita manu] percusso, licet laborioso conamine, sunt discussa.





EPISTOLA AD CAROLUM LOTHARII REGIS FRATREM Sub nomine Theoderici a Gerberto scripta.






ANNO DOMINI DCCCCLXXXIu.
GEZO ABBAS DERTONENSIS.





[DE CORPORE ET SANGUINE CHRISTI.]





IN SEQUENTEM LIBRUM DE CORPORE ET SANGUINE CHRISTI ADMONITIO MURATORII.


Clarissimus uir Ioannes Mabillonius, dum Italicas bibliothecas perlustraret, duos codices offendit, ubi hoc ipsum Gezonis opus descriptum fuerat. Unus exstat in Florentino cenobio S. Crucis Fratrum Minorum, sed sine titulo ac prefatione, alter in Padolironensi monasterio S. Benedicti in agro Mantuano, ut ex eius Museo Italic., pag. 164 et 207, patet. At Mabillonio uisum non est opere pretium euulgare integrum Gezonis librum; quare prefationem duntaxat atque indicem capitulorum eiusdem operis edidisse contentus pag. 89, parte altera laudati Musei, nos monuit se ad integram Gezonis editionem processurum, ubi intelligeret id lectoribus fore gratum. Ego uero ex iis sum qui a clarissimo uiro huiusmodi beneficium exoptassem; illud enim est argumentum a Gezone pertractatum, ea questio a temporum nostrorum nouatoribus tam acriter agitata, ut antiquitatis in hanc rem uel quisquilie digne sint que in publicam lucem efferantur. Et profecto Gezonis liber, etsi nichil aliud prestare posset quam confirmare ecclesiasticam seculi decimi traditionem, de ueritate corporis et sanguinis Christi in augusto sacramento a Caluinianis negatam, libenti animo a catholicis amplectendus foret.

Quamobrem constitutum mihi est illud ipsum opus publici iuris facere postquam eius exemplar, Mabillonio ignotum, occurrit mihi olim in Ambrosiane bibliothece ms. codice lit. Q, num. 98. Quod unum mihi prestandum censui, capita non pauca eiusdem operis pretermisi, utpote iam edita inter SS. Patrum Opera, qualia sunt que Gezo e libris Cypriani, Ambrosii, Augustini, Gregorii aliorumque decerpta in suum librum intulit. Multo magis omittendum censui libellum Paschali Ratberti ad Placidum discipulum, quem pene integrum Gezo descripsit, constitutis ex illo tribus et uiginti capitulis sui operis.

Quis fuerit quoue tempore uixerit Gezo, ex eius prefatione discimus, ubi hec leguntur: Quantum autem huic decreto uoluntatis mee reuerende memorie domnus Giseprandus, illo tunc tempore noster episcopus, et ui et auctoritate restiterit, non habetis incognitum, etc. At Giseprandus siue Giselprandus Dertonensis episcopus, ut Ughellus tom. Iu, pag. 855 Ital. Sacre ostendit, florebat circiter an. Ch. 950, cum Augustano concilio interfuerit an. 952 et nominetur inter testes in Othonis Magni Imperatoris diplomate Astensi ecclesie concesso an. 962. Eidem quoque Ughello uixisse Giseprandus uidetur an. 981, ex fide chronici uulturnensis.  Que omnia faciunt ut affirmare absque errandi periculo possimus, Gezonem quoque nostrum floruisse ante annum Christi millesimum.

Nobile uero monasterium suis sumptibus Giseprandus Dertone edificarat sub titulo S. Martiani martyris, ubi sacrum quoque illius corpus reconditum fuit. Ughellus refert illustre diploma Othonis Iu imperatoris anno 1210 concessum, in quo multa de eodem monasterio eiusque institutore Giselprando habentur. Primus autem illius cenobii abbas, uiuente adhuc laudato episcopo fuit Gezo noster, uti is in prefatione testatur, quo munere functus est post sublatum etiam e uiuis Giselprandum. Quare cum eius liber inscribatur: Dilectissimis fratribus, quibus ex diuina dispensatione, etc. paternam impendo sollicitudinem, ad ipsos eiusdem monasterii monachos scripsisse dicendus est Gezo.

Post prefationem leguntur uersus domni Odonis, hoc est abbatis Cluniacensis, qui sanctitate uite non minus quam editis libris clarus, uiuere desiit an. Christi 942, ut ex eius uita ac elogiis constat. Tom. uII., Sec. u, pag. 124, Act. Sanctor. ord. S. Benedicti, et ex tom. XuII Bibliothece Patrum, ubi pag. 313 editi reperiuntur hi ipsi uersus. At qui subsequuntur, Paschasium Ratbertum celebrem uirum auctorem habent; sed ex iis quindecim duntaxat editi leguntur tom. XIu, pag. 720, eiusdem Bibliothece Patrum, hoc est, usque ad Disponit causam, etc. Quare subsequentes in codice nostro opinor nondum publice luci redditos, in quibus transsubstantiationem, uti et in reliquis suis scriptis Paschasius aperte statuit, Gezone procul dubio sententiam eamdem probante.



GEZONIS LIBER DE CORPORE ET SANGUINE CHRISTI.



INCIPIT PROLOGUS uEL EPISTOLA SEQUENTIS OPERIS.


Dilectissimis fratribus, quibus ex diuina dispensatione, quantum propria permittit infirmitas, paternam impendo sollicitudinem, GEZO Dei et Domini nostri Iesu Christi seruus.

Decreueram quidem olim, fratres karissimi, grauissimorum mihi delictorum conscius patriam parentesque relinquere, et in aliquod me conferre secretum, ubi a secularium negotiorum strepitu omnimodo sequestratus, in omnipotentis Dei seruitio euum transigerem, peccata mea iugiter deplorans, et continua penitentie satisfactione clementissimum Dominum et iudicem uniuersorum ad miserendum inuitans. Quantum autem huic decreto uoluntatis mee. reuerende memorie domnus Giseprandus,  illo tunc tempore noster episcopus, et ui et auctoritate restiterit, non habetis incognitum, asserens non esse canonicum ut, relicta Ecclesia in qua nutritus et ordinatus fueram, meo arbitrio alio demigrarem, se uero nunquam mihi ad ista prebiturum esse consensum. Presertim cum iam ipse decreuerit in propria Ecclesia, ubi beatissimi martyris Martiani corpus humatum quiescit, monasterium construere, in quo si omnimodo statueram mutare propositum, et solitudo mihi non deesset, et ad seruiendum Deo iuxta libitum cuncta suppeterent. Quam ego pollicitationem pro mea tunc imperitia egre suscepi, quia estuanti desiderio nimis prolixa tanti temporis uidebatur exspectatio. Preualuit tamen eius auctoritas, quoniam tanti uiri iussionibus non parere et consiliis  non acquiescere, non modo temerarium, uerum etiam insanie simile diceretur. Accelerauit igitur quantocius implere promissum, et postpositis curis omnibus seculi, quibus nimium impediebatur, ad  monasterii fabricam totum se transtulit, indulta mihi bono animo licentia monachum profitendi. Nec diu moratus, ubi prosperari in manibus suis ceptum opus Domino cooperante perspexit, omni mihi instantia cepit imminere ut totius loci curam susciperem, et in lucrandis Deo animabus sollicitum me uigilemque preberem. Repugnanti itaque mihi, et pondus regiminis non segniter refugienti, eo usque institit et irreuocabilis mansit, ut nulla a me excusatione suscepta sub diuini se nominis obtestatione constringeret, quod nisi eo die uoluntatis eius arbitrio me committerem, ut subirem sarcinam quam iubebat, sine aliqua dilatione eliminatis hinc his ipsis, qui pauci admodum habebantur, monachis, canonicis, quos iam ad hoc preparauerat, locum traderet  incolendum. Suscepi itaque infirmis humeris graue pondus regiminis, et nimia necessitate compulsus illius professionis magister factus sum, cuius non fueram ante discipulus. Dispensationis igitur mihi in uos credite ex eo tunc tempore curis mordacissimis occupatus, dum utilitati uestre plurimum intendo, et que potissimum uobis expediunt, mecum ipse pertracto, occurrit animo de Dominici corporis et sanguinis sacramento mellitum uobis atque florulentum, sacrisque promistionibus sobrie temperatum, poculum pro mei ingenii paupertate efficere, quod dilectioni uestre et uoluptati sit et saluti. Sanctorum siquidem Patrum scripta lectione percurrens, et intenta quantum potui meditatione retractans, quidquid in eisdem absolutius atque enodatius ad intelligendum  de tante tamque subtilissime rei mysterio inuenire ualui, in unius libelli corpusculum compendiosa breuitate redegi, qui uobis, si Spiritus sancti fauor aspiret, nec ex intellectus difficultate displiceat,  et ex sui paruitate complaceat. Imitatus in hoc opusculo Paschasium Ratbertum, qui de hac eadem re Placidio cuidam suo discipulo libellum luculento sermone composuit, eosdem ipse quos et ego secutus auctores, beatissimos scilicet Domini sacerdotes, Cyprianum, Hilarium, Ambrosium, Augustinum, Gregorium, Ioannem, Isidorum, Isitium, Hieronymum et Bedam. De quorum omnium scriptis quosdam sententiarum decerpsimus flores, cause ualde necessarios, id est Dominici corporis et sanguinis suauissimum odorem exhalantes. Ipsius uero Paschasii libellum totum pene, sicut inuenimus, ita in nostrum transtulimus, sensum eius potius in aliquibus locis quam uerba sequentes, et superflua queque uitantes. Ut autem tanti mysterii gratia liquidius et purius  uestris mentibus fauore Spiritus sancti commendetur, miraculorum copiam congessi, que sanctis ac diligentibus se olim Dominus reuelare dignatus est ad laudem et gloriam suam, ut ostenderet quid eis preparauerit in celis, quibus tantum munus reliquit in terris. Simul etiam illud attendens, ut si quibus forte uel propter tarditatem sensus, uel propter litterarum imperitiam redemptionis huius sacramentum ex Patrum scriptis non poterit esse perspicuum, signorum fiat reuelatione manifestum. Qua uero reuerentia quoue timore sacro altari debeatis assistere, participationem tante gratie prestolantes, ne forte, quod absit, communicantibus uertatur in perniciem quod sumere cupitis ad salutem; libello huic quantum potui studiose adnexui,  ut in omnibus Deo placentes, et ego ex uestro prouectu, et ex meo uos labore atque sollicitudine misericordiam inuenire ualeamus in die Domini. Accipite igitur, fratres karissimi, eo quo defertur affectu qualecunque paruitatis mee munusculum, nec ex mea uobis humilitate uilescat, quod ex sui sensus continentia gloriosum est atque preclarum; non enim sine periculo poterit a legente contemni, quia etsi minus habet aliquid in eloquio, nichil tamen prestantius esse potest in materia, qua digne credentibus uita prestatur incorruptibilis et eterna. Nec paruipendatis, obsecro, gratiam Domini, sed de eius lectione intelligite quanta sit uirtus uitam eternam in terris accipere angelicisque dapibus quotidie saginari. Quoniam, etsi Deo plena sunt  omnia, nos quoque coram oculis diuine maiestatis semper uersamur: plurimum tamen coram sanctis altaribus, et Dei uultum et angelorum presentiam obseruare oportet, atque uereri, ubi tanta tamque excellentia nobis uerbi Dei uirtute atque miseratione prestantur, quanta nullus hominum eloqui potest. Ipse autem Deus et Dominus noster uerbum, uirtus et Sapientia Patris hanc eamdem gratiam, quam prestitit, conseruet simul et tueatur in nobis, et oculos, quos uobis aperire iam cepit, plenius illuminare dignetur. Per quem et cum quo eterno Patri est laus omnis et gloria, honor atque magnificentia et potestas cum sancto Spiritu a seculis, et  nunc, et semper, et in omnia secula seculorum. Amen.


Explicit prologus.



INCIPIUNT CAPITULA SEQUENTIS OPERIS.

    I. Quod humana infirmitas non facile debeat diuina discutere, ex libro beati Hilarii episcopi et confessoris de Trinitate.
    II. De Dominici corporis origine.
    III. De natiuitate Dei Filii ex Patre.
    Iu. Quod formis sepe comparabilibus erudiamur ad intelligenda diuina.
    u. De Dei Patris substantia.
    uI. De natiuitate Filii Dei ex Patre.
    uII. De Filii Dei generatione ex matre.
    uIII. Dominum nostrum I. C. per assumptam carnem naturaliter manere in nobis, et nos per perceptionem corporis, et sanguinis eius manere in eo.
    IX. Ecclesie fides catholica.
     X. Nec confidendum in humana prudentia.
    XI. De Dei uerbo.
    XII. Cypriani assertio uera de Deo.
    XIII. Augustini de Dei uerbo.
    XIu. Christi communionem uerum corpus eius et sanguinem non esse dubitandum.
    Xu. Quod hoc mysterium Christi nullus debeat ignorare.
    XuI. Quid sint sacramenta uel quare dicantur.
    XuII. Utrum sub figura, an ueritate, hoc mysticum calicis fiat sacramentum.
    XuIII. Quid intersit inter immolationes ueteres figurasque legalium, et inter sacramentum Dominici corporis et sanguinis.
    XIX. Quid sit digne ad uitam percipere corpus et sanguinem Christi.
    XX. Quibus modis dicitur corpus Christi.
    XXI. Quod in hac communione aut iudicium percipitur, aut premium.
     XXII. Quid necesse fuerit, quod semel gestum est, quotidie Christum immolari, uel quid boni tribuant hec mysteria digne accipientibus.
    XXIII. Cur in pane et uino hoc mysterium celebretur.
    XXIu. Cur in calice aqua misceatur.
    XXu. Utrum plus aliquid habeat hoc mysterium, quoties a bono, an minus quidpiam quam ueritas repromittit, si a malo conficiatur ministro.
    XXuI. Ut quid hec colorem aut saporem in sacramento minime permutant.
    XXuII. Quod hec sepe uisibili specie apparuerint.
    XXuIII. Quibus uerbis hoc mysterium conficiatur.
    XXIX. Utrum hoc corpus post consecrationem panis iure queat uocari.
    XXX. Utrum plus ex eo habeat qui maius an qui minus acceperit.
    XXXI. Cur hoc mysterium ante passionem discipulis traditur.
     XXXII. Ut quid in sanguine Christi fragmentum corporis admiscetur.
    XXXIII. Quare generaliter nunc a ieiunis mysterium sacre communionis celebratur, cum Dominus post cenam apostolis hoc tradidit.
    XXXIu. Quid sit, quod Dominus ait: Non bibam amodo de hoc genimine uitis, donec illud bibam nouum in regno Patris mei.
    XXXu. Si ulla differentia sit in hoc mysterio iusto et penitenti reconciliato.
    XXXuI. Quid digne uel indigne sumentibus Dominici corporis et sanguinis prestet eucaristia.
    XXXuII. Quid beatus martyr Cyprianus affirmat se presente contigisse his qui polluti de idolothytis Dominici corporis et sanguinis sacramenta temere susceperunt.
    XXXuIII. Quare peccatis criminalibus irretiti a sacramentis Dominicis arceantur.
    XXXIX. Iudeos ab omni conuentu fidelium arcendos,  precipue ubi Christianorum celebratur oblatio.
    XL. Qualiter accedendum sit ad Dominici corporis et sanguinis mirabile sacramentum.
    XLI. De reuelationibus quibus Dominus de ueritate corporis et sanguinis sui hesitantium corda firmauit.
    XLII. Miraculum de quodam Iudeo.
    XLIII. Item de quodam sene eremita, cuius dubitationem Dominus eadem ueritatis reuelatione firmauit.
    XLIu. Item miraculum quod Rome actum est.
    XLu. Item aliud.
    XLuI. De sacramento calicis quod reuelatum sit B. Cypriano.
    XLuII. Qualiter in D. N. I. C. passione mysticum sit Pascha abolitum, et in eius immolatione rei ueritas sit ostensa.
    XLuIII. Utrum Pascha istud legitimum post anni spatium, uel post longa interualla dierum, an quotidie a fidelibus sit edendum.
    XLIX. Quantum sacre oblationis immolatio mortuorum spiritibus prosit.
    L. De quodam monacho qui per salutarem hostiam supplicium euasit.
    LI. De quodam cuius uincula in captiuitate, oblato pro eo sacrificio, soluebantur.
    LII. De quodam nauta qui post longa maris discrimina Dominici uirtute sacramenti mortem euasit.
    LIII. Quibus immolatio Dominici corporis mortuis prosit.
    LIu. Qua disciplina, qua modestia orandum sit, cum sacerdos sacrificat, et unusquisque in suo ordine horam sacre communionis exspectat.
    Lu. Quid cauendum in oratione sit.
    LuI. Cyprianus ad clerum deprecando Deum.
    LuII. Quod etiam in exteriori cultu sacrosanctum  Domini altare ornandum sit.
    LuIII. Quod nichil super altare ponendum sit, preter sacrosancta oblatio.
    LIX. Quod pro homicidis et latronibus non sit sacrificandum.
    LX. De his qui eleemosynam tribuunt et peccata non dimittunt.
    LXI. Stupendum nimis de quodam presbytero.
    LXII. Quod qualiscunque sacerdotis excommunicatio ualde formidanda sit, nec attendendum cuius meriti sit, sed cuius auctoritate hoc facit, etiamsi iniusta uidetur, quod absit, excommunicatio.
    LXIII. Laudabile nimis exemplum gloriosi Theodosii imperatoris.
    LXIu. Item aliud exemplum nimis pauendum.
    LXu. Quanta reuerentia episcopali cathedre sit habenda, et de domno Petro Alexandrino patriarcha.
    LXuI. Quam graue peccatum sit, sacra loca temerare, uel aliqua sorde polluere.
     LXuII. De quodam latrone in cemeterio B. Ioannis sepulto.
    LXuIII. Incipit epistola S. Augustini ad Auxilium episcopum pro causa iniuste excommunicationis.
    LXIX. Item capitula ad eamdem rem pertinentia.
    LXX. De sacramento baptismatis B. Ambrosius.




Expliciunt capitula.



uERSUS DOMNI ODONIS DE SACRAMENTO CORPORIS ET SANGUINIS DOMINI.


Conuiuas epuli mundos Deus esse superni
Ut doceat, seruis Dominus uestigia lauit,
Muneribus uariis, et pluribus inde reiectis,
Frumentum et uinum cunctis hoc pretulit unum.
Hoc sacrat, hoc nimium, quod fit breue quod nimis altum,
 Tam modicum sumptu, tam perfacile atque paratum,
Tam sublime tamen quod totam habeat Deitatem.
Sufficit hoc solum mundi purgare piaclum.
Hinc placet hoc munus quod fit de pluribus unum,
Corpus huic capiti, caput inde coheret et illi;
Hoc genus, hoc unum placet, hoc durabit in euum.
Hoc facile est, nitidum, simplex, Deitateque plenum.



INCIPIUNT uERSUS PASCHASII RADBERTI AD PLACIDIUM DISCIPULUM.





CAP. I.---Quod humana infirmitas non facile debeat diuina discutere, ex libro beati Hilarii episcopi et confessoris De Trinitate.

uetat beatus Apostolus Timotheo discipulo genealogie eloquia tractari, et fabulam interminate questionis attingi. Aedificationem uero Dei in fide esse, ut humane uerecundie modum fideli omnipotentie Dei religione concludat. Neque se infirmitas nostra ad perspicienda ea que perspiciendi naturam non habent extendat. Quod si contuentibus solis claritatem uirtus intenti luminis obstupescit, ut si quando causam radiantis lucis solertius acies curiose contemplationis inquirat, usque ad emortuum uidendi sensum oculorum natura reuocetur, accidatque nitendo magis uidere, ne uideas. Quid nobis in Dei rebus et sole iustitie exspectandum est? Nonne incumbet uolentibus supersapere stultitiam? Nonne ipsum illud acre intelligentie occupabit? Non enim  natura inferior causam nature potioris intelliget, nec subiacet humane conceptioni ratio celestis. Nam intra conditionem infirmitatis erit, quidquid infirmi conscientie subdetur. Excedit itaque humanam mentem Dei potestas, ad quam si infirmitas protendet, magis infirma reddetur, dum hoc ipsum quod obtinet, amittit potiore ad obtundendum eam rerum celestium natura, que omnem eius consectantis se peruicaciam ipsa complexu eius maior infirmat. Ut igitur sol ita uidendus est ut potest uideri, tantusque excipiendus est lumine, quantus admittitur, ne si plus uelimus inspectare, minus quoque quam possumus consequamur, ita et ratio celestis in quantum se permittit intelligi in tantum exspectanda est, in quantum apprehendendam se dedit. Ne si contenti  indulgentie moderatione non simus, amittamus indulta. Est ergo in Deo quod percipi potest, est plane, si modo quod potest uelis. Sicut enim est in sole quod uideas, si hoc uelis uidere quod possis, amittas autem quod potest uideri, dum quod non potest niteris; ita et in rebus Dei habes quod intelligas, si intelligere quod potes uelis. Ceterum si ultra quam potes speres, id quoque quod potuisti, posse non poteris. Illos nunc arcanorum celestium scrutares consulo, ut secundum naturam suam nati ex uirgine Christi sacramentum loquantur. Unde dicent uirgini conceptum? unde uirgini partum? Qua hanc esse originum causam disputabunt? et quid intra secessus maternorum sinuum coaluisse corpus? Unde et homo est? unde tam uerus. Post hec quid sit descendisse  de celis Filium hominum in celo manentem? Non enim eiusdem est secundum corporales causas descendere et manere quorum alterum descensionis transmutatio est, alterum manendi imperturbatio est. uagit infans, sed in celo est. Puer crescit, sed plenitudinis Deus permanet. Iam uero cum ascendit ubi antea fuit, et descendit qui manet, quo intelligentie humane sensu continebitur? Dominus enim ait: Quid si uideritis Filium hominis ascendentem ubi antea fuit? Ascendit Filius ubi antea fuit, et quis hoc sensus concipiet? Descendit de celo Filius hominis, qui in celis est, et que hoc ratio prestabit? uerbum caro factum est, que hoc uerba loquentur? Fit caro uerbum, id est homo Deus, et qui homo est, in celis est, et qui Deus, de celis est. Ascendit  descendens, sed descendit non descendens. Est qui erat, et quod est non erat.



CAP. II.---De Dominici corporis origine.

Corpus sibi Dominus ita assumpsit, ut id ex uirgine conceptum formam cum serui esse effecerit. uirgo enim nonnisi ex Spiritu sancto genuit quod genuit. Et quamuis tantum ad natiuitatem carnis ex se daret, quantum ex se femine edendorum corporum susceptis originibus impenderent, non tamen iehsu Christus per humane conceptionis coaluit naturam. Sed omnis causa nascendi inuecta per Spiritum tenuit in hominis natiuitate quod matris est, cum tamen haberet in originis natiuitate quod Dei est. Hinc igitur maximum illud ac pulcherrimum suscepti hominis sacramentum Dominus ipse ostendit dicens:  Nemo ascendit in celum, nisi qui descendit de celo, Filius hominis, qui est in celo. Quod de celo descendit, concepte de Spiritu originis causa est; non enim corpori Maria originem dedit, licet ad incrementa partumque corporis omne quod sui sexus naturale est, contulerit. Quod uero hominis Filius est, suscepte uirgine carnis est partus. Quod autem in celis est, nature semper manentis potestas est, que initiata conditaque per se carne non ex finitatis sue uirtute intra regionem se definiti corporis coarctauit. Spiritus uirtute hac uerbi Dei potestate in forma serui manens ab omni intra extrague celi, mundique circulo celi, ac mundi Dominus non abfuit. Per hoc ergo et de celo descendit, et Filius hominis est, et in celis est. Quia uerbum caro factum  est, non amiserat manere quod uerbum est, nam dum uerbum est, et in celis est, dum caro est, et hominis Filius. Dum uerbum est caro factum, et de celo est, et hominis est Filius, et in celo est. Quod et uerbi uirtus non corporalibus modis manens non deerat, unde descenderat, et caro non aliunde originem sumpserat quam ex uerbo, et uerbum caro factum est, cum caro esset, non tamen non erat et uerbum. Absolute autem B. Apostolus etiam huius inenarrande corporee natiuitatis sacramentum locutus est dicens: Primus homo de terre limo, secundus homo de celo. Hominem enim dicens, natiuitatem ex uirgine docuit, que officio usa materno sexus sui naturam in conceptu et partu hominis exsecuta  est. Et cum ait secundum hominem de celo, originem eius ex superuenientis in uirginem Spiritus sancti aditu testatus est. Atque ita cum et homo est, et in celo est, hominis huius et partus a uirgine est, et conceptu ex Spiritu est. Nouit Ecclesia unum Deum, ex quo omnia, nouit et unum Dominum nostrum Iesum Christum per quem omnia, unum ex quo, et unum per quem. Ab uno uniuersorum originem, per unum cunctorum creationem. In uno ex quo, auctoritatem innascibilitatis intelligit. In uno per quem, potestatem nichil differentem ab auctore ueneratur. Cum ex quo, et per quem ad id creatur in his que creata sunt communionis auctoritas sit. Nouit in Spiritu Deum Spiritum impassibilem et indesecabilem. Didicit enim a Domino spiritui carnem et ossa non  esse, ne forte cadere in eum corporalium passionum detrimenta credantur. Nouit unum innascibilem Deum, nouit et unigenitum Dei Filium. Confitetur Patrem eternum, et ab origine liberum, confitetur et originem Filii ab eterno, non per se ipsum, sed ab eo, qui a nemine semper est, natum ab eterno, natiuitatem uidelicet ex paterna eternitate sumentem. Nouit de Deo non esse humanis iudiciis sentiendum; neque enim nobis ea natura est, ut se in celestem cognitionem suis uiribus efferat. A Deo discendum est quod de Deo intelligendum sit, quia non nisi se auctore cognoscitur. Adsit licet secularis doctrine elaborata institutio, adsit uite innocentia, hec quidem proficient ad conscientie gratulationem, non tamen cognitionem Dei consequentur. Moyses cum  in terra Madian ouium pastor esset, ignem in rubo sine concrematione rubi contuens, Deum audiuit, et nomen interrogauit, et naturam cognouit. Neque hec de Deo, nisi per Deum cognita esse potuissent. Loquendum ergo non aliter de Deo est quam ut ipse ad intelligentiam nostram de se locutus est. Deo cui omnia in mortuis uiuunt, hoc solum perit, quod sibi deperit. Nam iudicaturus ipse de omnibus, et pro maiestatis sue misericordia pene meritum ignoranti moderaturus errori, negantes se iam non iudicabit utique, sed negabit. Fidei uere professio ita Deum ex Deo natum, ut lumen ex lumine, quod sine detrimento suo naturam suam prestat ex sese, ut det quod habet, et quod dederit habeat. Nascatur quoque quod sit, cum non aliud quam quod est  natum sit. Et natiuitas acceperit quod erat, nec ademerit quod accepit, sitque utrumque unum dum ex eo quod est nascitur, et quod nascitur neque aliunde neque aliud est; est enim lumen de lumine.



CAP. III.---De Natiuitate Filii Dei ex Patre.

Non per consuetudinem humani partus Deus ex Deo nascitur, neque per elementa originis nostre, ut homo ex homine propellitur. Integra illi, et perfecta, et incontaminata natiuitas est, cuius a Deo exitio potius quam partus est. Est enim unus ex uno, non est portio, non est defectio, non est diminutio, non deriuatio, non protentio, non passio, sed uiuentis nature ex uiuente natiuitas est, et Deus ex  Deo exiens, non creatura in Dei nomine electa. Non, ut esset, cepit ex nichilo, sed exiit a manente. Et exisse significationem habet natiuitatis, non habet inchoationis. Non enim idem est cepisse substantiam, et Deum exisse de Deo. Et natiuitatis huius scientia licet non subiecta uerbis sit, cum inenarrabilis sit, habet tamen in doctrina Filii fidei securitatem a Deo se manifestantis exisse. Habet hoc sacramenti sola natiuitas, ut complectatur in se et nomen, et naturam, et potestatem, et professionem, quod uniuersa natiuitas non potest non in ea esse natura unde nascatur. Non affert ex terreni generis substantiam, quod ex uno non subsistit alieno. Quod autem alienum a se non est, id unum est genere nature, et quidquid unum est per natiuitatem, non  habet solitudinem.



CAP. Iu.---Quod formis sepe comparabilibus erudiamur ad intelligenda diuina.

Humane itaque natiuitatis conscientiam consulo, utrum non intra Patris originem maneat origo nascentium; nam tam etsi elementa illa inanima ac turpia quibus nascendi cause inchoantur, in hominem alterum effluant, per nature tamen uirtutem intra se inuicem maneant, dum et per datam a se nature eiusdem originem nascentem sequitur ille qui gignit, et per acceptam natiuitatem, cuius uirtus deriuetur, non tamen auferatur in gignente, si manet ille qui gignitur. Et hoc quidem tantum ad humane natiuitatis intelligentiam commemoratum  a nobis sit, non etiam ad perfectum in Unigenito Deo natiuitatis exemplum, quia nature humane infirmitas ex disparibus comparatur, et nec ex inanimis continetur ad uitam, nec statim in ea qui gignitur uiuit, neque totum uiuit ex uita, cum in ea multa sint que sine nature sue sensu cum excreuerint desecentur. In Deo uero quod est, totum uiuit; Deus enim uita est, et hec uita non potest quidquam esse nisi uiuum, neque ex deriuatione, sed ex uirtute natiuitas est. Ac sic dum totum quod est uiuit, et dum totum quod ex eo nascitur uirtus est, habet natiuitatem, non habet demutationem, et impertit profectum, non amittit naturam. Et dum natiuitatem quam dedit per indiscrete nature similitudinem sequitur, et natiuitas eam, que uiuens  ex uiuente est, naturam nascendo non deserit. Affert autem pro parte fidei huius significationem ignis in se ignem habens, et in igne ignis manens. Nam cum sit in eo splendor luminis, nature calor, uirtus urendi, mobilitas estuandi, totum tamen ignis est, et hec uniuersa una natura est. Habet quidem ex infirmitate quod per materiam subsistit ac uiuit, et cum ea per quam uixerat, deficit. Sed hoc quod incorporale Dei est ex comparationum parte cognoscimus, ut non incredibile in Deum sit, quod pro parte aliqua in terrenis reperiatur elementis. Quero itaque nunc utrum diuisio ac separatio sit, cum ignis ex igne est? Aut nunquid absciditur natura, ne maneat? Aut non sequitur natura, ne insit? cum accenso  lumine ex lumine per quemdam quasi natiuitatis profectum nature nulla defectio sit, et tamen sit lumen ex lumine. Aut nunquid hoc non manet in eo, quod ex sese sine defectione subsistat? Aut hoc non inest in eo, unde non recessum est, sed cum unitate substantie naturalis exiuit? Et quero anne non unum sint, cum lumen ex lumine nec diuisione separabilis sit, nec genere nature? Et hec, ut dixi, ad intelligentiam tantum fidei comparata sint, non etiam ad Dei dignitatem, ut non potius intelligentiam inuisibilium ex comparabilibus sumeremus, non utique, ut aliquod nature Dei satisfaceret comparationis exemplum, cum dignum et iustum esset testanti de se Deo credere.



CAP. u.---De Dei Patris substantia.

 Pater est ex quo omne quod est consistit. Ipse in Christo et per Christum origo omnium. Ceterum eius in sese est, non aliunde quod est sumens, sed id quod est ex se atque in se continens. Infinitus quia non ipse in aliquo, sed intra eum omnia. Semper extra locum, quia non continetur in loco. Semper ante euum, quia tempus ab eo est extra quem nichil est, et cui est semper, ut semper sit. Hec ueritas est sacramenti Dei, hoc imperspicabile nature nomen in Patre. Soli Filio notus, quia Patrem nemo nouit nisi Filius, et cui uoluerit Filius reuelare. Ergo de Patre una cum Filio reuelante Filio, qui solo testis fidelis est, sentiamus.



CAP. uI.---De natiuitate Filii Dei ex Patre.

  Filium mens consternatur attingere, et trepidat omnis sermo se prodere. Est progenies ingeniti, unus ex uno, uerus a uero, uiuus a uiuo, perfectus a perfecto, uirtutis uirtus, sapientia sapientie, gloria glorie, imago inuisibilis Dei, forma Patris ingeniti. Si quis forte intelligentie sue imputabit generationis diuine sacramentum, id est qualiter genuerit Pater Filium non posse se consequi, cum tamen et Pater sit absolute intelligendus, et Filius, maiore istud dolore a me audiet ignorari. Ego nescio, non requiro, et consolabor me tamen. Archangeli nesciunt, angeli non audierunt, secula non tenent, propheta non sensit, Apostolus non interrogauit, Filius ipse non edidit. Cesset dolor querelarum. Nam te, quisquis es, qui hec requiris, non reuoco in  exemplum, non in amplitudinem tendo, non deduco in profundum. Nonne equanimiter ignorabis Creatoris natiuitatem ignorans originem creature? Hoc saltem requiro, sentisne te genitum, et que ex te generentur intelligis? Non quero sensum unde hauseris uitam, unde sortitus sis intelligentiam, unde adeptus sis: quale est quod in te sit odor, sensus, uisus, auditus? Certe nemo quod facit nescit. Quero unde ista his quos generes indulgeas; qualiter sensus inseras, oculos accendas, cor affigas. Hec, si potes, enarra. Habes ergo quod nescis, et tribuis que non intelligis, equanimiter imperitus in tuis, insolenter in Dei rebus ignarus es.


 Recta fides.

Stat in hoc intelligentia fine uerborum. Est Filius ab eo Patre qui est. Unigenitus ab ingenito, progenies a parente, uiuus a uiuo. Ut Patris uita in semetipso, ita et Filio data est uita in semetipso. Perfectus a perfecto, quia totus a toto. Non diuisio, aut discissio, quia alter in altero, et plenitudo diuinitatis in Filio est. Incomprehensibilis ab incomprehensibili. Nouit enim nemo nisi inuicem. Inuisibilis ab inuisibili, quia imago Dei inuisibilis est, et quia qui uidit Filium, uidit et Patrem. Alius ab alio, quia Pater et Filius. Non natura diuinitatis alia et alia, quia ambo unum. Deus a Deo. Ab uno ingenito Deo unigenitus Deus. Non dii duo, sed unus ab uno. Non ingeniti duo, quia natus est ab innato. Alter ab  altero nichil differens, quia uita uiuentis in uiuo est. Hec de natura diuinitatis attigimus, non summam intelligentie comprehendentes, sed intelligentes esse incomprehensibilia que loquamur.



CAP. uII.---De Filii Dei generatione ex matre.

Humani autem generis causa Dei Filius natus ex uirgine est, et Spiritu sancto ipso sibi in hac operatione famulante et sua uidelicet Dei inumbrante uirtute corporis sibi initia consciuit, et exordia carnis instituit, ut homo factus ex uirgine naturam in se carnis acciperet, perque huius admistionis societatem sanctificatum in eo uniuersi generis humani corpus existeret. Ut quemadmodum omnes in se per id quod corporeum se uoluit esse, conderentur, ita rursum in omnes ipse per id quod eius est inuisibile  referretur. Dei igitur imago inuisibilis pudorem humani exordii non recusauit. Et per conceptionem, partum, uagitum et cunas, omnes nature nostre contumelias transcucurrit. Quid tandem dignum a nobis tante dignationis affectui rependetur? Inenarrabilis a Deo originis unus unigenitus Deus in corpusculi humani formam sancte uirginis utero insertus accrescit. Qui omnia continet, et intra quem et per quem cuncta sunt, humani partus lege profertur. Et ad cuius uocem angeli atque archangeli tremunt, celum, et terra, et omnia mundi huius elementa resoluentur, uagitu infantie auditur. Qui inuisibilis et incomprehensibilis est, non uisu, sensu tactuque moderandus, cunis est obuolutus. Hec si quis indigna Deo recolet, tanto se maiori beneficii  obnoxium confitebitur, quanto minus hec Dei conuenerint maiestati. Non ille eguit homo effici, per quem homo factus est. Sed nos eguimus ut Deus caro fieret et habitaret in nobis, id est assumptione carnis unius uniuerse carnis interna incoleret. Humilitas eius nostra nobilitas est, contumelia eius honor noster est. Quod ille Deus in carne consistens, hoc nos uicissim in Deum ex carne renouati. Sed ne forte detineant scrupulosas mentium cogitationes, cune, uagitus, partus atque conceptio, recolenda est in singulis Dei dignitas, ut uoluntatis humilitatem potestatis ambitio precedat, nec dignationem dignitas derelinquat. uideamus igitur que sint mysteria conceptus. Angelus Zacarie loquitur, sterili partus  affertur. De incensi loco sacerdos mutus egreditur. Ioannes in uocem adhuc utero matris detentus erumpit. Mariam angelus benedicit, matrem Filii Dei uirginem pollicetur. Illa uirginitatis sue conscia, difficultate facti commouetur. Angelus ei efficientiam diuine operationis exponit; ait enim: Spiritus sanctus superueniet in te, et uirtus Altissimi obumbrabit tibi. Spiritus sanctus desuper ueniens uirginis interiora sanctificauit, et in his spirans, qui ubi uult Spiritus spirat, nature se humane carnis immiscuit. Et id quod alienum a se erat, ui sua ac potestate presumpsit. Atque ut ne quid per imbecillitatem humani corporis dissideret, uirtus altissimi uirginem obumbrat, infirmitatem eius uelut per umbram circumfusam confirmans, ut ad sementinam ineuntis  Spiritus efficaciam substantiam corporalem diuine uirtutis inumbratio temperaret. Hec conceptionis est dignitas. uideamus partum, uagitum et cunas, dignitas que sequatur. Loquitur ad Ioseph angelus parituram uirginem, et eum, qui natus fuerit, uocandum Emmanuelem, id est: Nobiscum Deus. Proclamat Spiritus per prophetam. Angelus testis est, Deus nobiscum est ille qui nascitur. Nouum magis de celo stelle lumen effertur, et celi Dominum signum celeste prosequitur. Angelus pastoribus nuntiat natum Christum Domini, salutem uniuersorum. Multitudo exercitus celestis in laudem puerperii concurrit, et tanti operis preconia diuini cetus gaudia eloquuntur. Gloria deinde in celis Deo, et pax in terra hominibus bone uoluntatis nuntiatur.  Adsunt deinde magi, inuolutum pannis adorant, et post illam inanis scientie sue arcanam operationem posito in cunis genu flectunt. Sic per magos cunarum sordes adorantur, sic uagitus per angelorum diuina gaudia honorantur. Sic partui proclamans per prophetam Spiritus, et id ipsum angelis nuntians et noue lucis stella famulatur. Sic initia nascendi Spiritus sanctus superueniens, et inumbrans uirtus Altissimi molitur. Aliud intelligitur, aliud uidetur; aliud oculis, aliud animo conspicitur. Parit uirgo, partus a Deo est. Infans uagit, laudantes angeli audiunt. Pannis sordet, Deus adoratur. Ita potestatis dignitas non amittitur, dum carnis humilitas adoratur. Par etiam est relique cursus etatis; nam omne tempus quod in homine egit, Dei operibus expleuit.  De singulis autem non est tempus edicere. Tantum illud in uniuersis uirtutum et curationum generibus contuendum est in carnis assumptione hominem, Deum uero in gestis rebus existere.



CAP. uIII.---Dominum nostrum Iesum Christum per assumptam carnem naturaliter manere in nobis, et nos per perceptionem corporis et sanguinis eius manere in eo.

Si uere uerbum caro factum est, et uere nos uerbum carnem cibo Dominico sumimus, quomodo non naturaliter manere in nobis existimandus est, qui et naturam carnis nostre iam inseparabilem sibi homo natus assumpsit, et naturam carnis sue ad naturam eternitatis sub sacramento nobis communicande  carnis admiscuit? Ita enim omnes unum sumus, quia et in Christo Pater est, et Christus in nobis est. Quisquis ergo naturaliter Patrem in Christo negabit, neget prius non naturaliter uel se in Christo uel Christum sibi inesse, quia in Christo Pater et Christus in nobis unum in his esse nos faciunt. Si uere igitur carnem corporis nostri Christus assumpsit, et uere homo ille qui ex Maria natus fuit Christus est, nosque uere sub mysterio carnem corporis sui sumimus, et per hoc unum erimus, quia Pater in illo est, et ille in nobis; quomodo uoluntatis unitas asseritur, cum naturaliter per sacramentum proprietas perfecte sacramentum sit unitatis? Non est humano aut seculi sensu in Dei rebus loquendum. Neque per uiolentiam aut impudentem predicationem celestium  dictorum sanitati aliene, atque impie intelligentie extorquenda peruersitas est. Que scripta sunt legamus, et que legerimus intelligamus, et tunc perfecto fidei officio fungemur. De naturali enim in nobis Christi ueritate que dicimus nisi ab eo discimus, stulte atque impie dicimus. Ipse enim dixit: Caro mea uere est esca; et sanguis meus uere est potus. Qui edit carnem meam et bibit sanguinem meum, in me manet, et ego in eo. De ueritate carnis et sanguinis non relictus est ambigendi locus. Nunc enim et ipsius Domini professione, et fide nostra uera caro est, et uere sanguis est. Et hec accepta atque hausta id efficiunt, ut et nos in Christo, et Christus in nobis sit. Anne hoc ueritas non est? Contingat plane his uerum non esse, qui Christum  Iesum Deum uerum esse denegant. Est ergo in nobis ipse per carnem, et sumus in eo, dum secum hoc quod nos sumus, in Deum est. Quam autem in eo per sacramentum communicate carnis et sanguinis simus, ipse testatur dicens: Et hic mundus me iam non uidet; uos autem me uidebitis, quoniam ego uiuo, et uos uiuetis. In illa die uos cognoscetis quoniam ego in Patre meo, et uos in me, et ego in uobis. Si uoluntatis tantum unitatem intelligi uellet, cur gradum quemdam atque ordinem consummande unitatis exposuit? Nisi ut cum ille in Patre per naturam diuinitatis esset, nos contra in eo per corporalem eius natiuitatem, et ille rursum in nobis per sacramentorum inesse mysterium crederetur, ac sic perfecta per mediatorem unitas doceretur, cum nobis  in se manentibus ipse maneret in Patre, et in Patre manens maneret in nobis. Et ita ad unitatem Patris proficeremus, cum qui in eo secundum natiuitatem inest, nos quoque in eo naturaliter inessemus, ipso in nobis naturaliter permanente. Quam autem naturalis in nobis unitas sit, ipse ita testatus est: Qui edit carnem meam et bibit sanguinem meum, in me manet, et ego in eo. Non enim quis in eo erit, nisi in quo ipse fuerit, eius tantum ipse assumptam habens carnem, qui suam sumpserit. Perfecte autem huius unitatis sacramentum superius iam docuerat dicens: Sicut misit me uiuus Pater, et ego uiuo per Patrem, et qui manducauerit  meam carnem, et ipse uiuit per me. uiuit ergo per Patrem; et quomodo per Patrem uiuit, eodem modo nos per carnem eius uiuemus. Omnis enim comparatio ad intelligentie formam presumitur, ut id de quo agitur secundum propositum exemplum assequamur. Hec ergo uite nostre causa est, quod in nobis carnalibus manentem per carnem Christum habemus, uicturis nobis per eum ea conditione qua uiuit ille per Patrem. Si ergo nos naturaliter secundum carnem per eum uiuimus, id est naturam carnis sue adepti, quomodo non naturaliter secundum Spiritum in se Patrem habeat, cum uiuat ipse per Patrem? uiuit autem per Patrem, dum natiuitas non alienam ei intulit, diuersamque naturam, dum quod est ab eo est, nec tamen ab eo per aliquam incidentem  nature dissimilitudinem separatur, dum in se per natiuitatem habet Patrem in uirtute nature. Hec autem a nobis idcirco commemorata sunt, quia uoluntatis tantum inter Patrem et Filium unitatem heretici mentientes, unitatis nostre ad Deum utebantur exemplo, tanquam nobis ad Filium et per Filium ad Patrem obsequio tantum ac uoluntate religionis unitis nulla per sacramentum carnis et sanguinis naturalis communionis proprietas indulgeretur. Cum et per honorem nobis datum Dei Filii, et permanentem in nobis carnaliter Filium, et in eo nobis corporaliter et inseparabiliter unitis mysterium uere ac naturalis unitatis sit predicandum.



CAP. IX.---Ecclesie fides catholica.

Ecclesie fides apostolicis imbuta doctrinis nouit  in Christo natiuitatem, sed ignorat exordium; scit dispensationem, sed nescit diuisionem. Non partitur Iesum Christum, ut iehsu non ipse sit Christus, nec Filium hominis discernit a Dei Filio, ne Filius Dei forte non et Filius hominis intelligatur. Non assumit Filium Dei in Filium hominis, neque tripertita Christum fide scindit, cuius desuper texta uestis inscissa est, ut Iesum Christum, et in uerbum, et in animam, et in corpus inscindat, neque rursum Deum uerbum in animam et corpus assumat. Totum ei Deus uerbum est, totum et homo Christus. Retinens hoc in sacramento confessionis sue unum, nec Christum aliud credere quam Iesum, nec Iesum aliud predicare quam Christum. Non ignoro autem in quantum humane intelligentie  infirmitatem magnificentia mysterii celestis impediat  . Ut hec non facile aut uerbis enuntiare, aut diiudicare sensu, aut etiam complecti mente possimus. Aeternitas Patris locum, tempus, speciem, et quidquid illud humano sensu concipi poterit, excedit. Ipse extra omnia, et in omnibus, capiens uniuersa, et capiendus a nemine. Non accessu decessuro mutabilis, sed inuisibilis, incomprehensibilis, plenus, perfectus, eternus, non aliunde quid sumens, sed ad id quod ita manet, sibi ipse sufficiens. Hic ergo ingenitus ante omne tempus ex se Filium genuit; non ex aliqua subiacente materia, quia per Filium omnia; non ex nichilo, quia ex se  Filium; non ut partum, quia nichil in Deo demutabile aut uacuum est. Non partem sui, uel diuisam, uel discissam, uel extensam, quia et impassibilis et incorporeus Deus est. Hec autem passionis et carnis sunt, et secundum Apostolum: In Christo habitat omnis plenitudo diuinitatis corporaliter. Sed incomprehensibiliter, inenarrabiliter, ante omne tempus et secula unigenitum ex his que ingenita in se erant, procreauit, omne, quod Deus est, per caritatem atque uirtutem natiuitati eius impertiens. Ac sic a perfecto, ingenito eternoque Patre unigenitus, et perfectus, et eternus est Filius. Ea autem que eius sunt secundum corpus quod assumpsit, bonitatis eius ad salutem nostram uoluntas est. Inuisibilis enim, et incorporeus, et incomprehensibilis, utpote ab eo  genitus, tantum in se et materie et humilitatis recepit, quantum in nobis erat uirtutis ad intelligendum se et sentiendum et contuendum. Imbecillitati nostre potius obtemperans, quam de his in quibus erat ipse deficiens. Igitur perfecti Patris perfectus Filius, et ingeniti Dei unigenita progenies, qui ab eo qui habet omnia, accepit omnia, Deus a Deo, Spiritus ab spiritu, lumen a Lumine. Confidenter ait: Pater in me, et ego in Patrem. Quia ut Spiritus Pater, ita et Filius Spiritus. Ut Deus Pater, ita et Filius Deus. Ut lumen Pater, ita et Filius lumen. Ex his ergo que in Patre sunt, ea in quibus est Filius, id est ex toto Patre totus Filius natus est. Non aliunde, quia nichil antequam Filius. Non ex nichilo, quia ex Deo Filius. Non in parte, quia plenitudo Deitatis in Filio. Neque in  aliquibus, quia in omnibus. Sed ut uoluit, qui potuit, ut scit qui genuit. Quod in Patre est, hoc et in Filio est. Quod in ingenito, hoc et in Unigenito. Alter ab altero, et uterque unum. Non duo unus, sed alius in alio, quia non aliud in utroque. Pater in Filio, quia ex eo Filius. Filius in Patre, quia non aliunde quod Filius. Unigenitus in ingenito, quia ab ingenito unigenitus. Ita in se inuicem, quia ut omnia in ingenito Patre perfecta sunt, ita omnia in Filio unigenito perfecta sunt. Hec in Filio et in Patre unitas, hec uirtus, hec caritas, hec fides, hec spes, hec ueritas, uia, uita: non calumniari de uirtutibus suis Deo, nec per secretum ac potestatem natiuitatis obtrectare Filio: Patri ingenito nichil comparare; Unigenitum ab eo nec tempore nec uirtute discernere;  Deum Filium, quia ex Deo est confiteri. Curam ergo humani generis habens Dei Filius, primum ut sibi crederetur homo factus est, ut testis diuinarum rerum nobis esset ex nostris, perque infirmitatem carnis Deum Patrem nobis infirmis et carnalibus predicaret. uoluntatem in eo Dei Patris efficiens, cum dicit: Non ueni uoluntatem meam facere, sed uoluntatem eius qui me misit. Non quod nollet et ille quod faciat, sed obedientiam suam sub effectu paterne uoluntatis ostendit, uolens ipse uoluntatem Patris explere. Erat autem hec efficientia uoluntatis uoluntas.



CAP. X.---Non confidendum in humana prudentia.

Non est in tantum confidendum prudentia humana,  ut perfectum putet se sapere quod sapiat, et in eo absolute rationis summam contineri arbitretur, quod ipsa mente pertractans equabili undique apud se existimet ueritatis opinione constare. Non enim concipiunt imperfecta perfectum, neque quod ex alio subsistit, absolute uel auctoris sui potest intelligentiam obtinere, uel propriam, se quidem in eo tantum quod est sentiens, ceterum ulterius sensum suum, quam sibi constituta sit natura, non tendens. Motum enim suum non sibi debet, sed auctori. Et idcirco quod in aliud ex auctore subsistit, imperfectum sibi est, dum constat aliunde. Et necesse est ut in quo perfectum se putet sapere, desipiat, quia nature sue non moderans necessitatem, et omnia infirmitatum suarum existimans terminis contineri  falso iam sapientie nomine gloriatur, quia sapere sibi ultra sensus sui non liceat potestatem, et quam infirmum subsistendi est uirtute, tam sensus sit. Atque ad id imperfecte nature substitutio perfecti sensus sapientiam obtinere se glorians, stulte sapientie irridetur opprobrio.



CAP. XI.---De Dei uerbo Cyprianus uel Hilarius.

uerbi appellatio in Dei Filio de sacramento natiuitatis, est, sicuti sapientie et uirtutis est nomen. Que cum in Deum Filium cum substantia uere natiuitatis exstiterint, Deo tamen ut sua propria, quamuis ex eo in Deum sunt nata, non desunt, quia natiuitas non habet detrimentum generandi, cum profectum teneat nascendi. Et ideo earum rerum unigenito Deo apta cognomina sunt, que cum eum  subsistentem ex natiuitate consumment, tamen Patri non desint; exinde mutabilis uirtute nature. Unigenitus enim Deus, et uerbum est. Sed innascibilis Pater nunquam omnino sine uerbo est, non quod prolatio uocis natura sit Filii, sed ex Deo Deus cum natiuitatis uirtute subsistens, ut a Patre proprius, et per nature indifferentiam inseparabilis doceretur, significatus in uerbo est, sicut Christus sapientia et uirtus Dei est, non ille, ut intelligi solet, interne potestatis aut sensus efficax motus, sed natura tenens per natiuitatem substantie ueritatem his internarum rerum significata nominibus est. Non enim id quod nascendo subsistit, potest id ipsum uideri esse, quod unicuique sempiternum est. Sed eterno Deo Patre unigenitus Filius in subsistentem  Deum natus, ut non alienus esse a natura paterne diuinitatis posset intelligi, per hec proprie nomina tantum subsistens ostensus est, quibus, ex quo substiterat, non carebat.



CAP. XII.---Cypriani assertio uera de Deo.

Mundi unus est Rector, unus est Dominus, qui uniuersa quecunque sunt uerbo iubet, ratione dispensat, uirtute consummat. Hic nec uideri potest uisu clarior est; nec comprehendi, tactu purior est; nec estimari, sensibus maior est. Et ideo sic eum digne estimamus, dum inestimabilem dicimus. Quod uero templum habere possit Deus, cuius templum totus est mundus? Et cum homo latius maneat, intra unam ediculam uim tante maiestatis estimas posse concludi?  In nostra dedicandus est mente, in nostro consecrandus est pectore. Nec nomen Dei queras, etc.



CAP. XIII.---Augustinus de Dei uerbo.

Iam uos mundi estis propter uerbum quod locutus sum uobis. Quare non ait: Mundi estis propter baptismum quo abluti estis; sed ait: Propter uerbum, quod locutus sum uobis, nisi quia et in aqua uerbum mundat. Detrahe uerbum, et quid est aqua nisi aqua? Accedit uerbum ad elementum, et fit sacramentum, etiam ipsum tanquam uisibile uerbum. Nam de hoc utique dixerat, quando pedes discipulis lauit. Qui lotus est, non indiget ut lauet, sed est mundus totus. Unde ista tanta uirtus aque, ut corpus tangat, et cor abluat, nisi faciente uerbo? Non quia dicitur,  sed quia creditur. Nam et in ipso uerbo alius est sonus transiens, aliud uirtus manens, hoc est uerbum fidei, quod predicamus. Ait Apostolus: Quia si confessus fueris in ore tuo quia Dominus est iehsu, et credideris in corde tuo quia Deus illum suscitauit a mortuis, saluus eris. Corde creditur ad iustitiam, ne [ore] autem fit confessio ad salutem. Unde et in Actibus apostolorum legitur: Fide mundans corda eorum. Et in Epistola sua B. Petrus: Sic et uos, inquit, baptisma saluos faciet, non carnis depositio sordium, sed conscientie bone interrogatio, hoc est uerbum fidei quod predicamus, qua sine dubio, ut mundare possit, consecratur et baptismus. Christus quippe nobiscum uitis cum Patre agricola dilexit Ecclesiam, et se ipsum tradidit pro  ea. Lege Apostolum, et uide quid adiungat: Ut eam sanctificaret, inquit, mundans eam lauacro aque in uerbo. Mundatio igitur nequaquam fluxo et labili tribueretur elemento, nisi adderetur in uerbo  . Hoc uerbum fidei tantum ualet in Ecclesia Dei, ut per ipsam credentem, offerentem, benedicentem, tingentem, etiam tantillum mundet infantem, quamuis nondum ualentem corde credere ad iustitiam et ore confiteri ad salutem. Totum hoc fit per uerbum, de quo Dominus ait: Iam uos mundi estis propter uerbum quod locutus sum uobis.



CAP. XIu.---De libello Paschasii Ratberti ad Placidium discipulum, Christi communionem uerum corpus et sanguinem esse non dubitandum.

Quisque catholicorum recte Deum cuncta creasse  de nichilo corde credit, etc.





CAP. XXXuI.---Quid digne uel indigne sumentibus Dominici corporis et sanguinis prestet eucaristia.

Instruens beatus Apostolus Corinthios de Dominici corporis et sanguinis sacramento, ut scirent quantum illi reuerentie deberent, ait inter cetera: Ego enim accepi a Domino, quod et tradidi uobis, quoniam Dominus iehsu in qua nocte tradebatur, accepit panem, et gratias agens fregit, et dixit: Hoc est corpus meum quod pro uobis frangitur;  hoc facite in meam commemorationem. Simili modo et calicem postquam cenatum est dicens: Hoc poculum nouum testamentum est in meo sanguine; hoc facite in meam commemorationem. Ostendit illis mysterium eucaristie inter cenandum celebratum non cenam esse. Medicina enim spiritualis est, que cum reuerentia degustata purificat sibi deuotum. Siquidem memoria redemptionis nostre est, ut Redemptoris memores, maiora ab eo consequi mereamur, mortem Domini annuntiantes, donec ueniat. Quia enim morte Domini liberati sumus, huius rei memores in edendo et potando carnem et sanguinem, que pro nobis ablata sunt, significamus nouum testamentum in his consueti, quod est noua lex, que obedientem sibi tradit celestibus regnis.  Nam et Moyses accepto sanguine uituli in patera aspersit super filios Isrel dicens: Hoc est testamentum quod disposuit Dominus ad uos. Hoc figura fuit testamenti quod Dominus nouum appellauit, ut illud uetus sit quod Moyses tradidit. Testamentum ergo sanguine constitutum est, quia beneficii diuini sanguinis testis est, in cuius typum nos calicem mysticum ad tuitionem corporis et sanguinis, et anime percipimus, quia sanguis Domini sanguinem nostrum redemit, id est totum hominem saluum fecit. Caro enim Saluatoris pro salute corporis, sanguis uero pro anima nostra effusus est, sicut prius prefiguratum fuerat a Moyse: Caro, inquit, pro corpore uestro offertur, sanguis uero pro anima, ideoque non manducandum sanguinem. Itaque quicunque  ederit panem hunc, aut biberit calicem Domini indigne, Domino reus erit corporis et sanguinis Domini. Indignum dicit esse Domino, qualiter mysterium celebrat, quod ab eo traditum est. Non enim potest deuotus esse, qui aliter presumit quam datum est ab auctore. Ideo premonet ut secundum ordinem traditum deuota mens sit accedentis ad eucaristiam Domini, quoniam futurum est iudicium, ut quemadmodum accedit unusquisque, reddat causas in die Domini nostri Iesu Christi: quia sine disciplina traditionis et conuersationis qui accedunt, rei sunt corporis et sanguinis Domini. Quid est autem reos esse, nisi penas dare mortis Domini? Occisus est enim pro his qui beneficium eius irritum ducunt. Probet autem se homo, et sic  de pane edat, et de poculo bibat; qui enim manducat et bibit indigne, iudicium sibi manducat et bibit, non discernens corpus Domini. Deuoto itaque animo et cum timore accedendum ad communionem docet, ut sciat mens reuerentiam se debere ei ad cuius corpus sumendum accedit. Hoc enim apud se debet iudicare, qui sumit, quia Dominus est, cuius mysterio sanguinem potat, qui testis est beneficii Dei. Quem nos si cum disciplina accipiamus, non erimus indigni corpore et sanguine, agentes gratias Redemptori. Ideo multi in uobis inualidi et egroti, et dormiunt multi. Ut uerum probaret quod examen futurum est accipientium  corpus Domini, iam hic imaginem iudicii ostendit in eos qui inconsiderate corpus Domini acceperant, dum febribus et infirmitatibus corripiebantur, et multi moriebantur, ut in his ceteri discerent, et paucorum exemplo ceteri territi emendarentur, non inultum scientes corpus Domini negligenter accipere, et eum quem hic pena distulerit, grauius tractandum fore, quia contempsit exemplum. Quod si nosmetipsos discerneremus, non utique diiudicaremur. Dum iudicamur autem, a Domino corripimur, ut non cum hoc mundo damnemur. Hoc dicit, quia si nosmetipsi errores nostros corrigeremus, non a Domino iudicaremur, et quia corripimur, tamen pro nobis est, ut timore ipso emendemur. In paucis enim omnium est emendatio, ne cum hoc mundo, id est  cum infidelibus, damnemur. Nihil enim differt ab infideli, qui inconsiderate ad mensam Domini accedit.



CAP. XXXuII.---Quid beatus martyr Cyprianus affirmat se presente contigisse his qui polluti de idolothytis Dominici corporis et sanguinis sacramenta temere susceperunt.

Presente, inquit, ac teste me ipso, accipite quid euenerit. Parentes foras fugientes, dum trepidi minus consulunt, sub nutricis alimento paruulam filiam reliquere. Relictam nutrix detulit ad magistrum. Illic ei apud idolum, quo populus confluebat, quod carnem necdum posset edere per etatem, panem mero mistum, quod tamen et ipsum de immolatione pereuntium supererat tradidere. Reliqua legantur apud S. Cyprianum, lib. De lapsis.



CAP. XXXuIII.---Quare peccatis criminalibus irretita sacramentis Dominicis arceantur.


Cum itaque ipse Filius Dei dicat: Caro mea uere est cibus, et sanguis meus uere est potus, ita intelligendum est eadem redemptionis nostre mysteria uere esse corpus et sanguinem Domini, ut illius unitatis perfecte, quam cum capite nostro iam spe postea re tenebimus, pignora credere debeamus. Inde et sacramenta a sanctificatione uel secreta uirtute dicuntur. Unde etiam criminum feditate capitalium a membrorum Christi sanitate deuiantes ab ipsis sacramentis ecclesiastico suspenduntur iudicio. Qui enim corpus et sanguinem Domini digne manducat et bibit, designat se esse in Deo et Deum in eo. Qui uero medicinam uel non habet, uel ea indigne utitur,  longe se esse a medico languendo testatur. Non enim mentitur qui dicit: Nisi manducaueritis carnem Filii hominis, et biberitis eius sanguinem, non habebitis uitam in uobis, et reliqua. Sciendum uero a sanctis Patribus ob hoc uel maxime constitutum, ut mortaliter peccantes a sacramentis Dominicis arceantur, ne indigne ea percipientes uel maiori reatui inuoluantur, ut Iudas, quem post panem temere a Magistro susceptum diabolus dicitur plenius inuasisse, ut crimen quod prius scelerata premeditatione conceperat, iam sceleratissimo consummaret effectu; uel ne, quod Apostolus de Corinthiis dicit, infirmitatem corporis et imbecillitatem ipsamque mortem presumptores incurrant: et ut ad communionem  suspensi terrore eiusdem exclusionis, et quodam condemnationis anathemate compellantur studiosius penitentie medicamentum appetere, et auidius recuperande salutis desideriis inhiare.



CAP. XXXIX.---Iudeos ab omni conuentu fidelium arcendos, precipue ubi Christianorum celebratur oblatio.

In celebratione autem tanti mysterii cauendum ualde est ne intersint heretici uel pagani; precipue uero Iudei non solum a liminibus ecclesie, sed ab omni prorsus conuentu fidelium sunt arcendi. Solent enim nequissimi et perditissimi omnium hominum cum principe suo diabolo uitalibus detrahere sacramentis, quantumque in ipsis est, ausu impio conari, quo ualeant pretium redemptionis humane  profanare atque polluere, quod olim beatissimi Syri confessoris tempore manifeste deprehensum dignaque est ultione punitum. Qualiter uero actum sit, quia magnam habet Domini laudem, sicut in uita predicti confessoris legitur, huic capitulo putauimus inserendum. Perfectis igitur templi siue altaris dedicationis insignibus, beatissimus Syrus quotidianas Deo laudes in eo et hostias offerebat. Una autem dierum, dum missarum solemnia singularis pontifex ibidem celebraret, et copia filiorum eius, quos uerbi semine iuxta Apostolum Deo genuerat, deuota sanctis mysteriis interesset, audacter Iudeus in eum ingressus, maligno instigante spiritu, corpus Dominicum suscipere, eumque in sterquilinium proiicere molitus est. Qui inter turbas fidelium ad manus uiri  Dei perueniens, ausu nefario immundo ore corpus suscepit Dominicum. Quod ut ad reiiciendum os aperuit, digna ultione percussus sine effectu uerborum, cunctis audientibus et uidentibus, clamare cepit. uolebat labia iungere, nec ualebat, sed lingua rigida loquendi officium non prebebat. Et quasi ignitum iaculum in ore portans immensis torquebatur doloribus. Resonabat omnis illa ecclesia inepte uocis clamoribus, et de tam egregii uirtute miraculi Christi fidelium letabatur conuentus, impleturque illud. Derisores ipse deridet; et quod Apostolus ad Galatas scribit: Nolite errare, Deus non irridetur; que enim seminauerit homo, hec et metet. Iudeus autem et incredulus nec audierat id est fraudem ista preconia , qui sancto Spiritui putauit  stropham inducere. Quem uir Dei suo conspectui presentari precepit, atque aduenienti dixit: Incredula et perfidie mens plena, quare tam iniqui hostis implesti consilium, ut estimares corpus Christi corpus uilissimum? Ecce quod clandestinus persuasor te miserum illexit ut faceres, cunctis fidelibus suis diuina uirtus ostendet. Iudeus autem, nimio dolore superatus, uoces emittere absque sermonibus non cessabat habens in gutture suo malitie cruciatum, quia secundum sanctissimi uaticinium Simeonis, ut incredulis est pernicies ac ruina, ita fidelibus suis uita exsultatio est uerbum Dei. Nam mirabili libratione corpus Dominicum in ore uidebatur Iudei dependere, ut nec lingue subter compagi insideret,  nec desuper immundo adhereret palatui. Sed postulantibus fidelibus pro eius miseria, uir Domini manum tetendit, et sancte eucaristie mysterium a sacrilego ore abstraxit dicens: Ecce nunc liberatus es, de cetero caue huiuscemodi simile ne facias, et ne ulterius repetere hoc presumas. Iudeus autem, eius pedibus aduolutus, clamabat se Christo Domino crediturum, si sacri eum baptismatis unda perfunderet, ac pio eius conuentui copularet. Tibi, inquit, Dei omnipotentis Pater refero gratias, qui Iudaicam perfidiam non dedignaris corrigere, sed ad tui Unigeniti fidem ampla pietate conuersis. Baptizato autem illo, multi ex Iudeis credentes cum eo sacro renati baptismate Christi fidelibus, ac spirituali cetui sunt uniti.



CAP. XL.---Qualiter accedendum sit ad Dominici corporis et sanguinis mirabile sacramentum.


Confessiones autem dari diligentius precipimus, maxime de commotionibus animi, antequam ad missam eatur, ne forte quis accedat indignus ad altare, id est si cor mundum non habuerit. Melius est enim exspectare donec sanum fuerit et alienum a scandalo atque inuidia, quam accedere audacter ad iudicium tribunalis. Tribunal enim Christi altare est, et corpus suum inibi cum sanguine iudicat indigne accedentes. Sicut ergo a peccatis carnalibus et capitalibus temperandum est antequam communicandum sit, ita etiam ab interioribus uitiis et morbis languentis anime abstinendum est ante uere pacis coniunctionem et eterne salutis compaginem. Cum  itaque ad terribilem mensam opportunum tempus inuitat, precauendum est summopere ut nullus ibi Iudeus reperiatur, nullus malignus accedat, non fucata uerba lingua proferat, nec insidie mente condantur, sed quod uoluntas possidet, sermo declaret. Et nunc illo presto est Christus, qui illam ornauit mensam, ipse istam quoque consecrat. Non enim homo est, qui proposita corpus Christi facit et sanguinem, sed ille qui crucifixus pro nobis est Christus. Ore sacerdotis uerba proferuntur, et Dei uirtute consecrantur et gratia. Hoc est, ait, corpus meum. Hoc uerbo proposita consecrantur, et sicut illa uox, que dixit: Crescite et multiplicamini, et complete terram, simul quidem dicta est, sed omnium tempore sentit effectum, ad generationem  operante natura: ita et uox illa semel quidem dicta est, sed per omnes mensas Ecclesie usque ad hodiernum diem et usque ad eius aduentum prestat sacrificio firmitatem. Nullus igitur fictus accedat, nullus fucato animo tantis audeat proximare mysteriis, ne condemnetur, et sententiam mereatur, et quod Iudas sustinuit patiatur. Nam illum post communicationem mense diabolus intrauit, non quia contempserat Dominicum corpus, sed quia impudentia et malignitas mentis eius ut aduersarius in eo habitaret effecit. Ut discas quod indignis, et fucate mysteriorum secreta celebrantibus a diabolo preparantur insidie, et magis magisque ademptantur, qui non equo animo communicare festinant.  Et hec dico non ut uos terream, sed ut cautiores efficiam. Nemo sit Iudas in mensa. Hoc sacrificium cibus est spiritualis, nam sicut corporalis cibus cum uentrem inuenerit aduersis humoribus occupatum amplius ledit, magis nocet, nullum prestat auxilium, ita est iste spiritualis cibus, si aliquem repererit malignitate pollutum, magis eum perdit, non sua natura, sed accipientis ex uitio. Pura igitur mens in omnibus, pura cogitatio, quia et sacrificium purum est. Sanctam animam preparemus. Ex hoc non multo tempore, sed una corrigitur die. Nam si tibi contra inimicum tuum dolor est, solue iras, inimicitias laxa, ut remedium de mensa percipias. Ad sanctum ac terribile sacrificium properas? Erubesce oblationis arcana. Occisioni propositus Christus est,  et cur occisus est uideamus. Ut celestia scilicet pactificet , ut in terra reconciliet uniuersa, ut amicum te constituat angelorum, et Dei habentis omnium potestatem. Animam suam pro te Dominus dedit, et tu inimicus conseruo perduras? et cum hoc animo ad mensam pacis accedis? Ille nec mori quidem pro tua utilitate recusauit, et tu nec iram tuam conseruo pro tua liberatione concedis? Sed forsitan dicis: Ab inimico fraudatus sum, multis me lesit dispendiis, magnis me detrimentis onerauit. Quidquid dixeris pecuniarum uertitur causa. Non te crucifixit, sicut Iudei Christum, et tamen ille effusum sanguinem pro salute eorum qui effuderunt larga pietate concessit. Inimicum Deo est tumidum pectus. Merito autem reconciliationis causa hoc sacrificium  constitutum est. Et si sacrificii precepta contemnis, sacrificii remedium sentire non poteris. Comple illud cuius causa sacrificium factum est, ut sacrificio perfruaris. Ideo Filius aduenit, ut humanam naturam diuine reconciliet pietati. Ideo et nos, cum hoc facimus, suo fecit uocabulo nuncupari. Beati, inquit, pacifici, quoniam filii Dei uocabuntur. Hoc enim fac quod Dei unicus fecit, si et tibi et aliis pacis uolueris auctor existere; ideo namque te uocat Filium Dei. Deus in sacrificii celebratione nichil aliud nisi de fratris reconciliatione mandauit. Hec igitur mentibus nostris glutinata perdurent. Sanctum osculum teneamus quod animas sociat, mentes et unum corpus ostendit, quia unum corpus omnes uidemur esse sortiti. Et ideo misceamus nos in uno  corpore, non corporum commistione, sed animarum caritate laqueati, et sic diuine possumus mense fructibus satiari. Nam etsi multis bonis conscientie abundemus, reconciliatione contempta nullum possumus solatium promereri.



CAP. XLI.---De reuelationibus, quibus Dominus de ueritate corporis et sanguinis sui hesitantium corda firmauit.

Hec namque Dominici corporis et sanguinis gratia tanta est, quantam nullus hominum cogitare potest. Per hanc siquidem reconciliatur mundus Deo, per hanc homines dii efficiuntur et, cum sint natura terreni, fiunt conuersatione celestes. Sed, quantum in ipsis est, extenuant quidam hanc gratiam, non  credentes uerum Domini corpus esse quod sumitur, nec uerum Christi sanguinem esse qui hauritur, sed figuram, cum ipse dixerit: Caro mea uere est cibus, et sanguis meus uere est potus. In cene quoque illius sacrosancto conuiuio tradens discipulis tanti mysterii sacramentum, et in corpus suum panem transfigurans, non ait: Hec est figura corporis mei, sed, Hoc est corpus meum. Similiter et in traditione calicis: Hic est, inquit, calix sanguinis mei. Cum itaque hoc solum satisfacere deberet omnibus quod ueritatis discipulis ab ipsa ueritate est traditum, quibusdam tamen, quorum corda caligo infidelitatis obduxerat nec aliter credere poterant, ipsam humane forme effigiem, sicut se rei ueritas habet, olim Dominus reuelare dignatus est, ut quod paucis  manifestabatur ad fidem omnibus proficeret ad salutem. Non abs re autem arbitror ea que de huiuscemodi reuelationibus nobis lectione comperta sunt, ad edificationem maximam posterorum huic libello inserere et preclara Domini Nostri I. C. miracula, ne memoria excidant, etiam nostro studio scripta relinquere.



CAP. XLII.---Miraculum de quodam Iudeo.

Non incompetenter edere arbitror illud quod hactenus quodam Hebreo didici referente. Neque enim ideo esse non putabitur uerum quod testificatione fortassis emula per inimicorum ora certa ratio uera interlocutione fatetur. Solet enim maior his accommodari fides, ubi inimici astipulantur dictis ueridicis, quibus sine fuco adulationis et sine falsiloquio  fauent. Hoc etenim modo per Balaam inimicum utique populi Iudeorum benedictionis promulgantur insignia. Sed et uas electionis non incompetenter eligitur, ut qui putabatur hactenus a fidelibus non ferendus, ipse nomen maiestatis Domini Iesu principibus et potestatibus anteferret. uerum ille quid ferebat? Quidam, inquit, Iudeus ad episcopum quemdam pergens, ait se fidei catholice uelle initiari mysteriis, debere ergo episcopum illi tradere colendi ritum, quo prolatius instructus, uoti sui compos effectus, iam fidelis Christiano corpori iungeretur. Ad hec episcopus: Recede, obsecro, a nobis hominum genus inuisum, desine, ut mos uester est, attentare maligne. Sed si, ut assolet, necessitate cuiuslibet facinoris obligaris, Ecclesie te muneratum stipendio  gaude, dummodo irrisor nostre fidei non existas. Ad hec ille: Non, inquam, beate pontifex, ut hostem exsecrandum protinus agas. Cupio enim fidei uestre initiari mysteriis, quia tremendi nominis Domini Iesu Christi et formido iudicium, et desidero habere presidium. Sed, cum esset pertinax in rogando, et huiuscemodi pollicitationis iureiurando immodica se sponsione cinxisset nulla id quod peteret securitate negligere, nulla persecutione deserere nullaue facilitate prodere, catechizandi ei initium per signaculum crucis tradi episcopus iussit. uenit Pascha; cumque ad sacros illos latices quibus expiantur crimina peruenisset, cepit reluctari, et non uerborum edere questus, sed rugiens per quosdam  gemitus exsecrari ipsius baptismi mysterium putabatur. Iussit ergo episcopus ualde confusus eum protinus amoueri. Sed cum ipse in semetipsum fuisset repente conuersus, dicit his quibus uelut furore actus procul in partem alteram tenebatur: Ducite me, inquit, ad fontes, iam enim non sum impos mentis, nec me captum putetis; certe enim iam cupio baptizari. Igitur cum reductus ad episcopum iterum peruenisset: Obsecro, ait, sacerdos inclyte, perficiatur in me sacri huius lauacri sacramentum. Et ille: Non, inquam, faciam, nisi omnem illum horroris casum, et confusionis tue exponas arcanum, et quid tibi euenerit antea stuporis, ut sacris istius exsecrares laticis undam, uerbis ueridicis fatearis. Tunc ille prorupit in lacrymas, tali ordine  passionis sue seriem pandens: Cum ante uestibulum huiusce fontis assisterem abluendus, uenit turba demonum ualde nigrorum, Aethiopibus par existens. Hec me proripiens sanctorum manibus fontem adire ui ualida prohibebat. Aderant siquidem alii candidati obsistentes pariter, et dicentes: Nolite hunc prohibere sacri fontis adire mysteria. Qui uos puniendi his inseruitis sacramentis? uobis enim, uobis noxii ignis ardor, non baptismi debetur splendor. At illi: Quid uobis et isti? Noster, inquiunt, est, nec uobis iure debendus putabitur. Illo igitur cum me iussu tue potestatis tractum manibus quorumdam tuis aspectibus elongasses, atque recedere alterna in parte iussisses, inter partium, que erant, simultationes quadam pactione conuenit, ut me contra  peccata mea pari lance pensarent, et si ponderis maior scelerum concresceret pensa eorum abscederem, ut immundus, nec ab eis ducerer eluendus. Sed cum pondere nimio oneribus massa infandis inuisa creuisset, quidam pauper, cuius ante dies aliquot corpus meo calefeceram uestimento, confestim affuit, prolatamque uestem prebuit meo corpori compensandam. Illico igitur ueluti ipsi uestimento immensi ponderis quedam fuisset addicta materies, supercreuit pensa mei corporis, eiectisque illis Aethiopibus, ac fugatis, manibus huc reductus sum beatorum. Cumque ita se habere iuramentis terribilibus affirmaret, admissus ad baptismum sacrosancti lauacri munus excepit. Igitur cum ad missarum fuisset mysteria uentum, sancta sanctorum  cepit rursus, sicut in baptismo prius egerat, refugere, et rugitus ualidi gemitus dare, atque horrere uidebatur acriter ipsius mysterii sacramentum. uerum ad hec episcopus iterum obstupescens: Quid, ait, iste uexatus insanit, et furore immodico rugit Igitur cum aliquatenus simus aderant simul attoniti prorsus hererent, accedunt ad eum quidam dicentes: Quid tu rursum deprimeris stupore? Si credere non uis, quid per hypocrisin tentare uis tanti mysterii sacramentum. At ille: Maximo, inquit, pauore, et tremore conficior, nam uideo corpus perfecte etatis uiri super hoc altarium fuisse depositum, et per partes diruptum, manus uestras ipsius inspicio cruore madescere, et non aduertitis digitorum uestrorum  nodos sanguine infectos rubrum mutasse colorem? Tunc omnes cum episcopo in fletum uersi ceperunt clamantes uoce ualida fari: Deo gratias, Deo laudes, qui ait magna, et inscrutabilia absque numero, Hosanna filio Dauid, Hosanna in excelsis. Admirantes pariter, et dicentes: uere in isto completum est uaticinium psalmi dicentis: Beati quorum remisse sunt iniquitates, et quorum tecta sunt peccata. Non incassum ipsi tanti mysterii reuelatur arcanum, in ipso enim ut referebat, ni fallor, ille qui dixerat, die septimo, cum ipsis albis candidam animam lux alma suscepit; nam absolutis uinculis carnis beatam uitam pulchro fine conclusit. Hoc ergo miraculo claruit, quia non solum in mysterio, sed per ueritatis imaginem ille suum sacrat in altario  corpus, qui ipsum discipulis in passione sacrauit.



CAP. XLIII.---Item de quodam sene eremita cuius dubitationem Dominus eadem ueritatis reuelatione firmauit.

 Narrauit abbas Daniel, dicens: Dixit pater noster abbas Arsenius, de quodam sene de Scitia, ubi habitabat, qui erat magnus in hac actiua uita, simplex autem in fide. Et errabat, etc.



CAP. XLIu.---Item miraculum quod Rome actum est,

 Materfamilias quedam nobilis erat in urbe Roma, que religionis et deuotionis studio oblationes facere, et die Dominica ad ecclesiam deferre, summoque pontifici, et ecclesiastice consuetudinis, et familiaritatis eiusdem gratia offerre solebat. Que  cum quadam die ex more ad communicandum de manu apostolici ordine suo accederet, illique pontifex offam Dominici corporis porrexisset dicens: Corpus Domini Nostri I. C. prosit tibi in uitam eternam et remissionem omnium peccatorum, subrisit. Quod uir Domini cernens, illi sacram communionem retraxit, et separatim super altare posuit, eamque diacono seruandam usque dum cuncti communicarent fideles tradidit. Expleta uero sacra mysteria, interrogauit eam B. Gregorius dicens: Dic, rogo, dic quid cordi tuo emerserit, cum communicatura risisti? At illa: Recognoui portiunculam illam ex eadem oblatione fuisse quam meis manibus feci et tibi obtuli, et cum eam te intellexerim corpus Domini appellasse subrisi. Tunc sanctus Domini  pontifex sermonem exinde fecit ad populum, et hortatus est eum ut suppliciter Dominum exoraret, quatenus ad multorum fidem corroborandam carnis oculis ostenderet quid infidelitas huius mulieris mentis oculis uidere et fidei luminibus conspicere debuisset. Quod cum fuisset oratum, ipse una cum populo, et eadem muliere ab oratione surrexit, et altare cunctis cernentibus, et sese ad cernendum celeste spectaculum comprimentibus corporalem pallam reuelat, et uniuerso populo, ipsaque muliere cernente, partem digiti auricularis sanguine cruentatam inuenit, ac mulieri dixit:  Disce, inquam, et ueritati uel modo iam credere contestanti: Panis quem ego do caro mea est, et sanguis meus uere est potus. Sed prescius Conditor noster infirmitatis nostre ea potestate qua cuncta fecit ex nichilo, et corpus sibi ex carne semper uirginis operante sancto Spiritu fabricauit panem, et uinum aqua mistum, manente propria specie in carnem et sanguinem suum, ad catholicam precem ob reparationem nostram Spiritus sanctificatione conuertit. Indeque uniuersos iussit diuinam precari potentiam, ut in formam pristinam sacrosanctum reformasset mysterium, quatenus mulieri assumendum fuisset possibile. Quod et factum est. Unde sepefata mulier plurimum in sancta religione, ac fide perficiens, participatione Dominici sacramenti  consecrata est, et omnes, qui uiderant, in diuino amore et orthodoxa credulitate feruentius excreuerunt.



CAP. XLu.---Item aliud.

Quidam nobilissimus secundum carnis prosapiam, et potentissimus iuxta regiam in suo modo magnificentiam, cum per internuntios familiaritatem apostolice sedis adeptus esset, et frequenti admonitione epistolarum etiam a B. Gregorio transmissarum instructione, erga Dei et sanctorum cultum sufficienter fuisset imbutus, misit per strenuos et deuotos missos condigna exenia ad sedem pontificalem, petens reliquias beatorum apostolorum ac martyrum sibi transmitti. Cuius legatos sanctus Apostolicus honorabiliter et gratanter suscipiens,  aliquandiu secum morari fecit, atque indesinenter sanctorum apostolorum memorias, ac martyrum ex more prisco pro huiusmodi negotio missas celebrando, et reliquias in eorum commemoratione consecrando circumiens, prefatosque legatos et comites semper secum habens. Cum explicuisset eorum celebrationes, quorum reliquie petebantur, particulatim eosdem pannos consecratos, super quibus sancta celebrauerat, diuisit, et singulis singillatim pixidibus imposuit. Munitisque eis sigillo sue sancte auctoritatis petitoribus usu ecclesiastico tradidit. Qui debita cum ueneratione benedictionem petitam, et acceptam suscipientes, profecti sunt in uiam suam gaudentes. Sed dum per aliquantos dies regressionis sue iter carperent, ei, qui prior  ceteris habebatur, quedam subripuit curiositas, dicens sodalibus se stulte tanti itineris subiisse laborem, cum nescirent quid pretiosi domino suo referrent. Pedetentim autem crescente collatione uerborum, ad suggestionem sociorum confractis apostolice dignitatis singulis sigillis, aperte sunt pixides, et in singulis singule panni reperte sunt portiuncule. Moxque cum indignatione Romam regressi archidiaconum adeunt conquirentes: Utquid, inquiunt, domnus Apostolicus tam uili pendit dominum nostrum, qui tantam gratiam se apud eum obtinuisse sperauerat, quod sic uoluerit illi illudere, et nos  dehonorationi et offensioni sue addicere? Aestimauimus siquidem nos ossa apostolorum, uel martyrum, pretiosa hinc referre, sicut decuerat tantum uirum uti dominus noster est. A tanta nichilominus sede, que sita a tam longo et difficillimo satis itinere, et date sunt nobis panni modice portiuncule, ac si huiusmodi panniculi genus apud nos nequisset inueniri. Nisi enim cause sollicitudo subuenisset, ut quod gerebamus cognosceremus, et sic stolide ad nostrum dominum nobis contigisset uenire, dubium non est periculum honoris et gratie sue nos debuisse incurrere. Quod archidiaconus modesta increpatione redarguit, cur in tantam presumptionem eruperint ut apostolica sigilla ruperint,  hortans eos ut redirent, et que acceperant domino suo cum honore deferrent. Sed hi nullatenus monitis eius acquiescentes usque ad domni Gregorii uenerunt presentiam, factoque comperto, patientissime eorum tulit stultitiam, eosque sacrosanctis missarum solemniis precepit interesse. Unde, cum ad locum sui sermonis est uentum, suadet populo Dei et sanctorum gratiam exorare, quatenus in hac re dignarentur apertissime sic suam potentiam patefacere; ut quid mereatur fides, euidentius minus creduli et ignorantes possint cognoscere. Et data oratione accepit ab eo cultellum, qui temerauerat signa, et super altare corporis sancti Petri acceptam unam panni portiunculam per medium pungens secauit. Ex qua statim sanguis decucurrit, et omnem eamdem  particulam cruentauit. uidentes autem suprascripti legati, et omnis populus stupendum et arcanum fidei sacre miraculum, cecidere proni in terram, adorantes Dominum, et dicentes: Mirabilis Deus in sanctis suis, Deus Isrel, ipse dabit uirtutem et fortitudinem plebi sue, benedictus Deus. Et facto silentio inter alia fidei documenta dixit ad eos beatus Gregorius, qui antehac uenerandas reliquias parui duxerant: Scitote, fratres, quia in consecratione corporis et sanguinis Domini Nostri I. C. cum ob sanctificationem reliquiarum in honore apostolorum, uel martyrum ipsius, quibus specialiter assignabantur supra sacrosanctum altare libamina offerebantur, semper illorum sanguis hos pannos intrauit, qui effusus est pro nomine Christi D. N. I. Aedificatis  in fide cunctis qui aderant, munitisque iterum pixidibus signo suo, tradidit eis incomparabilia munera uoti sui. Et cum gaudio reuersi, hec per ordinem domino suo nuntiarent, et sui desiderii compotem reddidere. Qui pretiosa sanctorum patrocinia reuerenter suscepit, et honorabiliter in loco uenerabili condidit, ubi Deus miracula operari dignatur ad laudem et gloriam nominis sui usque in hodiernum diem.



CAP. XLuI.---De sacramento calicis quid reuelatum sit beato Cypriano.

 Scribens siquidem beatus Cyprianus ad Cecilium de sacramento calicis, dicit inter alia: Quoniam  quidam uel ignoranter, uel simpliciter in calice Dominico sanctificando et plebi ministrando non hoc faciunt quod iehsu Christus Dominus et Deus noster, sacrificii huius auctor et doctor, fecit et docuit, religiosum pariter ac necessarium duxi de hoc ad uos litteras facere, etc.



CAP. XLuII.---Qualiter in Domini nostri Iesu Christi passione mysticum sit Pascha abolitum, et in eius immolatione rei ueritas sit ostensa.

 Diximus in superioribus satis de sacramento calicis, secundum quod B. Cypriano martyri Dominus reuelare dignatus est. Superest ut nunc de mysterio Dominici corporis nostrique, id est noui Pasche immolatione qualiter, uel a quibus celebrandum sit. Sanctissimi pape Gregorii sensum et uerba ponamus, ut quod sub uelamine littere tegebatur  in lege, in Euangelio fiat rei ueritate perspicuum: Pascha, inquit, nostrum, apostolis, immolatus est Christus. Si igitur Pascha Christus, pensandum nobis est quod de Pascha lex loquitur, ut subtilius perscrutantes possimus agnoscere an de Christo dicta uideantur. Moyses quippe ait: Sument de sanguine agni, etc.



CAP. XLuIII.---Utrum Pascha istud legitimum post anni spatium uel post longa interualla dierum, an quotidie a fidelibus sit edendum.

Pasche autem huius obseruantiam, id est Dominici corporis ac sanguinis perceptionem quibusdam moris est post anni spatium, quibusdam uero post certa interualla dierum, quibusdam quoque quotidie pro causarum diuersitate celebrare. Quod tamen  magis uidetur humane saluti congruere, si pura et deuota mens fuerit accedentium ad tanti mysterii sacramentum. Panis siquidem uite Christus est, et panis hic omnium non est, sed fidelium pieque sumentium. Sicut enim Deus Pater proprie intelligentium et credentium pater est, sic Christus Deus et Dominus noster, Dei Filius eorum qui corpus eius cum fide suscipiunt, Patris est. Quem panem ex eius preceptione dari nobis quotidie postulamus a Patre, ne qui in eo sumus, et eucaristiam corporis eius quotidie ad cibum salutis accipimus, intercedente aliquo grauiore delicto, dum abstenti et non communicantes, et a celesti pane ieiuni ab eius corpore separemur, ipso predicante, et dicente: Ego sum panis uiuus, qui de celo descendi; qui ederit  de meo pane uiuet in eternum; panis autem, quem ego dedero, caro mea est pro mundi uita. Quando ergo dicit in eternum uiuere, si quis ederit de eo pane, manifestum est eos uiuere, qui corpus eius attingunt, et eucaristiam uere communicationis accipiunt. Ita contra timendum est et orandum, ne, dum quis abstentus separatur a Christi corpore, uacuus remaneat a salute, communicante ipso et dicente: Nisi ederitis carnem Filii hominis, et biberitis sanguinem eius, non habetis uitam in uobis. Et ideo panem nostrum, id est Christum, dari nobis quotidie petimus, ut qui in eo manemus, et uiuimus, a sanctificatione eius corpore non recedamus. Arserunt  hoc semper desiderio sancti quique ut huius panis alimonia Deo uiuerent, quibus temporalis uita dispendium, et uiuere Christus fuit; e quibus unus uenerabilis uite Cassius, nomine Narniensis, presul Ecclesie, ut B. Gregorius refert, cum quotidianum sacrificium offerret, seque ipsum inter ipsa sacrificiorum arcana gratam Deo uictimam faceret, mandatum Domini per cuiusdam sui uisionem presbyteri suscepit, dicens: Age quod agis; operare quod operaris. Non cesset pes tuus, non cesset manus tua. Natali apostolorum uenies ad me, et retribuam tibi mercedem tuam. Qui post annos septem ipso natalitio apostolorum die cum missarum solemnia peregisset, et mysteria sacre communionis accepisset, e corpore exiuit.



CAP. XLIX.---Quantum sacre oblationis immolatio mortuorum spiritibus prosit.


 Sed quid mirum si humani generis uerum hoc et singulare presidium in corpore manentibus fidelibus et Deo caris ad presentem et perpetuam opitulatur salutem, quando illud ipsi etiam mortuorum spiritus a uiuentibus petunt, et signa indicant quibus per hoc absoluti esse uideantur? Testatur siquidem sepe dictus sanctissimus papa Gregorius, suo tempore fuisse quemdam sancte conuersationis sacerdotem, cui consuetudo fuerat in loco in quo aque calide uapores nimios faciunt, quoties necessitas postulabat, lauandi causa uenire, etc.



CAP. L.---De quodam monacho qui per salutarem hostiam supplicium euasit.


Sed quia ad commendandam uirtutem Dominici corporis de B. Gregorii dialogo aliqua iam capitula huic libello inserenda putauimus, non abs re est, si pauca, que restant, preteritis fidem facientia connectamus. Corroborat enim maxime fidelium spem de diuini semper iudicii metu sollicitam quod prefatus beatisssimus papa Gregorius se presente asserit in suo monasterio contigisse. Quidam namque monachus, Iustus nomine, arte medicus, etc.



CAP. LI.---De quodam cuius uincula in captiuitate oblato peracto sacrificio soluebantur  .

Non longe a nostris fertur temporibus factum,  quod quidam ab hostibus captus longe transductus est, etc.



CAP. LII.---De quodam nauta qui post longa maris discrimina Dominici uirtute sacramenti mortem euasit.

 Agatho etenim, Panormitanus episcopus, sicut fideles mihi religiosique uiri multi testati sunt, etc.

Hec exempli gratia dicta sunt, ut cuncti liquido cognoscant, quia si insolubiles culpe non fuerint, ad absolutionem prodesse etiam mortuis uictima sacre oblationis possit.



CAP. LIII.---Quibus immolatio Dominici corporis mortuis prosit.


Sed sciendum est quia illis uictima mortuis prodest, qui hic obtinuerunt uiuendo, ut eos etiam post mortem bona adiuuent, que hic pro ipsis ab aliis fiunt. Inter hec autem pensandum est, quod tutior uia sit, ut bonum, quod quisque post mortem suam sperat agi per alios, agat ipse, dum uiuit, per se. Beatius quippe est liberum exire quam post uincula libertatem querere. Debemus itaque presens seculum, uel quia iam conspicimus defluxisse, tota mente contemnere; quotidiana Deo lacrymarum sacrificia, quotidianas carnis eius et sanguinis hostias immolare. Hec namque singulariter uictima ab eterno interitu animas soluit, que illam nobis mortem  Unigeniti per mysterium reparat. Qui licet surgens a mortuis iam non moritur, et mors ei ultra non dominabitur, in se ipso immortaliter, atque incorruptibiliter uiuens pro nobis iterum in hoc mysterio sacre oblationis immolatur. Eius quippe ibi corpus sumitur, eius caro in populi salutem partitur, eius sanguis non iam in manibus infidelium, sed in ora fidelium funditur. Hinc ergo pensemus quale sit pro nobis hoc sacrificium, quo pro absolutione nostra passionem unigeniti Filii semper imitamur. Quis enim fidelium habere dubium possit in ipsa immolationis hora ad sacerdotis uocem celos aperiri? in illo Iesu Christi mysterio angelorum choros adesse? summis ima sociari? terram celestibus iungi? unum quidem ex uisibilibus atque inuisibilibus  fieri? Sed necesse est ut, cum hec agimus, nosmetipsos Deo in cordis contritione mactemus, quia, qui passionis Dominice mysteria celebramus, debemus imitari quod agimus. Tunc ergo uera pro nobis Deo hostia erit, cum nos ipsos hostiam fecerit. Sed studendum nobis est, ut etiam post orationis tempora, in quantum Deo largiente possumus, in ipso animum suo pondere et uigore seruemus, ne post cogitatio fluxa dissoluat, ne uana menti letitia subrepat et lucrum compunctionis anima per incuriam fluxe cogitationis perdat. Dum autem per indulti temporis spatium licet, dum iudex sustinet, dum conuersionem nostram is, qui culpas examinat, exspectat, conflemus in lacrymis duritiam mentis,  formemus in proximis gratiam benignitatis, et fidenter dico, quia salutari hostia post mortem non indigebimus, si ante mortem Deo hostia ipsi fuerimus.



CAP. LIu.---Qua disciplina, qua modestia orandum sit, cum sacerdos sacrificat, et unusquisque in suo ordine horam sacre communionis exspectat.

Postquam in superioribus de sacramento Dominici corporis et sanguinis plura iam diximus, consequens est, ut qua reuerentia, quoue more, quantaue disciplina, cum sacerdos sacram immolat hostiam, diuinis nos oporteat interesse mysteriis, et percipiende sacrosancte eucaristie horam sustinere, sicut  nobis nostri tradidere maiores, et a sanctissimis Domini sacerdotibus, Cyprianum dico atque Ambrosium, edocti sumus, qui in suis hoc scriptum reliquere libris, in fine huius libelli de multis pauca ponamus. Quorum unus Cyprianus scilicet: Quando inquit, in unum cum fratribus conuenimus, et sacrificia diuina cum Dei sacerdote celebramus, uerecundie et discipline memores esse debemus; non passim uentilare preces nostras inconditis uocibus, nec petitionem commendandam modeste Domino tumultuosa loquacitate iactare, quia Deus non uocis, sed cordis auditor est. Nec admonendus est clamoribus, qui cogitationes uidet. Sit autem orantibus sermo, et precatio cum disciplina, quietem continens et pudorem. Cogitemus nos sub conspectu Dei  stare. Placendum est diuinis oculis et habitu corporis et modo uocis. Nam ut impudentis est clamoribus strepere, ita magis congruit uerecundo modestis precibus orare, etc. Reliqua uide ap. S. Cypr. lib. de Orat. Dominica.



CAP. Lu.---Quid cauendum in oratione sit, et qualiter faciende preces.

Beatissimus quoque presul Ambrosius, pretiosum diuini eloquii organum, locum illum sancti Euangelii exponens, quo Dominus in cubiculo orandum precipit, quam caute, quaue disciplina sint imploranda presidia satis luculenter indicat: Cubiculum, inquit, tuum mentis arcanum, animique secretum est. In hoc cubiculum tuum intra, hoc est intra in alta precordia, etc. Reliqua uide ap. S. Ambr., l. I de Abel  et Cain, cap. 9.



CAP. LuI.---Cyprianus ad clerum de precando Deum.

 Cyprianus presbyteris et diaconibus fratribus salutem. Quanquam sciam, fratres karissimi, pro amore, quem singuli debemus Deo, etc.



CAP. LuII.---Quod etiam in exteriori cultu sacrosanctum Dominici altare ornandum sit.

Mysterium altaris in primordiis Ecclesie non tam frequenter, uti nunc celebratur, tamen quanto rarius, tanto religiosius agebatur. Tempore namque priorum Patrum illis iniungebatur, ut Eusebii refert Historia, sacrificandi officium, qui naturali simplicitate fulgebant, iuxta illud: Cum simplicibus sermocinatio eius. Ad quod mysterium qui participare  debebant, discalceatis pedibus accedebant, propter illud, quod Moysi et Iosue preceptum est: Solue calceamentum de pedibus tuis; terra enim, in qua stas, terra sancta est. Sanctus quoque Pachomius pistoribus precepit ut, cum oblationes coquerent, salutaria meditarentur, nichil uane loquentes. Cum ergo hoc in monasterio Tabenense quadam uice uiolaretur, statim Pachomio diuinitus reuelatum est. Qui protinus Theodorum mittens, negligentiam hanc, uelut diuini precepti transgressionem, emendari iussit. At nunc ualde quidem frequentius, sed quod, nimis dolendum est, multo negligentius frequentatur. Quam scilicet negligentiam,  et ipsa ecclesie facies, et ipsa uasa altaris, sed et linteamina, seu quelibet cetera, que ad usum Dominice seruitutis pertinent, manifeste demonstrant. Non necesse est singula singillatim prodere. Satis patet que studiosius sacerdotes colunt, que sua sunt, an que altaris. Sed nimirum cum caritas, que plenitudo legis est, ne tota iam refriguit, quomodo in sacrificando tanta continuatio perseuerat, nisi quia malignus hostis in hoc sacrificantibus non contradicit, in quo magis eos grauari nouit. Neque enim Iudam uetuit eucaristiam sumere; sciuit enim, quia sicut a deuotis per illius mysterii perceptionem eius fraus compescitur, sic in his, qui hanc indigni percipiunt, licentius grassatur. Contra illos etenim qui exteriorem glorie  cultum negligunt Dominus per Malachiam queritur dicens: O uos sacerdotes, qui despicitis nomen meum, et dixistis: In quo? In hoc despicitis nomen meum, offerentes super altare meum panem pollutum, et dicitis: Mensa Domini polluta est. Polluunt sacerdotes panem, id est corpus Christi, quando indigni accedunt ad altare. Mensam uero despectam, licet uerbis non dicant, tamen cum ipsi exteriorem eius cultum non ornant, eam etiam laicis despicabilem faciunt, quoniam carnalium sensus deesse putant sanctimonia diuine uirtutis, ubi deesse uident ornatum ambitionis.



CAP. LuIII.---Quod nichil super altare ponendum sit preter sacrosanctam oblationem.

Est ecclesia beate Walburgis in qua miracula  fieri solebant. Contigit autem aliquando, ut eiusdem sancte Walburgis reliquie super altare per aliquot dies manerent, sed mox miracula cessauerunt. Tandem uero ipsa uirgo cuidam ex infirmis apparens: Idcirco, inquit, non sanamini, quia reliquie mee sunt super altare Domini, ubi maiestas diuini mysterii debet solummodo celebrari. Quod cum ille custodibus referret, tulerunt capsam, et protinus miracula fieri ceperunt. Si igitur ob illius mysterii reuerentiam nec ipsa sua pignora sancti uolunt propius uicinari, quid censendum est de immunditiis?



CAP. LIX.---Quod pro homicidis et latronibus non est sacrificandum.

In ea uia que Aluernensis monasterii ducit ad  forum, est ecclesia S. Petri, que dicitur ad Salas, in cuius uicinia manebat quidam latro, qui duos itinerantes, quos hospitio susceperat, spoliare uolens, nocte interficere tentauit, sed illi preualentes interfecerunt eum; cumque sepeliendus ad ecclesiam deferretur, sacerdos pro eo missam celebrare cepit. Cum ergo ad uerba consecrationis Dominica uenire deberet, terribilis sonus in tecto ecclesie percrepuit, et altare usque ad radices scissum est. Sicque sacerdos cum omnibus ingenti pauore perculsus fugit, et pro apostata sacrificare cessauit. Hoc autem contra eos dictum sit, qui pro sceleratis ob gratiam eorum se oraturos pollicentur.



CAP. LX.---De his qui eleemosynam tribuunt, et peccata non dimittunt.


Qui ita eleemosynam tribuit, ut culpam non dimittat, animam non redimit, quam a uitiis non compescit. Hoc ille eremita suo facto probat, qui, cum multis uirtutibus cum quodam suo collega deseruisset, hec illi per diabolum iniecta cogitatio est, ut quandocunque libidine titillaretur, sic semen detritu genitalis membri egerere deberet, ut tanquam flegma de naribus proiiceret. Qui ob id, et demonibus moriens, uidente socio, traditus est. Cum quidem isdem socius reatum eius ignorans, sed exercitia uirtutum recolens pene desperauit dicens: O quis poterit saluus esse, quando iste periit? Cui mox angelus astans dixit: Ne turberis. Iste enim  licet multa fecerit, tamen per illud uitium quod Apostolus uocat immunditiam, cuncta fedauit. De quo propheta ait: Manus uestre sanguine plene sunt. Siquidem tale aliquid nostro tempore contigit, quod, ne sui nouitate uilescat, considerandum est.



CAP. LXI.---Stupendum nimis de quodam presbytero.

Quidam namque presbyter in Pago Abitincatino de continentia desperauerat. Hic per nouem uices Romam adiit, a B. Petro scilicet impunitatem sceleris quasi propter frequentem loci uisitationem sperans promereri; quamuis enim peccatum deserere nollet, tamen uehementer timebat, quoniam iste mos est prauorum, ut licet in culpa superbiant, licet  praua foras audacter faciant, in corde tamen trepidare coguntur, ut ipse timor sit aptus testis damnationis. Unde Adam post culpam ad latibulum fugit, sed tamen etiam timens fugit, multum timuit, quia Deo duriter respondit. Hic ergo timens quasi religionis obsequium deferebat. Sed ut Deus ostenderet, quod satisfactionem nisi pro his peccatis, que deseruntur, non recepit, cum rediret nona uice, et quasi securior concubitum repeteret, ita diuino iudicio miser interiit, ut cum semen effunderet, animam pariter exhalaret, sicut infelix mulier perhibuit.



CAP. LXII.---Quod qualiscunque sacerdotis excommunicatio ualde formidanda sit, nec attendendum cuius meriti sit, sed cuius auctoritate hoc facit, etiamsi iniusta uidetur, quod absit, excommunicatio.


Cum ante hos annos sancti Andree solemnitas in prima Dominica Dominici Aduentus concurrisset, quidam sacerdos pagensibus suis utrasque missas audire precepit. Inter quos erat medicus, qui audita prima missa discessit. Quem cum sacerdos increpasset, dure ei respondit. At ille excommunicauit eum. At uero iratus medicus ad suam domum discessit, et in contemptum excommunicationis mox potum accepit, atque protinus uexari cepit, quousque animam exhalaret.



CAP. LXIII.---Laudabile nimis exemplum gloriosi Theodosii imperatoris.

Theodosius famosus imperator quadam uice a  quodam monacho, qui, ut credo, non bene compos mentis sue erat, pro quadam eius querela, quam non statim expedierat, excommunicatus est. Et monachus quidem excommunicatione in petatio descripta, et quo ab imperatore inuenire posset proiecta, discessit. At imperator non illum gyrouagum, sed celestem potius regem, cuius auctoritate solet excommunicatio fieri, in causa considerans, prandere nullatenus, cum quidem incumberet hora, presumpsit. Multisque episcopis coram astantibus, etiam illo episcopo ad cuius diecesim predictus monachus pertinebat, licentiam dantibus, cogi non potuit, ut aliquid gustaret. Donec monachus diu multumque quesitus, et aliquando repertus, imperatori licentiam daret.



CAP. LXIu.---Item aliud exemplum nimis pauendum.


Legimus in Historia gentis Anglorum quod quidam episcopus duos fratres palatinos uiros pro repudio uxorum excommunicauit. Contigit autem ut rex ipsius gentis iuxta domum ipsorum transiret. Qui multis blandimentis delinitus, ut apud eos ad prandendum diuerteret, tandem consensit. Expleto autem conuiuio cum rediret, obuiauit episcopum, qui fratres illos excommunicauit; quem cum uidisset, intremuit, et exsiliens de equo in media, ut erat, uia, prostrauit se episcopo. At ille appropians ad eum ferula, quam manu tenebat, tetigit dicens: O rex, non meum est ignoscere tibi, quia contra Deum fecisti, quando te excommunicatis scienter sociasti. Idcirco ista sententia est de te: Hoc anno mori habes  in domo ipsa, in qua excommunicationem contempsisti. Quod factum est, sicut ibi legitur. Ecce rex non potuit hunc reatum nisi moriendo expiare. Ecce episcopus nec prostrato regi in puluere potuit ignoscere. Ex his ergo colligendum est, quia nec ipse episcopus, cuius excommunicatio contemnitur, sine grauissima penitentia huiusmodi facinus ignoscere potest.



CAP. LXu.---Quanta reuerentia episcopali cathedre sit habenda. De domno Petro Alexandrino patriarcha.

Huic instante passionis articulo Christus per somnium nimio splendore fulgens apparuit, indutus uidelicet colobio nimis candidissimo, sed usque ad pedes scisso; quod tamen colobium ambabus manibus  ad pectus suum stringebat, nuditatem suam quodammodo operiens. Quem Christum esse Petrus intelligens, cum ingenti horrore attonitus ait: Mi Domine, Domine, quis hoc fecit? At ille ait: Anius mihi hoc fecit. Hic ergo Petrus tempore episcopatus nunquam in cathedra sua sedere uoluit, sed super scabellum ipsius cathedre residebat. Propter quod frequenter clerus et populus contra eum querebantur, sed nequaquam acquiescebat, quoniam quoties thisiasterium ascendebat, splendor igneus de ipsa sede egrediens ei apparebat. Cuius aspectu ita uir sanctus accendebatur, ut nesciret se interdum esse in corpore. Cum autem quadam solemnitate clerus et episcopi, qui aderant, de predicta sessione quererentur,  ille coactus est iam celare non ualens. Cur, inquit, affligitis cor meum? An non uidetis uirtutem igneam, que emicat in solio ipso, et spiritum coruscare non cernitis? Cumque omnes demisso capite tantam rem audientes conticuissent, ille subiunxit: Credite mihi, filioli, si uideretis que uideo, tunc agnosceretis qualis est sacerdotalis uirtus, et qualis gratia in ipsis habitat, ad cuius maiestatis presentiam ego territus in eadem cathedra sedere non audeo. Quo exemplo, si bene consideretur, cum hinc admodum contemptores terreri possent, tum quoque ipsi sessores non mediocriter contremiscunt.



CAP. LXuI.---Quam graue peccatum sit sacra loca temerare, uel aliqua sorde polluere.

 Quidam uanus, nomine Ratherius, ad quoddam monasterium metu inimicorum confugerat, qui in cella, que ecclesie adheret, nocte dormiens cum uxorem suam cognoscere tentaret, ita sicut canis ei adhesit, ut nullatenus ab ea diuelli posset. Cum igitur ita tunc se teneri sensisset, subclamauit. Rumor sublatus increbuit. Accurrerunt omnes. Illi tam motu quam uerecundia confusi monachos uocari fecere. Quanta potuerunt munera loco sancto dedere. Cum diu a monachis esset oratum, dimissi sunt. Sicut autem ipsa res edocet, complexus coniugum, quia licitum erat, temporaliter punitus est ob illicitam sacri loci, ubi gerebatur, presumptionem. At uero incestorum reatus in sanctis locis patratus ob hoc in presenti minime plerumque plectitur, quia  tantus est, ut non transitoria, sed eterna ultione feriri debeat. E contra uero quantum sacri loci reuerentia prosit, hoc saltem ualet exemplo peruideri.



CAP. LXuII.---De quodam latrone in cemeterio S. Ioannis apostoli.

Quidam rex Langobardorum, sicut in eius gentis Historia legitur, in cemeterio cuiusdam ecclesie S. Ioannis sepeliri se fecit, hereticus tamen perseuerauit. Cuius tumulum quidam fur effringens, ornamenta, cum quibus rex sepultus fuerat, asportauit. Eidem uero S. Ioannes per uisionem dixit: Cur ausus  es corpus istius hominis contingere? fuerit licet  non recte credens, mihi tamen se commendauit. Quia igitur hoc facere presumpsisti, nunquam in meam basilicam ingressum deinceps habebis. Quod ita factum est. Quotiescunque enim uoluisset B. Ioannis oraculum ingredi, statim uelut a ualidissimo pugili guttur eius feriretur, sic subito retro ruebat impulsus. Si ergo pro reuerentia sancti loci contra uiolatorem sepulcri illius heretici S. Ioannes indignatus est, quantum putas, et Deus et sancti eius irascuntur aduersus quemquam, qui sancta loca quolibet modo commaculat?



CAP. LXuIII.---Incipit epistola Augustini ad Auxilium episcopum pro causa iniuste excommunicationis  .




CAP. LXIX.---Item capitula ad eamdem rem pertinentia B. Augustinus  .





CAP. LXX.---De sacramento baptismatis B. Ambrosius  .

Ubi non est plenum baptismatis sacramentum, nec principium, uel species aliqua baptismatis estimatur, etc.


Definitio breuis de eucaristia.

Accepit itaque Christus carnem nostram non phantasticam, sed naturalem, ergo et nostra caro naturalis, unde sumpta est illa. Sed et illa naturalis, que uniret utrasque, et faceret connaturales connaturalis et ipsa. Sed, ut ait quidam Sapiens, non ob hoc plures carnes, uel corpora, sicut nec multa sunt sacrificia, sed unum licet offeratur a  multis per loca diuersa et tempora. Quia diuinitas uerbi Dei, que una est et omnia replet, et tota ubique est, ipsa facit, ut non sint plura sacrificia, sed unum, licet a multis offeratur, et sit unum corpus Christi cum illo, quod suscepit de utero uirginali. uere etenim, et incunctanter credendum in ipsa immolationis hora ad sacerdotis precem celos aperiri, et illud angelico ministerio in sublimi deportari altari, quod est ipse Christus, qui et pontifex et hostia contactusque illius unum fieri. O quales, ut ait S. Basilius, oportet sacerdotis esse manus tantarum rerum ministras, que communem Dominum angelico  iterum reuecto officio subinde contigerunt!




ANNO DOMINI DCCCCLXXXuIII.
SANCTUS DUNSTANUS ARCHIEPISCOPUS CANTUARIENSIS.





uITA SANCTI DUNSTANI AUCTORE OSBERNO CANTUARIENSI MONACHO






OBSERuATIONES PRAEuIAE.

 1. Inter eximios Anglicane Ecclesie per seculum X pontifices nescio an primum locum meretur S. Dunstanus, quem egregia uite sanctitas, ait Baronius, sacerdotalis immota constantia, claritudo miraculorum, et omnia Spiritus sancti carismata illustrarunt, quibus etiam adde splendorem natalium. Inde in eius laudes quasi certatim excurrunt Britannie insule scriptores, equales, suppares, subsequentes ac recentiores. Ex equalibus »alii, teste Osberno, etsi satis eleganter, non tamen satis diligenter, sed quantum ad nocturnum festiuitatis officium satis esse iudicantes, sermocinandi ad populum modo scripsere. Alii autem dum nimis diligenter, quemadmodum queque res acta sit, explicare conarentur, elegantiam perdiderunt, atque in illud dicendi genus, quod suffultum Romane princeps eloquentie uocat, inciderunt. Qui uero in utraque parte dicendi elaborauerunt, ut essent festiui pariter atque secundum gestas res bene ordinati; horum scripta in illo  incendio consumpta sunt, quod ante hos annos sancta Dorobernensis ecclesia cum magno suarum rerum detrimento perpessa fuisse dignoscitur.« Triplex istius ecclesia incendium commemorat Geruasius. Primum, »quando beatus martyr Elfegus a Danis captus est et martyrio coronatus« . »Secundum, cum Lanfrancus Cadomensis abbas archiepiscopatum Cantuariensis Ecclesie suscepit regendum.«  »Tertium uero tempore Richardi archiepiscopi et Odonis prioris.« Scilicet anno 974, quod postremum Geruasius Dorobernensis monachus graphice depingit. De secundo intelligendus est Osbernus, quem sub Lanfranco floruisse constat. Subdit Osbernus post premissa: »Sed ab his, inquiunt, aliqua in patrium, id est Anglicum sermonem, translata supersunt: ex quibus uel id petimus elicere, et in Latinam denuo linguam transferre.«

2. Ex omnibus ergo scriptis que de Dunstano statim post eius mortem condita sunt, supererant  tantum Osberno scribente primi ac secundi generis lucubrationes, que uel ad nocturnum officium sermocinandi modo; uel ineleganter, tametsi accurate, facte fuerant; que uero accurate simul et eleganter scripte, eas secundum illud Dorobernensis ecclesie incendium consumpserat. Secundi generis auctorem reperi in ms. codice monasterii uedastini apud Atrebates, cuius auctoris scriptio adeo salebris scatet, ut mihi luce indigna uideatur: maxime cum non integra, sed mutila sit in codice uedastino, qui in obitu Dunstani deficit. Eius orationis specimen  esto Prologus, Albrico seu Alfrico Elfricoue altero post Dunstanum Cantuariensi archiepiscopo nuncupatus in hunc modum: »Perprudenti domino Arconti Albrico, omnium extimus sacerdotum B. uilisque Saxonum indigena, alta polorum gaudia. Te quidem, pastor precelse, ob enormitatem diuulgate peritie, perque magnificam placidam priuilegii dignitatem, ad insuperabilem mihi tuitionem ceteros quosque, quamuis sint doctrina perspicui, excipiendam secernam, qui quodam luculento competentis facundie calamo, decentis editui, almi scilicet Dunstani, merita monumenta protelare conarer, in incepta gloriose uite ipsius proemia omnem huius opusculi diffinitionem degeneri uitiorum stylo, ut cernis, attaminando fedarem. Quapropter primus pre ceteris huiuscemodi dedecus patula protestatione tue serenitati profiteor, meque adeo more aligerorum, qui se priusquam professionis uocem emittant, alarum plausibus flagellare uidentur,  propriis uerborum uerberibus, tuis prouolutus genibus, exonerans affligo,« etc. Hic ille stylus boni oratoris, quem esse Bridferthum cenobii Ramesiensis monachum coniicio, tum ex B littera nominis initiali, quam prefert uedastinus codex, tum ex etate Bridferthi, quem Abbonis discipulum fuisse Pitseus tradit, atque sub annum 980 uixisse. Certe quisquis ille est B. huius stribiliginis auctor, Dunstano equalem fuisse intelligitur ex his uerbis que sub finem uite leguntur. »Aequum tamen esse arbitror, ut ea saltim que uel egomet uidi, uel audiui, iusta Dei admonitione stimulatus proposse caritatis enodem.« Denique scripsit sub Aelfrico archiepiscopo, qui anno a Dunstani obitu secundo Cantuariensi Ecclesie preesse cepit. Unde non est contemnenda eius auctoritas in singularibus factis exponendis, que ab eo identidem mutuabimur, et in notulas referemus. Redeo ad Aelfricum archiepiscopum, quem Geruasius tertium a Dunstano constituit, nempe post Athelgarum et Siricium: Willelmus  Malmesburiensis Ethelgaro, quem anno uno sedisse dicit, proxime substituit. Unde mirari subit, Godwinum ita fuisse hallucinatum, ut dicat Alfricum a Willelmo pretermissum in suo archiepiscoporum Cantuariensium catalogo. Willelmi hec uerba sunt: »Hoc de medio facto, scilicet Ethelgaro, sedit annis XI Wiltunensium prius episcopus Aelfricus, qui et ante abbas Abendonensis fuerat. De quo quod quidam dicunt, eum Cantuarie monachos proturbatis clericis posuisse, uerisimile non uidetur. Constat enim monachos in ecclesia sancti Saluatoris fuisse  a tempore Laurentii archiepiscopi, qui primus beatissimo Augustino successit, etc.« »Post eum Siricius, etc.«

3. Post B. uite S. Dunstani primarium scriptorem, nullum reperio ante Osbernum Cantuariensem monachum, de quo ita Willelmus in lib. de Regibus Anglorum, cap. 8, ubi de Dunstano: »Plura et non contemnenda de uiro uolentem dicere reuocat Cantuarie cantor Osbernus, qui eius uitam Romana elegantia composuit, nulli nostro tempore stylo secundus, musica certe omnium sine controuersia primus.« Osberni lucubrationem, non eam esse que a Surio edita est, tametsi a Baronio aliisque sub Osberni nomine laudata, sed eam esse constat quam nunc primum damus ex ms. codice Thuano-Colbertino, in quo exstant Osberni libelli duo, unus de uita, alter de Miraculis S. Dunstani. Horum libellum stylus apprime respondet elogio, quod Willelmus auctori tribuit. Osbernum porro sub Lanfranco archiepiscopo floruisse intelligitur ex libro  Miraculorum, ubi, iubente Lanfranco, predicationis officium etiam obiisse dicitur. Hunc scriptorem uite uenerabilis appellat Willelmus in lib. II, de Pontificibus Anglorum, cap. 2, ubi totidem eius uerba de Algaro refert, qualia hic habet in sequentis libri num. 41.

4. Alium rerum a S. Dunstano gestarum preconem Surius exhibuit sub nomine Osberti monachi Cantuariensis. Sed uereor ne  pro Osberno ingesserit nomen Osberti. eique tribuerit uitam ab se editam, quoniam uite S. Dunstani scriptorem Osbernum ex Willelmo aliisque forsan didicerat. Osbertum tamen appellabimus hunc auctorem, non Osbernum ut Macheuuius et plerique alii perperam, existimantes eum non alium esse ab Osberno, quem apud Willelmum legerant. Osbertum uero, seu quisquis est uite Suriane auctor, non anno 1020, ut apud Surium legitur, sed potius anno 1120 scripsisse intelligimus ex libro Miraculorum  ab eodem condito, et a Surio multis omissis in compendium redacto, quem integrum ex ms. codice Compendiensi habuimus. In eo siquidem libro mentio fit de nonnullis rebus tempore S. Anselmi patratis, quas suo loco referemus, contenti ea proferre, que apud Osbernum aut non ita explicata habentur, aut penitus desiderantur. Hunc autem librum eiusdem esse auctoris persuadet breuis prologus, quem ei prefixum in consequentibus leges.

5. Preter hos auctores, qui data singulari opera de S. Dunstano scripsere, inueniuntur etiam alii qui satis prolixe de eo egerunt. Hos inter precipui sunt ex antiquis Willelmus Malmesburiensis in libris tum de Regibus, tum de Pontificibus Anglorum; Geruasius Dorobernensis monachus in libro de Actibus pontificum Cantuariensum; Rogerius Houedenus in parte priori Annalium; Aelredus abbas Rieuallensis; Ioannes Bromtonus; ex chronologis, Saxonicus post Bedam; Mattheus Westmonasteriensis,  Trithemius in lib. III et Iu de uiris illustribus ord. S. Benedicti: ex recentioribus scriptoribus Baronius, Harpsfeldius, Thomas Macheuuius, et plerique omnes historici Anglicani. Falsus est Ditmarus, qui Dunstanum cum Elfego eius successore quarto confudit in Chronici lib. uII.

6. »Dunstanus,« teste Willelmo in lib. II de regibus Anglorum, cap. 8,« prius abbas Glastonie, postea episcopus Wigornie,« tum simul Londinensis, »mox archiepiscopus Cantuarie, multe in seculo potentie, magne apud Deum gratie, illic Martham, isthic exhibebat Mariam.« Quod preter scita canonum de sede in sedem translatus, quod simul Wigorniensem et Londinensem cathedram occupauit, id non uiri optimi cupiditati aut ambitioni, sed eximie eius sanctitati, regum urgentissime uoluntati, atque adeo Ecclesie Anglicane necessitati tribuendum est, factumque repugnante semper Dunstano, »Ipse, addit Willelmus, artium liberalium in  tota insula post regem Alfredum excitator mirificus; ipse regalium locorum reparator munificus: in reges et delinquentes insonare terribile; pauperes et mediocres iuste sustentare, in tantum et in friuolis pacis sequax: ut quia compatriote in tabernis conuenientes, iamque temulenti pro modo bibendi contenderent, ipse clauos argenteos uel aureos uasis affigi iusserit, ut dum metam suam quisque cognosceret, non plus subseruiente uerecundia uel ipse appeteret, uel alium appetere cogeret.« Hoc postremum in Dunstani Actis non legitur, sed zelus eius contra delinquentes inde maxime illustratur. Hic quid regalibus locis, id est monasteriis, quid artibus reparandis contulerit, paucis inuestigandum.

7. Cum Dunstanus in Anglie lucem prodiit, usque adeo monachismus defecerat a tempore Danorum, ut uix in paucissimis cenobiis uita monastica reliqua esset. »Nondum in Anglia, inquit Osbernus num. 6, communis uite ratio colebatur, non usus deserendi proprias uoluntates hominibus affectabatur.  Abbatis nomen uix quisquam audierat, conuentus monachorum uix quisquam satis nouerat: sed cui forte id uoluntatis erat, in peregrinam uellet transsigere uitam, is modo solus, modo paucis eiusdem propositi comitatus, patrios fines egrediebatur.« Id ita explicat Osbernus ipse in uita S. Odonis archiepiscopi, ut dicat, »studium religionis ob multiplices diuersorum euentuum casus usquequaque cepisse deferuere,« ob idque Odonem a Floriacensibus postulasse sancte religionis habitum. Perseuerabat tamen quibusdam in locis monastici status nomen, nempe  Cantuarie in ecclesia cathedrali, quod diserte attestatur Geruasius eius loci monachus, qui relatis Osberni uerbis Cantuariensem ecclesiam excipit. Sed ita eo in loco deformata erat religio, ut monachi more comitum potius quam monachorum ibi uiuerent, teste Osberto in Miraculis S. Dunstani. Cetera fere loca occupabant clerici uite solutioris: que clades  non solum Danis tribuenda est, sed etiam Edwio flagiosisissimo regi, qui in Dunstani odium monachos e cenobiis deturbauit. De Malmesburiensi auctorem habemus Willelmum loci monachum in lib. II de Regibus, cap. 7: »Ipsum Dunstanum monachorum principem in Flandriam propellit. Ea tempestate facies monachorum feda et miserabilis erat. Nam et Malmesburiense cenobium, plusquam ducentis septuaginta annis a monachis inhabitatum, clericorum stabulum fecit.« Non tulit hanc cladem Dunstanus, quin ab exsilio reuocatus fugientem religionem in claustra reuocauit. Qua de re ita Osbernus: »Aucta est religio per Angliam in tantum, ut quadraginta et octo monasteria monacbis uel sanctimonialibus instituerentur, cooperantibus beato Dunstano in hoc uiris uenerabilibus. Oswaldo uidelicet, qui primo Wigorniensis, postea fuit episcopus Eboracensis, et Athelwoldo episcopo Wintoniensi.« Quorum acta hic consule. Eius rei gratia edita est Eadgari regis nomine,  Dunstano haud dubie procurante, imo et dictante, Concordia de uniformi ritu seruando in monasteriis omnibus Anglicanis, que ad quinquagenarium numerum adaugere pius rex uolebat, cuius rei precipuus incentor fuit Dunstanus. Hec Concordia integra exstat apud Clementem Rainerum in Appendicis pag. 77, et apud Seldenum imperfecta.

8. Et quidem in primis Glastoniense seu Glestoniense monasterium, ubi prius solitariam uitam duxerat uir sanctus, postliminio restituit monachis. Nam antea Glestonia »regalibus stipendiis addicta, monastice religionis prorsus erat ignara,« teste Osberno num. 6. Locus est apud Westsaxones in episcopatu Willensi, pago Somersetensi, qui tres uirorum abbatias habebat, Glastoniensem, Adelingensem, et Miclaniensem. De his agit Willelmus in lib. II de Pontificibus Anglorum, cap. 5, et de Glastoniensi quidem in hunc modum: »Glastonia est uilla, in quodam recessu palustri posita, que tamen  et equo pede aditur, nec situ, nec amenitate delectabilis. Ibi primo rex Ina consilio beatissimi Aldelmi monasterium edificauit, multa illuc predia, que hodieque nominantur, largitus. Et uaria quidem uicissitudine temporum, sed indeficientibus successionibus, congregationibus monachorum splenduit locus usque ad Danorum sub Elfredo rege aduentum. Tunc enim, ut cetera, desolatus, aliquantis annis notos desiderauit incolas. Porro quidquid turbo bellorum obtriuerat, reparauit egregie Dunstanus, qui prius eo loci uitam solitariam monachus actitarat. Postmodo uero liberalitate regis Edmundi omnia quondam appendicia, et iis multo plura nactus, abbatiam composuit, qualis nunquam in Anglia sit, fueritue,« etc. Mitto que de Glastonia dicuntur in Monastico Anglicano; sed uite Dunstani scriptor B. nonnulla addit hoc loco minime pretermittenda: »Erat autem quedam regalis in confinio eiusdem prefati uiri  insula,  antiquo uicinorum uocabulo Glestonia nuncupata, latis locorum dimensa finibus, piscosis aquis stagnans, atque circumdata fluminibus, et plurimis humane indigentie apta usibus, atque sacris  dicata muneribus. In ea siquidem ipsius loci primi catholice legis neophyte antiquam Deo dictante reppererunt ecclesiam, nulla hominum arte constructam, imo humane saluti celitus paratam: quam postmodum ipse celorum fabricator multis miraculorum gestis multisque mysteriorum uirtutibus hanc sibi sancteque genitrici sue Marie consecratam fore [id est esse] demonstrauit. Huic etiam aliud addiderunt oratorium, quod Christo eiusque sancto apostolo dedicauerunt . . . . Contigit ergo huiuscemodi causis predictum uirum Heorstanum, comitante secum beato puero Dunstano, transire Glestoniam: et cum inibi causa orationis pernoctarent, ecce suauissimi soporis felicem obtexit pausatio puerum, uiditque mentis excessu quemdam senem niueo candore uestitum, per amena se sacri  templi atria ducentem, ac monastica edificia, que post per eius pastoratum edificanda fuerant, demonstrantem, eo ordine quo nunc statuta referuntur fuisse.« Confer sequentem uitam.

9. Preter ea, quinque alia monasteria Dunstanus erexit ex rebus que sibi ex hereditate obuenerant, apud Osbernum num. 16. Ad hec monachos in Nouo monasterio Wintoniensi instituendi auctor fuit Dunstanus, ut dictum est superius in actis S. Aethelwoldi, que tu consule. Atque ad Dunstanum pertinet id quod de cuiusdam Wintoniensis ecclesie dedicatione legimus apud B.: »Interea religiosi Wintoniensium ciues inuitauerunt eumdem Dei pontificem ad quamdam noue ecclesie dedicationem, quam in sua ciuitate Wintonia, qua regimen presulatus ipse tenebat, pro summi Numinis reuerentia condiderant in parte meridiana popularis platee, que nunc ecclesia occidentali parte omnibus ecclesiis uicinior perhibetur esse. In cuius consecratione adfuit inter  alios plures cum pontifice etiam Dunstanus cum precipuis unus: qua dedicata, cegerunt more humanitatis uirum uenerandum cum suis ad parata caritatis conuiuia letum diem pro tanti uiri ueneratione proque consecrationis ducentes celebritate. Pontifex autem post gratiarum actionem, cum suis imminente iam nocte surrexit, et data benedictione ad propria remeauit. Et uenerunt incedentes per uiam ad ecclesiam beato pape Gregorio consecratam: ibique subsistens episcopus dixit B. Dunstano: Compleamus hic apud oratiorium sancti Patris nostri Gregorii nostram Completorii horam. Et accesserunt post uoces orationum, iungentes capita sua in unum, quo confessiones suas solita consuetudine uicissim proderent.« Notandus hic locus de confessione ad Completorium: »Qua peracta, dum daretur ab episcopo delictorum remissio, lapis permagnus ab alto ere irruit, et parcente Domino inter utriusque  capita uehementi lapsu in terram corruit: tantumque tangens capillos utriusque capitis, nullum eorum lesit. Quem, ni fallor, ille malignus cuiusque iusti operis inimicus ex improbitatis sue iaculis furiendo deiecit, quasi geminam iram in utrisque foret ulturus.« Hec referenda duxi hoc loco, quod apud Osbernum et Osbertum desiderentur.

10. Simile quiddam ipsi Dunstano item accidit in funere cuiusdam fratris sui germani, cui curam Glestoniensis rei familiaris ipse abbas commiserat. »Erat namque  huic eidem uero Dei ex humana parentum propagatione quidam germanus frater, nomine Wulwinus, quem sibi forinsecus in uillarum suarum negotiis potentem prepositum, ne uel ipse uel quispiam ex monastica professione foris uagaretur inepta rei secularis discursione, constituit. Hic nempe post emensum temporis sui spatium lethali conditione preuentus, temporalem necem obiendo subibat. Hac de causa contigit omnes  prescripti templi monachos ad funus ipsius exisse, nullumque, excepto abbate solo paruoque scholastico, qui postea pontifex effectus hec nobis intimauit, domi remansisse, ut cum sacris exsequiis exanime corpus ad monasterium, quo tumulaturum erat, perducerent. Interea abbas cum eodem scholastico ambulabat ad uidendum, ut autumo, si iam fratres cum defuncti corpusculo propinquassent: et dum semper ex more psallentes incederent, uenit ex improuiso ultra antiquam ecclesiam quoddam missile saxum uehementi uolatu conans beati Patris caput collidere: sed Deo defendente nequibat. uerumtamen pileum, quo caput uelabat, procul quasi perticam unam a capite decussum proiecit. Qui conuersus dixit secum incedenti scholastico: Accelera ergo, et cape quantocius hoc rotabile saxum, ut deferas eum conspiciendum ad me. Quod cum ille nimis ponderosum ex iussu Patris uix eleuando reueheret, ait uenerandus pater Dunstanus: O aduersans inimice, iam diu ex  industria maligna huius mihi lapidis ictum insidians preparabas. Non enim erat testimonium multorum huiusmodi lapides admodum magnos uel modicos in his Sumersetensium finibus [reperiri] nisi forte in quibuslibet lapideis operibus. Et idcirco palam patuit de cuius improba manu emissus prosiluit. uerumtamen post hec iussit ipsum saxum, licet in sui detrimentum missum fuisset, custodie inuectum quasi pro testimonio reseruari.« Hec referre quoddam opere pretium duxi, tum ut Dunstani cautio pro monachis appareat, quos a secularibus negotiis liberos curabat: tum ut notus fiat eius frater Wlfwinus, de quo nulla alibi mentio. Habemus itaque regale Dunstani genus, patrem Herstanum, matrem Kynedridam, fratrem Wlfwinum, patruum Athelmum pontificem Cantuariensem, et consanguineum Cynewium episcopum.

11. His omnibus monasteriis addendum occidentale S. Petri apud Lundoniam. Dunstanus quippe cum ibi archiepiscopus esset, »abbatem apud Westmonasterium  fecerat Wlfinum,« teste Willelmo Malmesburiensi in lib. II ubi de Episcopus Schireburnensibus, »instructo ad duodecim monachos cenobiolo, ubi quondam Mellitus ecclesiam« S. Petro fecerat.

12. Non solum porro rem monasticam, sed etiam litterariam in Anglia restituit Dunstanus, contestante non solum Willelmo, sed etiam Aelfrico apud Spelmannum in tomo I Conciliorum pag. 618, ubi legitur a tempore Aelfridi regis usque adeo litterarum studium defecisse, »ut sacerdos nullus Anglicus epistolam nosset uel Latine edere, uel e Latino interpretari, usque dum archiepiscopus Cantuarie Dunstanus et episcopus Aehtelwoldus hanc in monasteriis resuscitarent cognitionem.« Plura et Dunstanus ipse scripsisse dicitur apud Pitseum, nempe formulas benedictionum archiepiscopalium, tractatum paruum in regulam S. Benedicti, item De regula uite monastice librum unum. Ad hec, Contra malos sacerdotes,  de Eucaristia, De decimis, De occulta philosophia, De ordinatione cleri, epistolas uarias, quarum nonnulle aduersus Aedwinum; que omnia ut pro ueris habeantur, imperare nolim, sed tamen quedam uera esse fatendum est. Et primo quidem ipsius fetus est Decretum pro concordia seu uniformi uiuendi ratione monachorum, sub nomine Eadgari regis conditum, de quo superius num. 7, et forsan is est liber de regula uite monastice a Pitseo laudatus. Deinde certum est quod de eo legitur in sequentis uite num. 34, nempe ipsum uacasse non solum lectioni, sed etiam codicibus emendandis; quo in genere sancti Benedicti Regule operam impendit. Ex eius epistolis unam inuenimus Wlffino Wigorniensi episcopo scriptam, quam damus infra ex ms. Pontificali ante annos sexcentos scripto, quod modo penes eruditissimum Antonium Faurum doctorem ac socium Sorbonicum seruatur. Eidem Pontificali premissa est Ioannis pape XIII epistola Dunstano inscripta pro pallio; cuius titulus  in ms. codice obseruandus est. Sic autem habet: Incipit epistola priuilegii, quam iubente Ioanne papa suscepta benedictione ab eo Dunstan archiepiscopus a suis manibus accepit, sed pallium a suis manibus non accepit, sed eo iubente ab altare sancti Petri apostoli. Hanc epistolam Baronius partim edidit ex Willelmi Malmesburiensis libro  de Pontificibus: quam tamen apud Willelmum  non reperio. Quidquid sit, eam integram hic referimus ex membraneo codice, maxime cum nec in noua Conciliorum editione integra reperiatur. 

13. Postremo in legibus ecclesiasticis Canuti regis anno 1032 editis festum sancti Dunstani XIu Kal. Iunii precipitur, cap. 24. Eiusdem memoria est in Martyrologiis exinde editis. Hic ex Harpsfeldio monendus lector, ut si forte incidat in commentitia  illa scripta, quibus significatur reliquias beati Dunstani a Cantuaria Glasconiam delatas ad annum Domini 1012, ut ne facile circumueniatur. Eadmerum quippe in uita sancti Anselmi commentum illud prorsus explodere, scribentem se puero corpus sancti Dunstani inuentum cum tiara, annulo, pallio, et aliis pontificiis ornamentis, et lamina plumbea, que declarabat illius esse corpus: illudque in nouam a Lanfranco exstructam basilicam  illatum. Denique anno 1508 Guillelmum Warahamum archiepiscopum curasse aperiri sepulcrum, in quo caput cum omnibus ossibus et predicta lamina repertum est. Anselmus piam de sancto Dunstano orationem composuit cum recordatione miraculorum eius, que exstat in noua editione, pag. 297. Nunc tempus est ut Osbernum audiamus.



OSBERNI EPISTOLA SEU PRAEFATIO.



Occasio scribendi post alios.


1. Uniuersis catholice matris Ecclesie filiis confrater eorum, per eam que in Christo est regenerationem, OSBERNUS pacem bonam ac perpetuam salutem.

 Multorum sepe ac uenerabilium Patrum ueneranda mihi auctoritas imminuit, ut uitam magnifici Patris Dunstani litterarum monimentis tradere, atque ad Dei laudem hominumque utilitatem Ecclesie deberem auribus insinuare. Quibus dum ego pro facienda excusatione illud et uerum obtenderem esse, plura a plerisque non ignobilis usquequaque scientie uiris de hac re conscripta, uererique me hominum reprehensiones, qui forte mimos nos aut certe temerarios uocare possent, dum non tam nichil satis nos habere, quam nichil nobis satis esse posse contenderent: contra illi magis nichil satis se habere, quam nichil satis esse posse retulerunt, et hoc probabilibus rationum firmamentis uelle se astruere  dixerunt. Nam eorum, inquiunt, quorum precipuam interfuit huius rei diligentiam habere, alii, etsi satis eleganter, non tamen satis diligenter, sed quantum ad nocturnum festiuitatis officium satis esse iudicauere, sermocinandi ad populum modo scripsere; alii autem dum nimis diligenter, quemadmodum queque res acta sit explicare conarentur, elegantiam perdiderunt, atque in illud dicendi genus, quod suffultum Romane princeps eloquentie uocat, inciderunt, quod facilius tedium legentibus quam aliquod audientibus emolumentum gignere consueuit. Qui uero in utraque parte dicendi elaborauerunt, ut essent festiui pariter atque secundum gestas res  bene ordinati, horum scripta in illo incendio consumpta sunt, quod ante hos annos sancta Dorobernensis Ecclesia cum magno suarum rerum detrimento perpessa fuisse dignoscitur. Sed ab his, inquiunt, aliqua in patrium, id est Anglicum sermonem,  translata supersunt: ex quibus uel id petimus elicere, et in Latinam denuo poteris linguam, Deo suffragante, transferre.



Auctoris modestia. Operis diuisio.

2. Itaque his siue rationibus, siue rationum auctoribus ad scribendum traductus, malebam aliene uoluntati bene dicendo obtemperare, quam proprie seruiens uoluntati a bene dicendo temperare. uerum ad hoc audiendum non sine quadam pudoris suffusione accedo, propterea quod omnium ora in me esse existimo, ueluti in hominem more Lelii nouas dicendi uictorias pollicentem, et quasi ea que ab aliis commode dicta sunt commodius se dicturum presumentem. Sed ego neque illos minus commode  dixisse reprehendo, neque me commodius dicturum promitto; sed siue id dignum fuerit, siue pro tanta rerum materia digno contrarium, quod intendo illorum meritis aut culpe ascribo, quorum imperio atque importunitate uictus hec scribo. Quamuis et mea uoluntas tantum deuotionis erga eumdem patrem et dominum nostrum obtinere debeat, ut si nulli uellent ista a me expetere, ego pro persona mea non dubitarem ingerere. Ita namque cum in alios me uidente, tum in meipsum me sentiente eius merita ualuere. Sed non fuit consilium quid uel in alios me uidente, uel in meipsum me sentiente hoc in libello dicere; in alio uero qui de signis ad sepulcrum  eius perpetratis scribetur, dicere consilium fuit. Nunc autem primordia natiuitatis eius, processum etatis cum augmento gratie celestis, commutationem mortalis seculi pro immortalitate eterni seculi quam uerissime conabor absoluere, omissis  omnibus his que ita fuere mirabilia, ut infidelibus uideantur incredibilia. Ac me quidem his enarrandis imparem scio, sed in eius nomine in quem ipse fideliter credidit, et cui ipse fidele operis ministerium exhibuit, ista aggredi tentabo.



INCIPIT uITA SANCTI DUNSTANI CANTUARIENSIS ARCHIEPISCOPI ET CONFESSORIS .



Dunstani parentes nobiles ac pii.


3. Regnante magnifico Anglorum rege Ethelestano, anno  quidem imperii eius primo, aduentus uero Anglorum in Britanniam quadringentesimo nonagesimo septimo, cum idem rex, hostibus circumquaque subactis, pace et concordia regnum tueretur, natus est puer Dei Dunstanus Wessaxonicis Anglie partibus, magnis quidem pro seculi  dignitate parentibus, sed ad religionem que Christianos decet longe maioribus. Tanta siquidem uirtutis ratione uiuentes animum colebant, tot piis operibus laborantes insudabant, ut communem mortalibus uiam ingressi, angelicis spiritibus mererentur associari, sicut eidem filio suo postmodum diuina reuelatione innotuit. Quod non alienum est diuinitatis  consilio factum coniicere, ut uidelicet tantus infans tales parentes haberet, qui cum ipsi bene uiuerent, tum bene uiuendi formam nascituro ex se filio tradere possent. Magnum quippe Deus illum futurum preuidebat, quem ibi dulcedinis sue benedictionibus preuenerat, ubi omnes filii Adam natiue maledictionis sententiam excipiunt, si non per assumptam a Filio Dei humani habitus formam ad pristinam reformentur beatitudinem. Magnum, inquam, Deus illum futurum preuidebat, cui tantum muneris donatum est, ut ante mundo signis innotesceret, quam hunc in mundi huius lucem mater fudisset. Atque ut cetera dilucide et ordinate procedant, hinc dicendi initia constituam.



Cereis lux celitus reddita.

 4. Maternis igitur sinibus sacro puerperio intumescentibus, dies Purificationis sancte ac perpetue uirginis Marie illuxit festiuus. Cumque uicinus undique populus ad ecclesiam eidem uirgini in Glestoniam dicatam conflueret ut deuotionis sue ministerium in tanta solemnitate Regi regum Christo persolueret, contigit patrem pueri Herstanum cum coniuge sua Kynedrida aduenisse, accensisque lampadibus sacris missarum solemniis interfuisse. Iamque plurimam diurni seruitii partem clerus absoluerat,  iam quemadmodum puerum Iesum in templum parentes inducerent recitari ceperat, cum repente maiestas Domini in templo apparuit, que omnia omnium luminaria exstinxit totamque domum tenebrosa caligine obtexit. Hinc gelidus omnium membra pauor perserpit, rigent come, genua colliduntur. Stabant quippe sensu herentes, et alternis obtutibus stuporem indicantes. Sed ut omnibus clarum fieret quid hac in re ea que apparuit maiestas intenderet, extemplo lux celitus emissa in templo resplenduit, et eum quem puerpera manu tenebat cereum accendit. Si ante populus de amisso lumine miratus est, nunc maiori admiratione simul et exsultatione detinebatur. Exsultabat namque presentem se Dei gratiam uidisse, sed mirabatur  hanc sibi per feminam prouenisse. Huc itaque ab omnibus perrectum, et hinc lumen omnibus porrectum. Habemus ergo nouum de noua Elizabeth Ioannem; habemus nostri temporis Ieremiam, quorum alterum Deus, alterum archangelus Dei in matris utero sanctificatum asseruit. Atque ut excellentiorem gratiam aduertas, qua die Filius Dei a matre uirgine in templo est presentatus, ea nimirum puer Dei in matris utero ad templum est deportatus. Lumen ad reuelationem gentium, et gloriam Isrel sanctus Simeon exsultando proclamabat: lumen nichilominus in terra Anglorum exortum Christus, qui uerum lumen est, lumine declarabat.



Dunstani natiuitas et baptismus.

5. Postquam autem edendi partus tempus aduenit,  mulier genuit  filium quantitate quidem corporis paruulum, sed ea que preuentus fuerat gratia Dei immensum. Inde statim secunde generationis honore potitus, futuram fidei illius soliditatem iam tunc diuinitus prefiguratam in nomine sortitur Dunstanus, quod petre firmitatem sonat, parentum suorum adnotatione uocitatus. Deinde dum teneros annos infantie sequens etas exclusisset, et in apertos sonos linguam iam formare cepisset, ad templum nascentie illius miraculo quondam insigne  cum oblationibus hostiarum defertur, imo ipse hostia uiua, sancta Deo, placens, offertur. Ibi illis in oratione pernoctantibus apparuit uir ethereos habens uultus, et locum dixit non multo post tempore sublimandum, puerum ibidem Deo relinquendum, et beatum illum per secula predicandum. Tum mensoris funiculum per plana atrii extendens: Sic, inquit, edificabitur locus iste ad preparanda corda illorum Domino qui in hoc loco per hunc puerum Deo credituri sunt. Qua illi reuelatione uehementer gauisi, immensas omnipotenti Deo laudes persoluunt, commendantes puerum in templo, ut esset Leuis Domino, et portio illius Dominus existeret, quemadmodum Moysi dictum est, cum diuideret Iudeorum per tribus singulas incolatus. Non erit  tribui Leui sors inter fratres suos, dicit Dominus, quia Dominus Deus pars illorum est. Unde Petrus ostendens se portionem in Deo habere, non in seculo: Argentum, inquit, et aurum non habeo, sed quod habeo hoc tibi do: In nomine iehsu Nazareni surge et ambula. Hoc est: Aurum non est portio mea; argentum non est portio mea: portio mea Christus est. Hoc nomen munificum, hoc nomen mihi est fructuosum. Talis ergo portionis fructum tirunculus Christi in timore sancto assecutus, assidua ministratione Domino seruiebat, proficiens quotidie tam in scientia pietatis quam in uirtute sanctitatis.

6. Ea tempestate Glestonia regalibus stipendiis addicta monastice religionis penitus erat ignara. Nondum enim in Anglia  communis uite ratio  colebatur, non usus deserendi proprias uoluntates hominibus affectabatur. Abbatis nomen uix quisquam audierat; conuentus monachorum non satis quispiam uiderat; sed cui forte id uoluntatis erat, in pereginam uellet transigere uitam, is modo solus, modo paucis eiusdem propositi comitatus patrios fines egrediebatur, et qua opportunitas uiuendi licentiam dabat, illic alienigena uitam agebat. Hicque mos cum plerosque, tum uehementer adhuc manet Hibernos; quia quod aliis bona uoluntas in consuetudinem, hoc illis consuetudo uertit in naturam, quorum multi atque illustres uiri diuinis ac secularibus litteris nobiliter eruditi, dum, relicta Hibernia, in terram Anglorum peregrinaturi uenissent, locumque habitationis sue Glestoniam delegissent,  propterea quod esset, et a ciuili multitudine sequestratus, et humanis usibus accommodus. et  peregrini Patricii  religiosa ueneratione gloriosus, qui olim euangelizando regnum Dei illuc perueniens, uita, doctrina, signis et mirabilibus multipliciter claruisse, et post omnia  hec ibidem in Domino quieuisse perhibetur. Cum ergo hi tales uiri talibus de causis Glestoniam uenissent, nec tamen quidquid sibi necessarium erat, sufficientissime in loco reperissent, suscipiunt filios nobilium liberalibus studiis imbuendos, ut quod minus ad usum loci ubertas exhiberet, eorum quos docebant liberalitate redundaret.



Morbo correptus mira facit angelo duce.

7. Adest ergo nobilissimus in Christo puer Dunstanus inter alios unus, imo pre aliis solus, ubi paulo diligentius quam imbecilla etas ferre posset, litterarum studio intentus acerrimo in tenello corpore languore fatigatur, adeo ut per aliquot dies nec quid ageret, nec quid ab aliis ageretur intenderet. Flebat autem scholasticorum cetanea turba, flebat  tota domus, familia ipsa, doctores recordantes modestiam pueri, ingenium, nobilitatem, educationem. Cumque, iam in limine mors adesse putaretur, nichilque aliud quam funeris obsequium meditaretur, ecce intempesta nocte celestis illum medicina reuisit, quam ei per angelicum ministerium Christus exhibuit. At, ne qua salutis innecteretur mora, ubi diuina prouenerat medicina, confestim de lectulo surgens doloris, ad templum Deo gratias acturus moderata uelocitate currit, habens illum in itinere ductorem, quem in egritudine habuit saluatorem. Stupefacti de magnitudine facti qui domo erant, qui egrotantis illius curam gerebant, lento pede pereuntis uestigia terunt, finem rei curiosa agilitate explorantes. Necdum itineris  medium confecerat, cum malignus spiritus siue eius saluti inuidens, seu futuram religionem suspectam habens, latrantium canum multitudine stipatus occurrit, uiamque eunti intercludere contendit. Exclamat itaque puer Christum pauore conterritus, sed ductoris sui presidio uallatus, uirgam arripit, quam in faciem obsistentis simulacri uibrans, ipsum cum omni comitatu in fugam compellit. O sanctum et terribile Christi nomen, sapientibus absconditum, paruulis reuelatum! ecce draco quem initium figmenti sui finxit Deus ad illudendum ei, non solum ab angelis Dei illuditur, uerum etiam a puero paruulo superatur. uere detracta est ad inferos superbia eius, in profundum laci concidit cadauer illius. Sed in quo ista noster potuit paruulus, nisi in illo qui  cum sit Deus super omnia benedictus in secula, paruulus de uirgine natus est nobis, Filius a Patre datus est nobis. Dunstanus igitur ad portam templi ueniens, sed eamdem repagulis obseratam inueniens, scalam cui inniti solebant, qui superiora templi sarciebant, ignoranter et quasi per excessum mentis ascendit.  Inde ad alteram tecti partem, qua nullus erat descensus, progrediens, angelicis manibus ad solum deponitur, et in interiora templi non patentibus claustris inducitur. Orta autem luce, dum per uicinas domos questio de puero facta fuisset, repertus est in templo cum his qui nocturnas custodias agebant leni sopore offusus. Rogatus ut tam mirabilis euentus modum exponeret, non esse hoc in sua conscientia respondit, et ignorantium mentes maiori ambiguo deduxit. Sed hi quos explorandi gratia puerum secutos fuisse prediximus, de omnibus que usque ad suprema templi fastigia contigerant, claro et probato sermone testificantur: cetera uero, quoniam illos et puerum latuerunt, solius Dei potentia mirabiliter patrata fuisse claruerunt. Magno igitur timore concussi  omnes qui audierunt, cogitabant quidnam esset quod puero contigisset, dicentes ad alterutrum: Quid sibi uult puer iste, cui tot et tam sancta preconia attestantur? qui ante beatus quam natus, ante uirtus prodidit gloriosum quam etas probaret adultum. Singulari hunc gratia preditum uidemus, quem angelus egrotum sanauit, diabolus sanatum contremuit, Ecclesia signata excepit. Et denuo orantes: Augeat, inquiunt, Deus meritum pueri ad gloriam sui. At ille regentis se Christi spiritu repletus, aures quidem corporis a suis laudibus auertebat, sed in secreto pectusculi Deum benedicebat. Ab illo itaque die in tanta admiratione habitus est, ut plurima illum utriusque sexus multitudo, quamuis adhuc delicatum, uidere cuperet. Ipse uero  quanto excellentiora audiebat, tanto de se minora sentire.



Ordines minores suscipit. Lectioni et scientiis dat operam.

8. Iamque uernans etas adolescentie decus induerat, cum eum parentes sui sacros ordines rogarent suscipere, ut qui fuerat a primeua etate Domino electus, per huiusmodi gratiam eidem coniunctus adhereret. Quorum ille uoluntati humiliter parens minores gradus  et habitu suscepit et uite honestate seruauit. Tum uero quod illi etati non paruo ornamento est, certabat omnes officio superare, gratia et affabilitate omnes anteire, seruare pudicitiam, fugere lasciuiam; appetitor honesti, turpitudinis  exsecrator, maiorum natu colloquiis adesse, iuuenum ludicra declinare; ciborum abstinens, somno temperans, incessu grauis; neque facile moueri loco, neque abrupte loqui; magne fidentie ad incipiendum bonum, constantie ad perficiendum; principium bene agendi Deum semper habere, finem uero eidem commendare. Moribus quoque bonis accessit studium sacre lectionis, cuius exercitio et uitiorum importunitates euitabat et uirtutum augmenta nutriebat. Et quoniam studium paruam habet efficaciam ubi naturale ingenium non suggerit intelligentiam:  auctore Deo sic utraque preditus erat, ut et facilitate ingenii quamlibet rem acutissime intelligeret, et occupatione studii quodcunque intellectum fuisset firmissime retineret. Ex quo breui factum est, ut neque preceptoribus suis imperitior, et condiscipulorum peritissimis multo esset ipse peritior. Philosophorum scientias, quas earum rerum que sunt, et que aliter esse non possunt, cognitionem ueritatis uetustas esse diffinit; ut sunt magnitudines, et earum alie manentes motuque carentes, alie uero que mobili semper ratione uertuntur, nec ullis temporibus acquiescunt, multitudines quoque, et earum nichilominus alie per se, alie in relatione posite. Horum, inquam, scientias diligenti excoluit ratione, magnam in his et constantem  perspiciens esse perfectionem; et quamuis omnibus his artibus magnifice polleret, eius tamen multitudinis que musicam instruit, eam uidelicet que instrumentis agitatur, speciali quadam affectione scientiam uindicabat, sicut Dauid psalterium sumens, citharam percutiens, modificans organa, cymbala tangens, sed non sicut hi quorum inertiam et luxoriosum otium noster propheticus increpat armentarius: Qui dormitis, inquit, in lectis eburneis, et lasciuitis in stratis uestris, qui comeditis agnum de grege, et uitulos de medio armenti, qui canitis ad uocem psalterii sicut Dauid, putauerunt se uasa cantici habere bibentes in phialis uinum. Nec eo ista commemoramus, quo his opus esse ad perfectionem tendenti arbitremur, sed ut multiplices Dei gratias in  iuuene commendemus. Nam omnibus secularibus studiis preferebat scientiam pietatis, que in euangelicis et apostolicis continetur litteris, dum sua semper ingenia sanctorum Patrum auctoritati contradens, et ambas res ad easdem litteras conferens, fidem ueram, morum disciplinam, et  uitam eternam se inuenisse gaudebat. Sicut Dauid ergo noster symphonista uasa cantici habuit; quia usum illorum non nisi in diuinis laudibus expendit. Preterea manu aptus ad omnia, posse facere picturam, litteras formare, scalpello imprimere, ex auro, ex argento, ere et ferro quidquid liberet operari.



Ab Athelmo traditur regi Ethelstano.

 9. Tunc audita fama uenerabilis uiri Cantuariorum archiepiscopi Athelmi  , cuius ipse erat nepos et filius fratris, permissu parentum suorum proficiscitur ad eumdem, quatenus tanti parentis et cognitionem haberet, et uite illius exemplo iuueniles mores informaret. Letabatur itaque episcopus nimis in aduentu nepotis, considerans in illo uenustatem corporis, animi uigorem, ac totius honestatis eminentiam. Unde eo quo afflatus est Dei spiritu uas illum electionis futurum prenoscens, potiori gradu decorare, et regi Ethelstano familiari contestatione  eum studuit commendare. Hunc, ait, iuuenem mihi quidem plurimum, regie uero stirpi nonnullo consanguinitatis iure deuinctum, uestre excellentie commendo, ut stet iugiter in conspectu uestro, audiatque uerbum ex ore domini mei regis. Experiar in illo gratiam uestram, quam multiplicem in maximis sepe rebus expertus sum, et deinceps amplius experturum me confido. Quod rex, prompta cordis alacritate accipiens, oblatum iuuenem gratissime excepit, unice dilexit, post hec necessariis quoque rebus regia uice preesse constituit. Dunstanus igitur, terreno degens in palatio, egrediebatur et ingrediebatur ad imperium regis, et prosperatum est in manibus ipsius quidquid operis ipse cepisset. Et nunc quidem surgens ad orandum Deum, nunc sedens ad  diiudicandas causas hominum, ita se sapienter ac circumspecte agebat, ut et Deo per omnia placeret, nec aliquem pie uiuentium sua culpa offenderet; Dominus enim cum illo erat, et omnia opera eius dirigebat. Iterum cum uideret dominum regem secularibus curis fatigatum, psallebat in tympano siue in cithara, siue aliquo quolibet musici generis instrumento: quo facto tam regis quam omnium corda principum exhilarabat.



Cithara celitus dat sonum.

10. Tunc cuiusdam matrone  frequenti ac religioso rogatu compellatus est, ut ei stolam sacerdotalem artificiosa operatione perpingeret, quam postea ad diuinos cultus aurifactoria imitatione figuraret. Qui assumpta in manibus cithara in pariete  suspendit, opus ad quod uenerat diligenter instituit. Cumque manum operi, cor autem atque labia Deo prepararet, apparuit in domo gloria Domini, que illum iocunda suauitate reficiebat, ceteros uero insolita admiratione exterritos reddebat. Nam cithara  illius quam parieti affixam fuisse diximus, ita ut erat pendens in paxillo, absque ullo mouentis duntaxat hominis impulsu, consuetam omnibus huius antiphone melodiam acutissima simul ac discretissima modulatione personuit: Gaudent in celis anime sanctorum qui Christi uestigia sunt secuti: et quia pro eius amore sanguinem suum fuderunt, ideo cum Christo gaudebunt in eternum. Exsiliunt itaque obstrepentes puellule, materfamilias, omnisque domus clientela uociferans hominem nimium esse sapientem,  amplius eum quam quod expediat scire. At ille mundissimo mundissimi cordis intuitu celestem musicam illam intendens, admoneri se intelligit ut uias duriores arripiat ut Christi uestigia propius sequatur, ut sanguinis sui effusionem non metuat, si Dei regnum et uitam delectat habere eternam. Audiuimus olim rudentem asinam uerba edidisse, citharam uero sine humano pulsu sensualiter cecinisse  nunquam audiuimus. Illa insidentem ne moreretur retinuit; ista ne mors timeretur admonuit. Illa angelicos uultus pertimescens subsedit; ista ad aspectum Dei et angelorum illius omnes audientes inuitauit. Sed hec tua sunt, Christe, magnalia, que in tuo Dunstano operari et per nostrum ministerium predicari hominibus uoluisti.



Dunstanus aulicorum inuidiam fugit.

11. Accensus igitur furore diabolus quod tam sanctis principiis iuuenem niti conspiceret, in inuidiam aliquorum eum conatus est adducere, ignorans malam uoluntatem suam Deo famulari ad perficiendam Dei bonam uoluntatem in homine, quem ad congaudendum et conregnandum ipse predestinauerat. Inflammat itaque inuidie stimulis operarios iniquitatis,  qui conficto mendacio opinionem iuuenis apud regem ledant, asserentes illum malis artibus imbutum, nec quidquam diuino auxilio, sed pleraque demonum prestigio operari. Aduertens autem Dunstanus faciem regis non esse sicut heri et nudiustertius, palatio discedere parat, malens regem sponte  sua deserere, quam ipse a rege inuitus derelinqui. Quod ubi compertum est ab his qui probitatis illius improbissimi emulatores exstiterant, insidiis iter obsident, socios disturbant, illum equo deiiciunt, suppliciis affligunt, postremo uinculis irretitum in cisternam que iuxta erat, depellunt. Cum interim horrendo molossorum agmine defensus, a quibusdam hominibus inuenitur, quorum studio ac pietate ad uicum fouendus transfertur. Tum ille ex profundo  cordis suspirio ingemiscens: O seua propinquorum meorum uesania in caninam seuitiam ex dilectionis humanitate mutata! nam irrationalis canum natura dilectionem mihi humanitatis blandiendo exhibuit; propinquitas uero, humanitatem oblita, infestantium me canum seueritatem ostendit. Intellexit ergo hoc esse principium certaminis, ad quod illum diuinus citharedus premonuit.



Elfego episcopo hortante, dein morbo accedente, fit monachus et presbyter.

12. Profectus autem inde cognatum pontificem adiit Elfegum  , qui tunc temporis Wentane presidens Ecclesie uitam uirtutibus decorabat. A quo frequenti supplicatione rogatus, ut monachum indueret, quatenus qui angelice conuersationis initia  haberet, perseuerantiam in habitu demonstraret. Respondit ille excellentioris gratie esse qui in seculo consenuit, et tamen que monacho digna sunt fecit, eo qui se monasterio dedit, nec quidquam aliud preter quam quod sibi statutum est post hec facere potuit. Alterum, inquit, necessitatis est, alterum uero libertatis. Ad hec episcopus: »Omnibus, ait, in commune summa necessitas est, ut qui ignem  gehenne uoluerit effugere, ignem concupiscentie studeat exstinguere. Ignis uero concupiscentie non multum exstinguitur, si fomenta illius humanis sensibus non subtrahuntur. Sicut enim ligna ad ignem, sic ea que sensibus subiacent ad concupiscentiam. Sed nulla erit fomentorum subtractio, si secularium negotiorum non fuerit renuntiatio. Ex quibus omnibus id elicitur, ut si ignem gehenne uolueris effugere, seculo studeas renuntiare. Ad hec quod precipue in mundo appetitur, libertas est hominis. Hac enim omissa, cetera possideri nequeunt: quod si possidentur, illa non desinit habere. Quapropter quandiu illam retinueris, illud Deo non dedisti quod maxime dilexisti. Ut ergo des quod maxime diligis, illa desinat habere.« Cum igitur his et huiuscemodi  uerbis per singulos dies episcopus insisteret, et Dunstanus aut ueris, aut uerisimillimis rationibus insistentem differret, quadam uehementer die hoc cogitationis ambiguo pulsatus est, ut quid in uita quam maxime appetendum fuisset, uirtus an uoluptas, uxor an uirginitas, magnopere deliberaret. Quem sub tali ambiguo positum grauissima febris  inuasit, atque ad desperationem uite perduxit. Iacebat itaque sine exspectatione salutis egrotans, nec ullum intuentibus uiuentis sensum prebens. Tunc ex insperato reualescens: Hic, ait, legibus uoluptatis renuntio, hic me sempiternum sibi aduersarium promitto. Nil cum uxore federis paciscar; sola me uirtus militem habebit. Insanum quippe est illam animi mei dominatricem sustinere, que nec uiuentes  reddit sanatos, et morientes relinquit desperatos. uirginem me uirginis filius huc usque seruauit, uirginem me uirginum regina Maria habebit. Confestim accito ad se episcopo, postulat sibi dilate religionis benedictionem dari. Episcopus immensa letitia pro salute simul et conuersione iuuenis perfusus, celeriter illum  monachali et sacerdotali gratia promouit, attitulans  ecclesie beate Marie uirginis, cui eum ab initio parentum suorum sponsio dicauit.



Glastonie in angusta cella inclusus, diabolum egregie excipit.

13. Consummatis autem primis incepte conuersationis diebus, cum eum episcopus aduersus insidias diaboli et sermone instruxisset et auctoritate  roborasset, dimisit illum proficiscentem ad locum sue generationis principium, ibique in ecclesia prefate uirginis mansitabat, operans ea que pie religionis norma exigebat. Cui etiam adherentem cellam,  siue destinam  , siue speleum, siue alio quolibet nomine rectius nominari potest  cum non tam humani habitaculi, quam formam gerat sepulcri, propriis laboribus fabricauit. Ut enim de re quam ipse uidi testimonium feram, quantum mea fert estimatio, longitudo eiusdem celle non amplius quinque  , latitudo uero duos semis pedes habet: porro altitudo staturam exprimit hominis, si quis in defossa terra constiterit. Aliter enim neque satis ad pectus porrigitur, ut, sicut dixi, magis mortui uideatur sepulcrum, quam uiuentis habitaculum. Unde manifestum est illum neque iacendo somnos cepisse, et stando semper Deum orasse. Ostiolum autem idem est quod paries. Quod enim ingredienti  ostium, idem ingresso paries fiebat. Neque uero in tantillo opere ostium nisi in toto fieri ualebat. Medium ostioli fenestrellam aperit, per quam lumen operanti irradiauit. Miserum me ac peccatorem fateor inspexisse sanctum sessionis ipsius locum, uidisse quedam etiam manuum illius opera, peccatricibus manibus contrectasse, oculis apposuisse, rigasse lacrymis, et flexis genibus adorasse. Recordatus namque sum quam sepe clamantem me in periculis exaudierit, quam misericorditer anxiatus fuerit; et idcirco neque lacrymis temperare, neque  inde recedere uolebam. Hec iuueni domus, hic lectus, hoc de toto mundo spectaculum. Sed his angustiis ampla et spatiosa urbium menia comparari non possunt, cum per easdem angustias  hodie et febricitantes salutem obtineant, et demonum furores quiescant, et plurima inualitudo conualescat.

14. uerum ne paupertatem illius diabolus miserari uideretur, quem ante non sinebat habitare in palatio, eum nunc nititur depellere tugurio. Fallax ergo fallacem hominis adopertus imaginem, sub obscuro uespere cellam petit adolescentis, immisso capite fenestre incumbit, cernit illum fabrili opere occupatum, postulat sibi quippiam operis fabricari. Dunstanus autem neque eius calliditatem aduertens, neque importunitatem ferens, operi quod postulabatur animum intendit. Interim ille peruersa compositione uerba facere, mulierum nomina inserere, luxurias commemorare; deinde religionem ostendere [offendere], et denuo eadem  repetere. Tum uero athleta Christi quis esset intelligens, tenacula quibus ferra tenebat fortiter ignire, suppressis labiis Christum inuocare. Cumque per summos fines eadem tenacula candentia uideret,  sancto actus furore celeriter ea de igne rapit, larualem faciem tenaculis includit, et totis uiribus renitens monstrum introrsum trahit. Iam stando uires sumebat Dunstanus, cum is qui tenebatur a nullo pariete, tenentis se manibus aufugerat, tales immani rugitu fremens ululatus: O quid fecit caluus iste, o quid fecit caluus iste! Tenui namque sed formosa cesarie erat, et ea re talia de homine clamitabat. Mane autem facto, congregata est ad eum non parua propinqui populi multitudo, sciscitans quisnam ille clamor fuisset, qui tanta eos uehementia dormientes terruisset. »Demonis, ait, fuit ille furor, qui nusquam me uiuere sinit. E cella quoque tentat eiicere. Caute uos agite ab illo, quia si uocem irati ferre non potuistis, societatem damnati quo pacto  sustinebitis?« Post hunc diem Dunstanus quasi in procinctu belli manere, uirtutibus diabolum ad certamen lacessere, corpus inedia macerare, animam orationibus decorare, sciens in nulla re magis diabolum superari posse, quam in ea quam Dominus dicebat ieiunio et oratione. Unde cum pudicitia corporis tantam cordis munditiam obtinuit, ut uix eum latere posset quidquid sinister spiritus molitus fuisset. Fama itaque nominis eius uniuersam percurrit regionem, que ad uisendum hominem Dei omnium corda accendit. Omnis etas, uterque sexus, clarus, ignobilis, tenuis et pecuniosus, priuatus et cum potestate, omnes omnino Dunstanum loquuntur, sapientiam predicant, uirtutem magnificant



Matrona reqia ad Dunstanum accedit, B. Marie deuota. Regem recreat ope Deipare.


15. Mulier quedam, nomine Elgifu  , regali exorta progenie, magnarum diuitiarum, que omne semen regium materno semper affectu dilexerat, fouerat, nutrierat, innixa manibus suorum ad hominem Dei accessit, sanctissimo illius colloquio perfrui desiderans. Que cum ex ore illius uerbum audisset, adeo delectata est dulcedine uite eterne, ut ulterius neque domum repetere, neque loco discedere, sed cum beato Dunstano manere, uiuere, mori deligeret. Proinde habitationem sibi in affinitate sacri templi constituens, audiendo uerbo Dei sedulo adesse, famelicis stipem dare, uestem algentibus, ipsa multe continentie operam dare, prorsus ad omne opus iustitie promptissima existere. Circa  uenerationem beate uirginis Marie ita feruens erat, ut in templo illius quam plures sacri ordinis uiros locaret, quibus ipsa quecunque necessaria forent sua liberalitate exhiberet. Qua de re in tantum apud eamdem uirginem eius merita ualuere, ut si quando necessitate coacta quidpiam postularet, uix aliqua intercedente morula ab eadem susciperet. Ut enim sine tedio legentium aliquantulam ab incepto digressionem faciam , dum quodam tempore prefatus rex propter loci religionem Glestoniam uenisset, illa ueterem seruare uolens consuetudinem, qua regibus ministrare solebat, orat eumdem, ut ad se diuertat, prandium quod sibi parauerat dignanter suscipiat. Quod rex non sine uerecundia annuens , precepit regie ministrationis prouisoribus, ut scirent si omnia commode ac moderate parata fuissent. Illi autem circumspectis omnibus abunde ommia esse renuntiant, si eius tantummodo potus, qui mellis  ac myrti aspergine conficitur, sufficientiam haberent. Quibus illa: Non patietur, inquit, domina mea mater Domini mei Iesu Christi Maria, ut in omnibus rebus que regiam decent magnificentiam,  deesse quidpiam ualeat. Et accurrens in templum beatissime uirginis, rogat per eius largifluam bonitatem augeri quod in regali ministerio minus uidebatur haberi. Sedit itaque rex  multo stipatus satellite, hauriunt ministri modicum illud confecti liquoris: ita uasculum permansit imminutum, ut mulieris Sareptene, uel hydriam farine, uel lecythum olei putares. Denique tota die de uasculo hauriunt, tota nichilominus die inexhaustum reperiunt. Ad quod factum rex mente immutatus: Peccauimus, ait, nimis in famulam Dei, multitudinis nostre superffuitate eam aggrauantes. Ita dixit, post dictum faciem auertit, uia qua cepit profectus est.



Aegrotans res suas disponit in manus Dunstani, qui mobilia dat pauperibus.---Illa spiritus sancti aduentu recreata, unctione ac uiatico munita obit. Dunstanus hereditatem conuertit in ecclesias et monasteria.


16. Sed iam ut id quod instituimus attingamus, transacto laborum suorum glorioso certamine, graui corporis infirmitate cepit hec eadem laborare. Ad quam dum merens pater Dunstanus intraret, post uberrimas alterutrarum lacrymarum inundationes, post humillimam pie confessionis deuotionem, post dulcissimam de beata spe et aduentu Domini saluatoris consolationem, hortatur illam ut nudam se ab omni mundana specie faciat, ne in transeunte quidquam suum princeps mundi inueniat. Cui illa: Neminem, inquit, in mundo sicut te carissimum habeo, propterea quod te precipuum salutis mee scio auctorem, saluo eo quod Deum omnipotentem  totius bonitatis principatum tenere credo. Illum ergo rerum mearum heredem facio, te uero hereditatis tutorem constituo, ut quidquid illum cognoueris uelle, tui arbitrii sit effectui mancipare. Quod beatus Dunstanus audiens, et quamuis inuitus eius uoluntati morem gerere uolens, uniuersas gazas eius, que in rebus mobilibus superesse poterant, extemplo pauperibus erogabat; cetera autem ad Ecclesiarum subleuationem reseruabat. Iam  sol uergebat ad occasum, et Dunstanus nocturnas fugiens tenebras ad suum remeat ergastulum: et ecce dum ostium ecclesie psallendo preteriret, erectis ad celum oculis, omnipotentis Dei Patris et Filii ceternum Spiritum in columbe specie uidet descendentem, cuius corpus omni candore nitidius, alarum uero remigia scintillantis ignis splendorem per era spargebant. Quam ille tunc uere beatus pia mentis auiditate contemplatus, penetrale illud morientis matrone subintrantem conspicit. Concite igitur unde uenerat regressus, uidet domum diuini splendoris fulgore splendescere, audit feminam infra septa oppansi ueli gratias agentem. Miratur colloquium, ac dicendi finem patiens auditor exspectat. Deinde leuato uelo penetrale subintrat, stelliferi illius  nomen requirit, nuntium interrogat. Illa excellenti quadam gratia uultus perfusa, modeste arridens ait: Tu stelliferum antequam huc uenires uidisti, et nunc cui sum locuta interrogas? Ipse est qui tibi ad ostium ecclesie psallenti apparuit, qui et me de pauore imminentis mortis conterritam uisitationis sue gratia consolari dignatus est. Annuntio itaque omnibus amicis meis tristandum de morte mea non esse, quoniam morientem me eterne uite claritas suscipiet. Tibi autem clarissimo ac singulari amico uberes gratias refero, propterea quod tuis semper instructa admonitionibus, et adiuta orationibus ecce ad Deum uado. Unum tibi et ultimum, si ausim dicere, facio preceptum, ut summo diluculo sacri unguinis  ac Dominici corporis participem me facias:  quatenus his uiuificis munita mysteriis, non confundar in porta, dum ibi fuero inimicis meis locuta. Cuius imperio uenerabilis pater Dunstanus annuens abiit, mane iuxta condictum rediit; itaque omnia peregit, ut finita fere missa, cum ipsa corpus et sanguinem Christi suscepisset, animam pariter Christo tradidisset. Qua honorifice in ecclesia beate Marie sepulta, Dunstanus cum de illius, cum etiam de sui ipsius  patrimonio sollicitus , primo quidem eamdem ecclesiam uicinioribus atque uberioribus terris, que in omni patrimonio erant, munerauit; ceteras uero fundandis quinque monasteriis pro situ terrarum ab inuicem seiunctis reseruauit. Que monasteria sequentium  regum temporibus in tantum per eius industriam  aucta sunt, ut singulis complurium monachorum turbe inessent, qui omnes secundum regulam ab eodem patre institutam uiuerent.



Arcana celitus discit.

17. Exinde sanctus uir, maioribus sese uirtutum profectibus dedens, deprecatus est Dominum ostendi sibi gloriam iustorum, ut qui eam per fidem bene creditam haberet, per manifestationem cognitam dulcius amaret. Talia ex corde meditanti, assistit iuuenis  decore insignis, quem puerum olim in corpore ipse puer agnouerat, et sancta semper familiaritate dilexerat, referens ea que sunt eterne uite gaudia. Illum uero in hoc seculo plura passurum, demonum insidias, malignitates hominum; post hec omnia ad summos gradus peruenturum,  multa hominum millia Deo lucraturum, cumque his celi regna scansurum. Sed cum ille propter cautelam dicenti assensum non dedisset, apprehensum illum iuuenis atrium templi induxit, ostendensque locum eatenus inconuulsum, ait: Ut nulla te credendis his que audisti dubietas attingat, ante triduum presbyter quidam hic sepelietur qui nondum infirmatur. Exsurgens autem mane ab oratione Dunstanus, conuocatis in unum clericis, ad locum uenit, positoque signo ait: Si uera sunt que mihi nocturno tempore ostensa sunt, ante tres dies presbyter quidam hic sepelietur, et nondum infirmatur. uix illis ab inuicem digressis, superuenit eius femine, quam proxime laudauimus, curialis quondam presbyter, qui facta cum clericis conuentione prefatum  locum in sepulturam obtinuit, dicens: Cum me Deus e corpore migrare iusserit, hoc in loco meas precor reliquias sepelite. Recessit igitur presbyter uespera sanus, noctu rediit egrotus; decubuit, agonizatus est, defungitur, et in loco beato patri signato sepelitur. Stupor ingens circumdedit omnes, propterea quod idem uir tam mira de loco, tempore ac persona predixisset, que omnia posthec uera ipsi et manifesta uidissent. Ipse autem de ostensa ac promissa sibi uite eterne gloria letissimus efficitur; de ceteris uero non parum tristis atque sollicitus redditur.



Ab Eadmundo in palatium accitus, iterum inde protruditur. Sed rege ex precipitio erepto honorifice reuocatur, concesso ipsi solo natali.

 18. Defuncto autem rege Ethelstano  frater  eius Eadmundus imperii monarchiam suscepit. Qui cum sciret quanta olim uirtute uenerandus pater Dunstanus in palatio fulsisset, quam iustis operibus et rectis consiliis preditus fuisset, ac per hoc fraterno semper amore illum dilexisset, directis ad eum nuntiis orat dignetur ad se uenire, ut quem omnipotenti Deo nouerat acceptum, eum inter regios proceres et palatinos principes  summum faceret tenere principatum. At Dunstanus siue preceptis apostolicis obedire uolens, quibus omnis anima potestati sublimiori subdita esse debere precipitur, siue regnum iustitie, quod ex magna parte obsoleuerat, in terra Anglorum exaltare cupiens, regiis petitionibus assensum tribuit, consistens pro temporum uicissitudine in palatio, et tam ipsum regem,  quam omnes Anglorum principes iustitie legibus submittens. Sed cum fere fiat, ut ex aliorum industria aliorum crescat inuidia, cumque ad quam uirtutem pessimus  quisque non ualet assurgere, eam in assurgente conetur expugnare: iterum sicut olim a plerisque nobilium, in prosperos Dunstani successus est offensum, et regi, ut a consortio illorum pelleretur falsa criminatione suggestum. Rex autem plus honesto falsis fauorem attribuens, Dunstanum et rebus et regia gratia priuatum, curia proturbari iubet  . Sic primo, sic secundo die transitum. Iamque tertia lux aduenerat, et rex cum suis uenatum ibat. Nemus autem quod uenandi gratia inuenerat, mons Cedrorum [B. Ceodrum] perexcelsus concipit, qui medio sui interruptus, ingens  barathrum et immane precipitium de summo spectantibus ostendit. Igitur rex per deuexa montis frena laxare, et per deuia queque fugientem ceruum insectari. Fatigantur utrique rex pro ceruo, ceruus pro seipso. Omni tandem fugiendi libertate negata, bestia precipitium petit, ruit, ac in partes minutissimas conscissa deperit. Sequentium canum similis interitus, ultimum regem sonipes aduexit, qui uiso cominus quod pre se fortuna pararat, retraxit habenas, uectorem quoque reflectere nisus, cum repente ruptis frenis, et de manu porro reiectis, uolucri cursu sessorem regem equus asportat. Quid plura? omnino de se diffidens, de Dei uero misericordia nonnichil confidens, celeste auxilium implorat, sicque confitendo orat: Deus, rex omnipotens, qui  cum sis super omnia excelsus, humilia respicis, et alta semper a longe cognoscis, adesto nunc non regi, sed homini ceteris mortalibus simili, inque supremo  mortis periculo consistenti, nec reminiscaris iniuriarum fideli tuo Dunstano per me illatarum; quoniam si me ipsius meritis a presenti morte eripueris, quoad uiuam deuotum me tui nominis et illius laudatorem habebis. Nec dum plene uerba finierat, et, quod dictu est incredibile, sed Deo nichil impossibile, quasi diuina manu retentum animal in summo uoraginis fixum manebat. At ille corde pariter et ore excelsas Deo gratias referens, Dunstanum sue liberationis auctorem accersiri iubet, et que per illum Diuinitas operata sit, coram omni principe exponit, et apprehensa dextera uiri osculatus est eam et dixit: Agnosco, uirorum sanctissime, quid in te commiserim mali, non per fidem meam quod ego uoluerim, sed quod a pessimis hominibus coactus id  fecerim. Gratias ergo clementie Dei, que non modo debitum mihi supplicium non inferre, uerum etiam indebitum uoluit beneficium prerogare, dum me a precipitio mortis eripiens, longioris uite spatia in tuis nominibus concessit. Sit ergo deinceps inter nos perfecte familiaritatis perpetua integritas, sit disponendis in palatio rebus libera semper tibi facultas, sit in toto Anglorum imperio iudicandi inter uirum et proximum eius summa potestas. Atque ut animi mei affectum circa te cognitum habeas, illum tibi locum in quo te genitum, educatum, conuersatum accepi, perpetuo iure possidendum trado, ut quodcunque de illo uelis statuere, tui arbitrii sit considerare. Quod si id cordi tuo potissimum sederit, ut eius ordinis uiros, cuius tu habitum geris, ibidem aggregare placuerit,  quidquid eis in quacunque re defuerit, ego ob gratiam tui regia liberalitate supplebo  .



Glastonie monasterium celebre reddit. Demonis eludit terriculas. S. Andree se committit. Angelis familiaris, Edgari sortem discit. Absentia uidet.

19. Igitur Dunstanus accepta potestate super regiam mansionem que Glastonia uocabatur, post paucos dies angustioris ecclesie fundamenta iacere, officinas secundum exemplar olim sibi ostensum construere, et consummatis omnibus magnum pariter atque egregium monachorum agmen ibidem coadunare: quibus ipse primus abbas effectus, ad tantam perfectionem iustitie omnes cohabitantes adduxit, ut quasi celi luminaria ad effugandas totius erroris nebulas et  peccatorum tenebras uiderentur. Tunc ad omnes circumquaque Ecclesias ex eisdem monachis pontifices eligi, tunc abbates assumi, tunc denique diuersorum  officiorum prepositi institui: propterea quod essent et religionis merito precipui, et doctrine sapientia clarissimi, et ad catholice fidei defensionem prestantissimi  . Sed tante religionis spiritus demonis malus impatiens, quo pacto uirum a statu rectitudinis deiiciat, quantis ualet insidiis elaborat. Cuius oculis in cubiculo quadam nocte orantis immanem se lupum ingerit, iterumque post paulum uulpem blandientem confingit, quam ille specierum uarietatem subridens; O te, inquit, per omnia similem tibi! o formas tue actioni congruas! dum in altero cruentum, in altero te comprobes fraudulentum. uade iam, inimice, quoniam in eius nomine te uincam in lupo et uulpe, qui te in leone et dracone superauit. Cernens autem se magnam a demonibus  inuidiam pati, nec suis aut filiorum suorum uiribus satis confidens, adhibuit uite sue patronum Andream apostolum, ut esset fidus interpres apud Deum, assiduus in terra comes, atque in omnibus huius mundi turbinibus custos indeficiens. Huius ipse assidua protectione quasi muro uallatus, securus infra cellam agebat etatem, excelsa mente uniuersa mundi transcendens, et in amore diuinitatis iugi meditatione requiescens. Unde suauissimis supernorum spirituum concentibus sepe interesse promeruit, bonam future mercedis spem Deo tribuente; ut qui angelorum conuersationem agebat in terra, illorum societatem agnosceret in celo. Denique cum prefato regi Eadmundo filius nasceretur, nomine Edgarus, puer uidelicet pacis ac iustitie baiulus futurus, audiuit  idem beatus beatos in celo angelos gratulantes, et cum magna gratulatione psallentes  : Sit pax, sit magna Anglorum Ecclesie letitia, quandiu puer natus regnum tenuerit, et noster Dunstanus mortalis uite metas transegerit. Quod dictum quanta sit rerum ueritate subnixum, congruus ordo presentis lectionis faciet manifestum.

20. Ea etiam tempestate uir Dei precibus regiis deuinctus, Bathensem Ecclesiam diuinis cultibus instituendam inuisere pergit: ubi dum facta refectione solitarius oraret, repente ad superna raptus, cuiusdam discipuli nobiliter a se apud Glestoniam educati animam innumera angelorum frequentia hinc inde stipatam, atque immensi luminis fulgore perfusam, ad celi palatium prouehi conspicit. Moxque  in manus diuine pietatis eam commendans, dominos quoque loci ad commendandum inuitat.  Stupentibus quidem omnibus, et uix fidem dictis exhibentibus, uelocis cursoris  testimonio, et mors et mortis hora secundum uiri testificationem uera probatur.



Regis mortem prenoscit, cuius corpus Glastonie sepelit.

21. Regressus autem a loco ut regem loquendi sibi cupidissimum adiret, diabolum scurre simillimum coram equitantibus deprehendit saltantem, et quasi de futuro aliquo lucro gloriantem: cuius presentiam dum cessenti populo  indicasset, formamque omnium conspectibus horribilem ex imperio denudasset, requisitus postea quid eiusdem monstri tam petulans letitia portenderet, illo mortem regis regnique mutationem proximam esse denuntiat. Cui mox prophetie rerum ueritas contestata  respondit. Nondum enim sol septies diem creauerat, et rex occiditur, et regnum mutatur. Ex quo satis est aduertere, quanta huius uiri pectus gratia Dei regebat, qui inuisibilem hostem tam facile deprehendere, et eius prestigias tam ueraciter posset denudare. Translate autem sunt exsequie regis Glestoniam, ibique a beato Dunstano sub magna lugentis populi frequentia terre commendate.



Edredo regi charus fit.

22. Successit in regnum iure fratris Edredus, egregius uir, homo cultor iustitie ac pietatis, Deum ualde diligens, et ipse a Deo multum dilectus, ac per hoc paterno uerbere quasi bonus filius crebro ab illo flagellatus. In huius conspectu uenerabilis  pater Dunstanus adeo erat pretiosus, ut eum omni generi humano preferret, principem testamentorum  statueret, thesauros ei delegaret, animam, corpus, et regnum committeret; nec quisquam in toto regno Anglorum esset, qui absque eius imperio manum uel pedem moueret. Proinde Dunstanus quasi rex et regis imperator effectus, uirgam equitatis, uirgam regni Dei per omnes Anglorum fines extendere, ecclesias quas aut ipse fundauerat, aut ab aliis fundatas egestas oppresserat, amplis hereditatibus munerare, prorsus magnam populis letitiam in sua potentia facere, dum pax et iustitia in mutuos amplexus conuerterent, et osculandi munus pro inuicem libarent.



Elfego mortuo sedem Wintoniensem recusat.

 23. Dum hec ita geruntur, Elfegus  apud quem illum olim conuersatum fuisse prediximus,  ad uitam spiritualis seculi dispositus est. Existimans autem rex tempus se opportunum accepisse, quo maioris honoris Dunstanum compotem faceret, aggreditur rogare illum, ut Ecclesiam pastorali solatio destitutam ipse pastor suscipiat. Sed cum uideret se quod persuadebat persuadere non posse, regine matri Eadiue [B. Aelpwolduy] uerbum imposuit suadele: Scio, inquit, carissima mater ac totius imperii Anglorum regina, quod te communis noster amicus Dunstanus precipue inter homines diligat, in tuis quam maxime operibus delectetur, dum quidquid pro consilio uite eterne ipse tibi preceperit, siue id esset in sustentatione pauperum, siue in muneratione ecclesiarum, tu sedula semper exsecutione implere non cessaueris. Qua de re magna  animus meus spe detinetur, ut si quid ab eo quod me atque illum deceat postulaueris, nulla tibi ratione denegare uelit. Decere autem utrumque nostrum, ut summum ipse attingat sacerdotium omnibus manifestum est, qui omnes honores uita et sapientia illius scimus esse inferiores, et regem Anglorum multis ceterarum terrarum regibus noscimus potentiorem. Aggredere igitur, mi dulcissima, hominem feminali facundia, et hortare ea qua apud illum niteris gratia, ut tibi consentiat, quatenus ex hoc Deo familiarius adherere, et nos potentius ualeat a peccatorum uinculis absoluere. Paret itaque regi filio mater regina, Dunstanum adsciscit conuiuio, demulcet alloquio. Sed ille iuxta etymologiam nominis sui ut mons persistens immobilis: Nolo, ait,  domina, illud a me expeti, quod uel concessum meos animos perturbet, uel non concessum tuos offendat. Neque enim nescio quam difficulter suam quisque ante tribunal Christi causam agat, nedum aliene cause cognitor aut iudex existat. Quod si ista rationum maxima non esset, illa nimirum a suscipiendo episcopatu multum me cohiberet, quod dominum regem constanti uideo languore periclitari, nec multum me ab eo separari posse, cum me tam sui patrem, quam totius regni dominum ipse statuerit. Cumque illa restitantem suis adhuc rationibus tenere uoluisset, motus ille aliquantisper: Certissimum, inquit, habeto in diebus filii tui pontificali infula me non esse sublimandum. Inde fluctuantes animos gerens cubiculo se dedit, ibique  secum multa uoluenti somnus obrepsit; et ecce adsunt principes regni Dei et iudices seculi, uenerabiles Christi apostoli Petrus et Paulus cum sancto Andrea, quasi de urbe Roma eidem egredienti occurrentes, et ad Montem-Gaudii sibi se adiungentes. A quibus gratiosissime salutatus, uidebat singulos in singulorum manibus gladios enitere, quos omnes officiosa benignitate sibi obtulere. Cumque uisum per extensos ante se gladios duceret, hanc in gladio  beati Petri legebat scripturam aureis litteris intextam: In principio erat uerbum, et uerbum erat apud Deum, et Deus erat uerbum. Ceterorum uero gladii propria tenentium illos nomina habebant inscripta, Pauli Paulus, Andree Andreas. Interea Andream exhilarato uultu aspicit conniuentem et euangelicis uerbis audit precinentem: Tollite iugum meum super uos, et discite a me quia mitis sum et humilis corde, et inuenietis requiem animabus uestris. Tunc a beato Petro iussus leuam extendere, modicum crepitantis ferule ictum excepit, hoc ab illo audiens: Hoc tibi sit, et pena abiecti, et signum ulterius non abiiciendi pontificatus. Ad cuius uirgule tactum a somno euigilans, diuinitus se intelligit uisitatum; agit gratias Deo cuius munere ita se conspicit  honoratum. Cumque die illucescente regi que uiderat enarrasset, miratus ille tali enodatione uisionem absoluit. Quoniam per arma apostolice benedictionis potestas exprimitur pontificalis, noueris te, pro eo quod hesterno die iugum Domini contempseris, increpatum, ac diuina electione futurum pontificem designatum. Porro quod, in principio erat uerbum, gladio beati Petri apostoli inscriptum uidisti, cum uerbum Dei sit unigenitus Filius Dei, Deus, apud Deum semper, homo autem pro hominibus inter homines factus; profecto scias te eius sedis principem futurum, que Christi nomine in urbe Cantuariorum ceteris Ecclesiis insignior celebratur. Hoc signo diuine prenuntiationis Dunstanus est glorificatus, et hac regie interpretationis  coniectura pontifex designatus. O signum insigne! O gratiam gratis homini datam! O cordis eius sinceram puritatem! Adhuc summus Anglorum pontifex Odo in humanis rebus uitam agebat, et Dunstanus in oculis superni Inspectoris summus pontifex erat. Mirandum ualde quod ipse adhuc terrigena angelicis concentibus admisceretur in celis, mirandum nichilominus quod eum celi ciues frequentabant in terris. Quid! cui preponam, hominem celicolis adiunctum, an celicolas homini destinatos, non satis comperio, nisi quod in altero felicior, in altero erat ille securior. Stupeant alii diuersas diuersarum uirtutum donationes quibusdam hominibus diuinitus collatas; ego nichil ita magnipendo, quomodo hominem in huius mundi turbinibus consistentem, uniuersa  mundi animo transcendentem, et in amore Conditoris quiescentem, Martham uidere ministerio, Mariam desiderio, fidem operantem, caritatem ardentem. Sed nichil diximus, nisi ea que reliqua sunt dixerimus.



Edredi mortui funus curat.

24. At rex Edredus lethali morbo correptus  decidit in lectum, nec ullam euadende mortis spem  medici promittebant. Celeriter itaque nuntios legat, qui patrem uite sue Dunstanum accersiant, ut sit ultimi arbitrii testis, confessionum susceptor et fidelis apud Deum intercessor. Contristatus ergo ad animam Dunstanus, quanta uelocitate potuit, amicum regem inuisere pergit. uidens autem Deus illum et cordis dolore affligi et corporis laborem pati, non est passus ut ultra illum afflictio tangeret, quin et dolorem leniuit et laborem imminuit. Nam, cum esset in itinere tendens ad palatium et membra ieiuniis confecta infatigabiliter fatigaret, uox de summo ethere delapsa insonuit: Ecce rex Edredus obdormiuit in Domino. Cuius uocis emissione equus, cui insidebat, percussus interiit, comites tremuerunt, audientes quidem fragorem tonantis, sed quid  tonaret non intelligentes. Quibus ipse rem aperiens, commendat animam defuncti regis in manus eterni Regis, statimque deferentibus nuntiis audit quod ante sibi de celo angelus absoluit. Ingressus ergo palatium Dunstanus, contemplatur dilecti hominis cadauer iacere, comitum turbas, qui aurati olim solebant assistere, procul recedere; miratur commutationem, miseratur conditionem. Deinde fidem, qua uiuentem dilexerat, defuncto quoque impendere studens, corporis inuolucrum in sua suscepit, debitumque sepeliendi officium debito illi honore persoluit.



Edwii regis ob malos mores, recedit.

25. Post hunc surrexit Edwi filius Edmundi regis, etate quidem iuuenis, et nulla regnandi gratia pollens,  qui neque ipse sapiens, neque sapientium consilio acquiescens, sed alter Roboam, despectis maioribus, natu puerorum consilia sectabatur. Hos ille perniciosissimos satellites nactus, et eorum non tam consiliis quam insaniis fretus, optimum quemque rebus exspoliare, locupletes proscribere, exheredare ecclesias, detrahere religioni, multiplices in ciuitatibus exactiones exercere. Nec solum alienis ab eius cognatione illius obfuit crudelitas, uerum etiam Neronis more in homines sua stirpe oriundos, in ipsam quoque regum matrem reginam Eadiuam, sua dementia debaccari. Preter hec libidine ardens, sine intermissione estuabat ad coitum. Quibus rebus uenerabilis pater Dunstanus grauiter offensus, frequenter eum simul et acriter in locis opportunis  increpare; ille increpantem ridere, simulque illi multa mala minari. Postquam autem industriam suam nichil uidet preualere, omnino decernit eius colloquio abstinendum.



Glastonie pie degit.

26. Itaque, relicto illo, monasterio recipitur, ibique in tanta celsitudine religionis deguit, ut mensuram  sancta excederet deuotio; hoc in loco turris exstructa erat  , quam necdum ulla in supremo cacumine tectura claudebat. Cumque populus trabem totius operis sustentatricem summis muris applicare contenderet, repente ruptis funibus eadem trabes deorsum ruere cepit. Clamor ingens totius populi Dunstanum iteratis uocibus perstrepentis. Aduolat itaque ocior sanctus, elatam dexteram machine opponit, e regione crucem depingit. Necdum sancta manus sanctos contraxerat digitos, cum ea que uergere ceperat trabes, non uinculis astricta, non machinis leuata, non denique ullo humani ingenii apparatu sustentata, ad locum de quo ruere ceperat reuehi uidebatur. Si tante glorie malignus spiritus non inuideret, cui inuideret? Si tunc uirus malignitatis  sue non effunderet, quando effunderet? Nihil ergo dubietatis ulterius de uiro Dei habens, semel atque simul omnes insidiarum suarum laqueos illi intendere statuit. Translatus itaque in speciem ursi, consimilem hianti rictu orantem  aggreditur, iniectisque ungulis pastoralem, quam manu tenebat, uirgam, complectitur, atque ad se trahere conatur. At diuinus Dunstanus, diuinitatis spiritu fortiter roboratus, retractum ad se baculum erigit in sublime, fugientem belluam dirissime cedit; nec prius monstrum cedendo desistit, quam flagellum in tergo illius tribus in partibus comminutum apparuit  .



Regis amores insectatus, in exsilium agitur. Apud Gandauum degit.

 27. uictus ergo in se diabolus, in aliis uictorem suum uincere querit. Neque enim rerum occasiones longe abfuerant, quibus id quod peruerse moliebatur, in usus malignos transferret.

Nam rege prefato eodem quo consecratus fuerat die in turpes concubitus publice deuoluto, ac per hoc omni senatorio ordine offenso, nemine tamen eius lasciuiam redarguere auso, pari ac communi omnium uoto Dunstanus  compellatus qui regem constanter adeat, regium stuprum diuina humanaque ratione compescat, mulieris adultere meretricium suspendii comminatione percellat. Fecit hoc ille, et parum est hoc. Repertum insuper cum adultera simul et filia illius principem a mechali toro uiolenter abstraxit, positaque in capite corona eius  ante summum pontificem Odonem adduxit. At ganea sanguineos intorquens oculos: Tu, inquit, mortis me suspendio addixisti; ego te membrorum decore priuatum sempiterno exsilio damnabo. Cuius inuectionis tenore spiritus nequam arreptus, ultionem de uiro Dei nefande meretricis impulsu exspectat. Itaque mulieris animum diabolus instigat; regis iram  mulier  exaltat; ambo exsilium Dunstano intentant. Et primo quidem, urgente regis edicto, omnes monastice religionis ecclesie suis rebus spoliabantur, ut, que precipue semper uiro fuere letitie, nunc eidem quam maximo fierent merori. Deinde cum uentum fuisset Glastoniam, et descriptis omnibus ipse proscriptus fuisset, inter lacrymas monachorum eius manu nutritorum, inter lamenta uenientium ad se ex omnibus locis amicorum, inter gemitus pauperum, consuetis stipendiis per singulos dies ab illo recreatorum, audita est in atrio templi uox plaudentis diaboli, quasi uox iuuencule acriter atque minute cachinnantis. Quem sanctus seuera fronte suspiciens, Nihil, ait, super exsilio meo gratuleris, quoniam plus est quod me redeunte doleas, quam  quidquid me exsulante letari ualeas. Ad quod dictum pallidi regni pallidus minister abscessit. Dunstanus autem non immemor quid sibi diuinus olim citharedus precinuerit, imo Dominice memor promissionis, qua beatos fore qui pro iustitia persecutionem patiuntur  Christus asseruit, marinis se fluctibus tradit, contrarium littus in gente Flandritarum attingens ubi eminenti coram principe terre illius gratia inuenta, manebat in monasterio sancti Petri quod situm est Gandaui, propterea quod illud ceteris illius regionis monasteriis et professione uirtutis, et philosophie documentis excellere uidebatur. Nec tamen cessat uesana furentis mulieris insania, que omnibus qui, uirum Dei tempore sue recessionis hospitio fouerant, perscrutatis, proscriptis,  damnatis, ipsius quoque oculis eruendis malignos transmitteret ministros. uerum, miserante diuina clementia cuius nunquam auxilio destituebatur, ante illum Gallia susceperat, quam equoreos serui Iezabelis fluctus attigissent. Exsulat itaque sanctus nulla exsilii per gratiam Dei damna deplorans, dum suis meritis ita sibi omnes deuinciret, ut patriam esse exsilium putaret. Super hec illum amici apostoli consolatio fouet, qui nullius rei quam ipse expeteret eum indigere permisit  .



Edwio rege fugato, Edgarus regnat.

28. Respiciens ergo Christi clementia Anglorum populum tanto patrono destitutum, suscitauit corda uirorum ab Humbre fluuio usque ad flumen Tamisium,  supra quod urbs Lundonia est fundata, aduersus  impium regem Edwium. Qui omnes, quasi in unum hominem translati, non modo regnum ipsius abiicere, uerum etiam ipsum regno expellere moliti sunt, propterea quod in commisso regimine insipienter egisset, sapientes disperderet, ignaros boni suis consiliis adscisceret, prorsus libidine atque arrogantia preceps abiret. Coacti itaque in turbam regem cum adultera fugitalentem, atque in inuiis sese occultantem armis persequi non desistunt. Et ipsam quidem iuxta Claudium  ciuitatem repertam subneruauere. Deinde qua digna fuerat morte multauere. Porro regem per diuersa locorum semetra deuiantem ultra flumen Tamisium compulere. Deinde accito fratre illius optime indolis adolescente, nomine Edgaro, quem futurum regem celesti  quondam oraculo designatum fuisse prediximus, dum pacem regnique salutem suis ac Dunstani temporibus angeli predicarent, statuunt illum regem super omnes prouincias ab Humbre magno flumine usque ad flumen Tamisium; quo flumine amborum regnum ab inuicem dirimebatur. Ita regnum, quod unum fuerat, in duos reges diuisum grauibus aliquantisper conflictibus bellorum sudabat, impleta tunc ueridica illa Saluatoris sententia, qua omne regnum in se ipsum diuisum asserit destruendum, et domum super domum esse casuram . Edgarus quotidie erat proficiens, ut Dauid, pietate ac fortitudine, atque, ut Salomon, sapientia, diuitiis et gloria, domus autem Edwii in dies decrescere, cum ipse in flagitiis crescere non desiuerit.



Dunstanus ab exsilio reuocatur. Wigorniensis ecclesie episcopus ordinatur sub titulo archiepiscopi Cantuariensis.


29. Post paucos autem electionis sue dies precepit Edgarus diarcha totius regni sui concilium celebrari, in quo annichilatis omnibus que a fratre eius iniquis fuerant legibus decreta, ac restitutis omnibus que uiolenta illius fuerant damnatione ablata, Dunstanum quoque uenerabilem abbatem in magna gloria de exsilio reuocauit  , et maiore, quam ab omnibus ante regibus honoratus fuisset, gloria sublimauit. Cui etiam, ut pontificale decus susciperet, uehementi petitione imminuit; nec ante a precibus quiescere uoluit quam illum a sententia ad consentiendum  retraheret, et ecclesie Wigorniensi, que  sub honore beate uirginis Marie pollebat, pontificem preficeret. Qui dum Doroberniam sacrandus adueniret, et, recitata petitione cleri ac populi, summus Dei sacerdos, Odo gaudenter annuisset; mirabile dictu! ceterum consecrationis ministerium, non quasi super antistitem Wicciorum, sed sicut super archiepiscopum Cantuariorum mirabiliter atque hilariter absoluit. Qua de re a circumstante clero reprehensus, quod contra Patrum decreta ageret, qui unius ecclesie duos prohibent esse sacerdotes, nec per ius hereditatis fieri electionem successionis, tale fertur responsum dedisse: Si diuinis humana non cederent, iure mihi hominum auctoritas pretendi posset. Nunc uero quoniam auctor omnium Deus est, non possum illud non facere quod faciendum Spiritus  Dei dignatus est precipere. Erit namque beatus iste proximus post mortem meam huius sedis archiepiscopus, et aduersus mundi principem fortissimus preliator. Hac ille summi pontificis ratione defensus procedit ad populum, summus et ille pontifex Cantuariorum pretitulatus, gestans insignia Aaron, non legis uelamine adumbrata, sed diuine propitiationis munere per gratiam Christi insignita. Inde ad ecclesiam que sibi fuerat consignata reuersus, atque in cathedra pontificali sublimatus, recordatus est quid olim exsultanti diabolo promisisset, cum illum regalis impietas exsilio ascripsisset. Itaque obuiis in illum manibus insurgere, membra eius euangelico gladio diuidere, et oues que circumquaque errabunde ferebantur, ad Dominicum ouile reuocare.



Edwii animam a penis liberat.


30. Interea mortuo impiissimo rege  Eduuio, atque in sortem malignorum spirituum translato, Dunstanus in ecclesia, cui preerat, Deiuidis meditationibus inseruiebat, nichil sciens quid de rege actum fuisset. Et ecce tartarea cohors sub eius aspectu exsultando quasi chorum ducere, et ueluti de capta preda letas uictorias agere. Perscrutatur itaque sanctus causam letitie, audit regem obiisse, animam illius gehennalibus statim incendiis tradendam [liberat]; sed prius hoc Dunstano ex diuino imperio nuntiandum. Motus itaque pietate Dunstanus solo tenus prosternitur, largifluus ex oculis lacrymarum imber producitur; pulsat Deum precibus, nec ab illo orando quiescit, quousque  spiritum regis liberatum agnoscit. Breui autem morula peracta redit tristis legio infernalis, magnoque clamore in has uoces erumpit: O te hominem hominum! o fidei alienum! o nostris beneficiis semper ingratum! nos detulimus obsequium, tu nobis retulisti supplicium; ad ulciscendas iniurias tuas de regione tenebrarum uenimus, et ecce aduersis imprecationibus tuis confusi redimus. Cumque ille depromende ueritatis preceptum demonibus indiceret, agnoscit animam regis angelica uirtute illis sublatam ad statutum terminum sub signaculo seruatum; nichil iuris in illam demones  habere, sed in sortem penitentium animarum eamdem cedere. Tum ille exsultans in Domino, furores illorum tali ratiocinatione compescuit. Quid, inquit, iniusti actum est uobis? Si peccauit homo iste, in Christum et in me peccauit. Sed, quoniam meas propter Christum dimisi iniurias, dimisit et suas Christus, cum eius ego clementiam deprecatus sum. Quod ergo Christus et ego dignati sumus clementer indulgere, eos qua temeritate audetis improbe reprehendere? Qua sententia tetri spiritus, quasi Parthica percussi sagitta, muscarum modo a uento raptarum dissiliunt.



Lundonie sedem accipit.

31. At Edgarus totius imperii monarcha effectus, cogitabat beatum uirum super omne regnum  constituere, nolens in regno sine illo crescere, quem ante regnum pre ceteris studuerat familiarius diligere. Unde apposito patribus suis Lundoniensi episcopo, rogatu regis ac principum Dunstanus successione donatur, annuentibus quoque omnibus eiusdem urbis habitatoribus, et importunis uocibus illius nomen acclamantibus. Audierant namque quam fuerat a primeua etate Deo acceptissimus, quam in illa cui preerat Ecclesia sollicitus, quam denique in omni re bona et optima probatissimus: et ea re noluerunt habere alium cum possint habere lectissimum. Neque illum iuuit excusatio canonum auctoritate pretensa, qui sicut ecclesiam unam duobus esse episcopis contradicunt, ita duas Ecclesias uni episcopo fieri posse non permittunt:  Cum Ioannes, inquiunt, dilectus Domini septem Ecclesiis atque episcopis earum prefuerit, et beatus Paulus omnium Ecclesiarum sollicitudinem simul et magisterium habuerit. Talibus beatus Pontifex rationum testimoniis uictus, Lundane urbis antistes intronizatur, non relinquens eam quam ante habuerat Ecclesiam, sed utrique presidens, utramque regens, utriusque uerus ac proprius pontifex existens. Habes ergo, sanctissime Pater, gladium Pauli, quem tibi celitus destinatum olim ipse detulerat, et ad diuidendos Ecclesie inimicos habendum tradiderat. Et quamuis prior tua pontificalis potestas non absque uigore euangelice discipline administrata sit, non tamen eam aut gladio, aut persona presidentis premonstrari oportuit,  propterea quod neque uirginem gladius decet, uiros autem decet: neque mutando locum mutasti obsequium; cum a uirgine Matre Domini transires ad Apostolum Domini, a Wigracistra ad Lundoniam. Accingere ergo, bellator fortissime, accingere gladio potentie Dei, factus potens per eum qui supra femur quoque est potentissimus  ad dimicandum aduersus mundi rectores tenebrarum harum, contra spiritualia nequitie in celestibus . Diuide illos qui per nefarium scelus illicito abutuntur matrimonio, nec te reuocet ab inferenda ultione aut regalis potestas,  aut Romani pontificis singularis sublimitas. Da sententiam in populi seductores argentarios, et non prius ad sacrum altare die Pentecostes oblaturus procedas, quam et illos uindicta feriat, et populo Dei iustitia proueniat. Ubique tuarum signa uirtutum relinque, ubique Dominice crucis tropea erige; promereberis etenim post modicum gladium Petri, in quo innumera, sicut Petrus, omnium generum animalia occides , et in corpus Ecclesie manducando traiicies. Promereberis, inquam, gladium Petri, insignitum nomine omnipotentis Filii Dei, ut in omni Anglorum latitudine ligandi soluendique potestas per illum tibi augeatur, nec ualeat in ouile intrare ouium, qui te ductore non ascenderit per ostium. Quam merito ostium horrei  Dorobernia sonat, ut horreum sit amplitudo imperii Anglorum, ostium uero principatus Ecclesie Cantuariorum.



Odone mortuo, itemque Elfsino; Berthelino eiecto, Cantuariam transfertur.

32. Excessit ergo humanis rebus, deductus angelorum manibus ad paradisum princeps sacerdotum Odo, uir clarus sapientia, et uirtute laudabilis, et nisi Dunstanus succederet, ab omni Anglorum orbe  semper deflendus. Post cuius obitum, cum rex Dunstanum adiuraret, ut princeps fieret sacerdotum, nec ille adiuranti ulla ratione assensum accommodaret, assistunt quidam, quorum manus Wentonie episcopus Elfsinus impleuerat, postulantes confirmari illi summum sacerdotium. Hic enim  et ante Odonem summum sacerdotium ambierat; sed custos Ecclesie sue Christus ambitionem illius impediebat. Itaque rex eos qui muneribus pontificis corrupti fuerant, nichil suspiciens, et ob hoc simplici eos animo exaudiens, orbatam pastore Ecclesiam eidem tradidit gubernandam. Sed cum Romam profectus fuisset, ut pallium a sede apostolica susciperet, graui inter Alpes frigore correptus misere interiit, digna sibi ultione diuinitus recompensata; ui qui ab amore celestium friguisset in corde, per frigoris asperitatem periret in corpore, et qui alienos honores ambire presumpsisset, ipse in aliena regione mortuus, honorem pariter et uitam amitteret. Iterum preces de archiepiscopatu Dunstano funduntur,  nec quidquam in animo illius confessionis operantur. Quapropter deligitur ad patriarchatum Cantuariensis Ecclesie Berthelinus Dorsacensium episcopus, homo mansuetior quam industrior, et qui sue magis quam aliene uite nosset consulere. Is post paucos suscepti pontificatus dies, cognitus quod ad tantam rem minus esset idoneus, iussus a rege et omni populo, Cantuaria discedit, atque ad relictam nuper Ecclesiam suam non sine uerecundia  redit. Dominus namque agebat pro Dunstano, ut impleret uerbum suum, quod promiserat in manu principum regni sui. Aduertens autem rex Edgarus horum reprobationem, melioris esse uocationem, solumque in omuibus hominibus esse Dunstanum, cui nemo conferri, imo omnibus posset preferri, tertio illum precibus fatigatum, tandemque cum sui ipsius, tum omnium episcoporum importunitate superatum, prime metropolis Anglorum primatem ac patriarcham instituit  . Quem statim ob robur apostolice fidei uel auctoritatis ad Romuleam urbem profectum, Romanus pontifex  uidere promeruit, eumque sacris pontificalibus decoratum, quasi angelum Domini exercituum, ad exhibendam diuine legis scientiam, aut quasi columnam  lucis ad illuminandam faciem terre, genti Anglorum transmisit. Ecce quemadmodum impleta sunt, que per gladium uerbo Dei inscriptum, ac beata principis apostolorum Petri legatione exhibitum, tanto ante prenuntiata fuerunt. Sed quid sibi uult quod de manu tertii apostoli tertium gladium acceperit, cum in ecclesia que sub eius nomine apud Rouecistram uenerabilis habetur, pontifex nequaquam sederit? Sedit plane potestate, etsi non corporali sessione; sedit, inquam potestate, imperio sedit, defensione sedit, beneficiis sedit.



Columba inter sacra illustratur. Aquam ex rupe elicit.

33. Sed ne uirtutum illius gratia urbs Cantuaria  esset priuata, aut augmentum suscepti honoris diminutio preterite uideretur fuisse uirtutis, dignatus est Spiritus sanctus nouis quibusdam gratie sue principiis ita uirum in ecclesia Saluatoris clarificare, ut mirabilis ipse extra hominis naturam uideretur esse. Nam, cum die aduentus sui primo sacris altaribus assisteret, et populo Dei uiuificum panem distribuendo porrigeret, repente contecta nube domo, columba in Iordane a Ioanne olim uisa iterum apparuit , que quousque sacrificium esset consumptum super illum mansit. Cumque consumptum esset sacrificium, requieuit supra memoriam beati Odonis, que ad australem partem altaris in modum pyramidis exstructa fuit: ex qua die ita pontifex meritum eiusdem hominis Dei reueritus  est, ut nunquam pertransiret nisi genua flecteret, bonumque illum uocaret, ita dicens: Hic requiescit Odo bonus.

34. Per idem tempus quidam magnus uidelicet et potens Saluatori ediculam instituit; ad quam sacrandam, et iure proprio possidendam uenerabilis pontifex Dunstanus inuitatus accessit. Ubi cum ad ministerium dedicationis aqua defuisset, ac per hoc  inuitatori uerecundia accessisset, ad uocem uiri, quam per naturam non habuit, per gratiam Dei arida rupes aquam profudit que de eadem rupe usque hodie manans  , ac salutiferum fidelibus poculum prebens, Dunstani nomen celebre facit.



Anglie statum reformat. Codices emendat.

Dunstanus igitur candida apostolatus sui stola a Romano, ut diximus, pontifice infulatus, et uniuerse Anglorum genti, necnon et aliis regionibus Anglorum regno suppositis patriarcha destinatus, festinabat singulas regionis digredi ciuitates, ut si quibus nomen fidei incognitum fuisset predicaret, et domesticos fidei Apostolica traditione ad bonum opus instrueret. Nec facile erat quempiam auditorum eius non esse docibilem, propterea quod tanta illi  rerum subtilitas inerat, tanta dicendi facultas, ut nichil esset aut inuentu sapientius, aut dictu ornatius, aut auditu iocundius. Cum autem a forinsecis rebus requies data fuisset, tunc coniunctius cum Deo manere, sacris uigiliis insistendo, diuinas Scripturas legendo, aut earum codices emendando; summumque studium erat ut nunquam a diuinis operibus uacaret. Sed nunc uerum iudicium inter uirum et uirum discernere, nunc impacatas hominum mentes placido sermone tranquillare, horum inepta dissoluere coniugia  , illorum hereticam refutare opinionem; hic neglecta renouare, illic noua construere; neque superfluas edificationes aut aggredi, aut necessarias pretermittere; uiduis, orphanis ac peregrinis ex iustis ecclesie redditibus subuenire; pecuniam  non lucri estimatione, sed pietatis acquisitione habere; totam operam suam patrie impendere, et magis repellere eius excidia, quam propria pericula. Proinde rex consilio eius, ut uite sue credens, et omne quod ab eo diceretur, quasi ab Omnipotentis ore prolatum fuisset suscipiens, quecunque statuenda erant statuit, quecunque damnanda damnauit. Hoc consiliario omnes diabolice malignitatis ministros, fures, sacrilegos, periuros, fidei uiolatores, ueneficii compositores, libidinis appetitores; ad hoc quicunque contra patriam conspirassent, qui in parentes manus extendissent, mulieres etiam que adulterina fraude uiros suos interfecissent, postremo omnes quos irato Deo uiuere  sciebat, ex omnibus regni sui finibus proturbatos, diuturno aut perpetuo relegauit exsilio. Huius quoque consilio omnes ecclesiarum ministros, qui spreto professionis sue ministerio, aut uenandi studio intenti  , aut questuosis negotiis dediti, seu concumbendi insolentia deturpati, etatem agere solebant; omnes hos aut districta animaduersione decreuit cercendos, aut cita subuersione de ecclesiis  expellendos. Ex quo factum est ut quarumdam clarissimarum ministri ecclesiarum, dum in eligendo quodcumque deliberarent, uoluptatem honestati preferrent, regali sanctione de eisdem ecclesiis expulsi  , melioribus se et alterius Ordinis hominibus sua loca relinquerent. Propter hec igitur sanctissime instituta discipline tantus in regno Anglorum diuinitatis cultus excreuit, ut et nobilissimi quique, atque in seculo potentissimi, spretis omnibus mundi pompis, ad diuina confugerent seruitia; et hi quos ecclesiasticus Ordo admiserat, de uirtute contenderent, scientes neminem ad honorem posse pertingere, quem non uirtutum merita iuuarent. Ob huius quoque discipline excellentiam, tanta pacis constantia, tanta rerum exstitit opulentia, ut  omnia mundi elementa, ipsum quoque elementorum creatorem Deum regiis temporibus arridere putares. Sic pontificis sapientia dictabat regis iustitiam; regis iustitia obtinuit Dei misericordiam: Dei autem misericordia omnium rerum prestitit abundantiam.



Regem ob uiolatam uirginem septenni penitentie addicit.

35. Sed hec communia totius Ecclesie gaudia cupiens disturbare malignus, accendit animum Christianissimi regis in amorem Deo deuote uirginis  , ut, quem a tramite iustitie Dunstanum deiicere non potuisset, eum, quem precipue Dunstanus diligebat et super quem totius religionis uigor incumbebat, deiicere tentaret. Perpetrato itaque in  uirginem uelatam peccato atque ad publicam populi audientiam perlato, Dunstanus tam pro culpa quam pro infamia regis, grauissimo dolore affectus, mox illum ueluti alterum Dauid cum Bethsabee dormientem, alter ille, sed longe seuerior Nathan, intrepidus adiit, furibundus ad eum introiit. Assurgens autem rex uenienti obuiam pontifici extendit manum, ut eum ad regium deduceret thronum. Qui renuens manum dare, oculos cum quadam animi indignatione in illum torsit, et ait: Tu pontificis manum audes contingere, qui uirginem Deitatis munere arratam non timuisti preripere? Sponsam Conditoris tui adulterasti, et amicum sponsi aliquo tuo obsequio existimas posse placari? Nolo amicus esse cui Christus fuerit inimicus. Territus ergo uerborum  tonitruo rex, obiurgantis se pedibus pontificis prosternitur, extemplo scelus flebiliter fatetur, ueniam humiliter precatur. Quod ut uidit pontifex, expauit, perfusumque regem lacrymis, lacrymis et ipse madens, tellure leuauit. Deinde, cum magnitudinem peccati per amplificationem exposuisset, et paratum illum ad omnem satisfactionem reddidisset, septennem  ei penitentiam indixit, ut in toto hoc spatio coronam regni non gestaret, ieiunium in hebdomada biduale transigeret, auitos pauperibus thesauros large dispergeret; super hec sacrandis Deo uirginibus monasterium aliquod fundaret, quatenus qui unam per peccatum Deo uirginem abstulisset, plures ei per plura seculi uolumina aggregaret; clericos etiam male actionales de ecclesiis propelleret, monachorum agmina introduceret; iustas Deoque acceptas legum rationes sanciret, sanctas conscriberet, conscriptas per omnes fines imperii sui populis custodiendas mandaret. Nihil ergo residuum erat quod minus aut segnius rex impleret quam a rectore uite sue preceptum fuisset. Septimo autem anno, cum redeunte quasi iubileo termino, penitentie tempus  exactum fuisset, sacer pontifex, accitis omnibus imperii Anglorum principibus, episcopis, abbatibus et uniuersis Ecclesie dignitatis ordinibus, imposuit regi coronam coram omni multitudine populi Anglorum, letantibus cunctis, et ineffabilibus iubilationis uocibus Deum in Dunstano laudantibus.



Clericorum eiectorum querelas refringit.

36. Interea tanta clericalis ordo quibusdam in locis confusione agebatur, ut non solum a uita secularium excellentius nichil haberet, uerum etiam improbis actibus longe inferior iaceret. Qua de re pastores ecclesiarum turbati, Dunstanum ut proprium primatem adeunt, res male gestas exponunt, correctionis consilia perquirunt. At ille in homines nefandos sue auctoritatis proferens sententiam:  Aut canonice, inquit, est uiuendum, aut ecclesiis exeundum. Ex quo factum est ut complurium ecclesiarum clerici, dum contemnerent proposita conditione corrigi, auctoritate pontificis sint expulsi. Qui, rege adito  , uel quos regis gratia proximos effecerat, Dunstanum iniuriarum accusant, se uirtutis amatores pronuntiant, ut in presentia regis conueniatur orant. Dunstanus itaque his que quasi rationabiliter postulabantur contraire nolens, coacto concilio Wentoniam uenit, ubi ex sententia totius concilii de aduersariis uictoriam cepit. Cumque ex iure nichil sibi superesse conspicerent, usi auxilio regis et principum, ad preces se uertunt, quibus episcopum flagitant, quatenus intromisse persone de ecclesiis expellantur, expulse restituantur. Dubitante  igitur uiro Dei, nullumque ad rogata responsum porrigente, res mira et seculis inaudita, ecce Dominici corporis forma uexillo crucis infixa, atque in editiore domus parte locata, humanos exprimens modos, omnium compescuit uoces dicens: Absit hoc  ut fiat. Ad quam uocem rex, omnesque maiores natu fere usque ad exhalationem perterriti, clamore pariter et Dei laudatione aream complent. Et his quidem aduersariis uiuentibus cessatum est a contentionibus, quousque per successionem filiorum prior discordia renouata est. Qui abeuntes, et iniquitatis sue defensorem Heornelinum Scotorum pontificem assumentes, hominem uidelicet tam ingenio quam loquacitate fere insuperabilem, ad hominem Dei in uillam, que uocatur Kalne, tendunt, turgenti spiritu scandalum proponunt. Dunstanus autem longo quidem senio et magnis Ecclesie laboribus effractus, iam preter orationem post tergum omnia posuerat. Attamen ne pars iniqua diuino quondam miraculo uicta, nunc de adipiscenda gloriaretur uictoria, hoc  in hostes responsionis iaculum uibrat. Quoniam, inquit, tanto tempore elapso calumnie ansam non pretendistis, nunc autem senescentem me ac taciturnitati operam dantem, antiquis querelis deseruire contenditis; fateor, uincere uos nolo, Ecclesie sue causam Christo iudici committo. Dixit, et quod dixit, irati Dei censura firmauit. Mox etenim concussa domus, cenaculum sub pedibus solutum, hostes solo precipitati ac ruentium trabium pondere oppressi; ubi uero cum suis sanctus accubitabat, ibi nulla ruine suffusio fiebat.



Regum obitus. Regni mutatio predicta.

37. At rex Edgarus immatura morte prereptus, Edwardum filium suum et regni, et morum heredem reliquit; in cuius electione dum quidam principes  palatini acquiescere nollent, Dunstanus arrepto crucis uexillo, quod pre se ex more ferebatur, in medio constitit, Edwardum illis ostendit, elegit, sacrauit, patrisque ac magistri affectum quoad uixit, ei impendit: uersumque in gaudium est omnibus quod paulo ante triste putauerant, existimantes iuuenem regem inhumanum futurum, consilia sapientum non curaturum, sed pro libidine omnia acturum; sed postquam secus esse cognouere, secus et ipsi rem tenuere, et displicuisse sibi regem uehementer displicuit. Sed illo post triennii tempus nouercali fraude occiso  , Ethelredus frater eius regnandi sceptra obtinuit. Que res quamuis infesto fieret Dunstano, uel quia per effusionem sanguinis innocentis ad regnum perueniret, uel quia parum  prudentie ac fortitudinis illi inesset, non erat tamen consilium resistere, propterea quod filius regis et proximus tunc heres uideretur esse. Attamen in die consecrationis sue, post impositam coronam, fertur Dunstanus hoc illi predixisse: Quoniam aspirasti ad  regnum per mortem fratris tui, quem occidit ignominiosa mater tua, non deficiet gladius de domo tua seuiens in te omnibus diebus uite tue, interficiens de semine tuo, quousque regnum tuum transferatur in regnum  alienum, cuius ritum et linguam gens, cui presides, non nouit. Nec expiabitur, nisi longa uindicta, peccatum tuum, et peccatum matris tue, et peccatum uirorum qui interfuere consilio illius nequam.



Athelwoldi et aliorum mortes prenuntiate.

38. His temporibus contigit Athelwoldum  Wentane Ecclesie antistitem cum alio quodam Rofensi episcopo Cantuariam uenire, magnumque Dunstano de aduentu suo gaudium prestare, propterea quod eius cura alti, docti, ac per uarias uirtutum  disciplinas ad summos Ecclesie honores fuissent prouecti. Plerisque ergo diebus in mutua sermocinatione simul et exsultatione peractis, egreditur archiepiscopus de ciuitate uolens ad locum Christi ecclesie Mansionarium proficisci. Illi uero comitabantur deducentes eum, quousque illos uia dirimeret, que unumquemque ab altero separatum ad locum quo ire disponebat dirigeret. Cumque imminente iam uespera procul adhuc a loco iam distarent , deprecatur archiepiscopum Rofensis antistes, ut ad uicinum ecclesie sue patrimonium diuertat, nocturnum tempus secum transigat, mane uero, si ita placuerit, migrationem faciat. Cui ille postulationi dignanter annuens, ait: Si confrater noster Athelwoldus  mecum uenire uoluerit, in me nulla ueniendi mora erit. Assentiunt ergo pontifices in eodem, pariterque paratum sibi habitaculum subeunt. Iam aurea lux noctis fugauerat umbras, cum beati illi in uiam progressi collem ascendunt, inde ab inuicem uicaria pacis relatione diuidendi. Extendens autem manum summus Dei sacerdos, ut cessentes secum minores pontifices benediceret atque dimitteret, extemplo erupit in fletum, fletum adeo magnum, ut uix de sancto pectore uocem ualeret efferre. Expauescunt ad factum pontifices insolitum, fletuum causas solliciti perquirunt, et post modicum hoc ad quesita responsum accipiunt. Ea, inquit, re fleo, quoniam uos in proximo morituros scio. Cumque illi referrent: Noli, sanctissime Pater, tam dira nobis  prophetia occurrere; non enim moriemur, sed iterum atque iterum pariter nos incolumes uidebimus. Tali quod dixerat responsione firmabat: Quod dixi necesse est fieri. Moriemini namque huic seculo, sed uiuetis Deo: moriemini in hac uita diutius non mansuri, sed ad Deum uadetis eternaliter cum illo uicturi. Diuertunt ergo pontifices ab inuicem merentes pro inuicem, magis tamen pro se quisque pio timore sollicitus. Sed Rofensis episcopus abiens in ciuitatem suam, mox ut intrauit uehementer egrotauit, postque paucos dies, prout  ueriloquus predixerat uates, e seculo migrauit. Athelwoldus uero priusquam ad proprie sedis urbem ueniret, ultimo corporis languore correptus, celestis sedis habitationem suscepit. Super cuius morte uenerabilis Pater admodum contristatus, siue quod sanctissime semper religionis fuerit, seu quod magnam de substituendo sacerdote litis occasionem uiuentibus dereliquerit, deprecatus est Dominum deserte Ecclesie benignum fore prouisorem. Cui mox deprecanti assistit familiaris suus Andreas apostolus, precibus eius Deum dicit annuere. Bathensem abbatem, nomine Elfegum, monet adducendum, et ex diuinitatis consilio Wentane Ecclesie antistitem preficiendum. Ita quidquid rerum ipse desiderasset, per interpretem apostolum confestim a  Deo consequebatur. Sed et ille uicem honoris apostolo persoluens, in omni obsequio illi studebat deferre, basilicas in eius nomine fabricare, fabricatas muneribus decorare.



Rofensis obsidio. Regis auaritia punita.

39. Dum ergo quodam tempore prefatus rex propter quasdam dissensiones ciuitatem obsideret Rofensem, et facta capiendi illam difficultate, patrimonium beati apostoli deuastando inuaderet; mandauit eidem beatissimus pontifex ab stultitia quiescere Andream sicut ad prestandum facilem, sic ad ulciscendum uirilem in promptu esse, ut potentiam illius ipse experiatur, si hereditatem illius uexare non destiterit. Contemptus a Rege Dunstanus iterum currentibus nuntiis eadem suggerit, insuper argenti  pondo centum transmittit; qui accipiens recessit ab obsidione. Quod simul atque pontifici renuntiatum fuisset, miratus cupiditatem hominis, hoc illi scribere curauit: Quoniam pretulisti pecuniam Deo, argentum apostolo, mee uoluntati tuam cupiditatem, uelociter uenient super te que locutus est Dominus mala, qualia non fuerunt ex quo gens Anglorum regnare cepit usque ad tempus illud. Attamen uiuente me ista non erunt, quoniam et hoc locutus est Dominus. Que omnia ita contigisse, et in annalibus legere, et nostris temporibus est uidere.



Matrem suam in celis uidet, et beatam Mariam.

40. Sed, ut iam beatum illum, de quo loquimur, fidentius pro obsequio alloquamur, et sic ad felicem  eius transitum madentibus oculis transeamus; quante illud contemplationis est, Pater mirabilis, Pater inestimabilis, quante illud contemplationis est, quam excedens omnium mortalium mentes, quod uel Dei Genitricem in hac mortali uita, uel tuam genitricem in eterna uidebas uita! In celum namque deducebaris, intereras beatis agminibus, illis oblectabaris modulationibus angelorum eamdem genitricem tuam quasi nuptiali thalamo eterno Regi copulantium, et suaue Kyrie eleison  modulantibus organis resonantium. Cumque de tue taciturnitatis  silentio arguereris, quod inter tanta uite eterne gaudia solus tu a diuinis laudibus cessares, cum precipue tibi pro honore parentis gaudendum fuisset, referresque huius tante suauitatis inscium te esse; quam breuiter, quamque dulciter a ciuibus ciuitatis illius edoctus in has uoces cantando erupisti: O Rex Dominator gentium, salua genus Christianorum in terra adhuc perigrinantium, ut et ipsi post inimicitias ad gratiam reuertantur, et angelice ruine per illos damna reparentur. Iam uero quibus exsultationis labiis edicam quod Matrem Domini Saluatoris, Reginam mundi, Dominam angelorum, uirgineis oculis uidisti, non uestali choro circumdatam, sed uirginali corona circumfusam! Felices oculi tui qui illam uidere potuerunt, cuius castissima uiscera  celi et terre Opificem portare meruerunt! felices oculi tui, quibus datum est illam uidere, quam speciosam super filias Ierusalem angeli uenerantur, homines desiderant, pauescit tartarus, et omnis creatura heram miratur. Nec inde solummodo felix, quod illud singulare totius orbis decus uidere potuisti; potuisti etiam mellifluas eius uoces audire, quibus socias uirgines ad collaudandum Regem seculorum ex sua carne temporaliter procreatum hortabatur, concinens illud uiri sapientis ac senatoris Sedulii:

Cantemus Domino, socie, cantemus honorem.
Dulcis amor Christi personet ore pio.

Cumque ab aliis uirginibus hoc fuisset exceptum, alie qui sequuntur uersus pronuntiabant.


 Primus ad ima ruit magna de luce superbus:
   Sic homo cum tumuit, primus ad ima ruit.
Unius ob meritum cuncti periere minores:
   Cuncti saluantur unius ob meritum.
Sola fuit mulier, patuit qua ianua lethi;
   Ex qua uita redit, sola fuit mulier.

Atque in hunc modum totius carminis bini ac bini uersus procurrebant, illis semper repetitis qui primi a Matre Domini dicebantur.


Cantemus Domino, socie, cantemus honorem,
   Dulcis amor Christi personet ore pio.



Auctoris apostrophe.

Hec tu, pontificum dignissime, acutissima uI corporalium oculorum in spiritualem potentiam translatorum uidere potuisti; hec tu, intime celestium arcanorum perscrutator, audire potuisti; his tantis  tamque stupendis rebus interesse potuisti. O sancta animi tui puritas, et pura sanctitas, quam sic honorat superne ciuitatis suprema dignitas! o decus ac premium uirginitatis, qui sic aggaudet nature uirginee simul atque angelice dignitati! Sed ecce supra uires uiuentium est uiuentis tui in corpore laudibus immorari; quanto minus transeuntis tui, et cum Christo eternaliter regnantis condignas laudes ualebimus effari. Prestet omnipotens Deus per  potentissima merita tua, ut uel finem uite tue, quantulumcunque laudabili ualeamus sermone describere: quatenus quem semper nobiscum corporaliter uiuentem non licuit habere, liceat saltem ex consideratione pretiosissime mortis sempiternam tui uitam agnoscere, agnoscendo diligere, et diligendo beate mercedis aliquid per te piissimum Patrem a Deo obtinere. Discant interim deuoti tantorum mirabilium auditores exemplo tui sobrie uiuere, sacras frequenter excubias celebrare, castis orationibus inseruire, quoniam et tu idcirco talibus tantisque gaudiis interesse meruisti, quod aliis dormientibus ipse in sanctis desideriis uigilasti, orasti, horamque ultimam sine intermissione cogitasti. Nec tamen sufficiens erat in secreto cubiculi tui ista operari,  nisi etiam nocturnis frigoribus edem beati Patris Augustini  frequentares, et inde ad uicinum prefate uirginis templum hanc gloriam Dei uisurus procederes.



Prenuntia dantur de morte Dunstani.

41. Anno igitur uerbi incarnati duodecim minus a millesimo, aduentus Anglorum in Britanniam quingentesimo sexagesimo tertio, sanctissimus, Deoque dilectissimus Dunstanus transitoriam presentis uite deserens lucem, ad lucem beata atque eterna iucunditate preditam peruenit, ubi sicut sol ex claritate Dei resplendet, et diem eternum eternaliter possidet, anno patriarchatus sui tricesimo tertio  , natiuitatis autem circiter septuagesimo, cum iam esset omni uirtutum carismate plenus, et Deum  uidendi desiderio fatigatus. Cuius uenerabilis transitus tam a se, quam ab aliis multiplici reuelatione prescitus, sibi gaudium, aliis grauem ingessit merorem: sibi gaudium, quoniam quod per spem in uita iucundius habebat, id per rem se uisurum, et eo perpetuo fruiturum gaudebat; ceteris merorem, quoniam qui similiter diuinis et humanis rationibus excelleret, neminem deinceps in terra appariturum existimabant. Sed nos multiplicium reuelationum multimoda relatione postposita, eorum que proposuimus singula singulis tantum rationibus demonstrabimus. Dies ergo ascensione  Christi festiuus diem clarificationis beati Dunstani precessit tertius. Tante itaque diei surgente aurora, sacerdos quidam,  nomine Algarus [al. Elfgarus], doctrine et actionis merito precipuus, quem postea nobilem in Helmeham episcopum claruisse accepimus, dum sacros Dominice ascensioni honores in ecclesia Saluatoris peruigil impenderet, et mentem ad celestia contemplanda extenderet, seipso et omnibus huius mundi rebus transcensis, Dunstanum pontificali throno conspicit presidentem, et clero iura canonica dictantem; et ecce per omnes ecclesie ianuas irruentium  angelorum infinita ingrediuntur agmina, stolis candidissimis fulgentia, coronis aureis rutilantia, Cherubim atque Seraphim Sanctus proclamantia, et quasi diuinum nuntium deferentia. Qui, dum coactis ordinibus sedenti astarent pontifici, hoc illi salutationis alloquium persoluunt. Salue, inquiunt, Dunstane noster, si paratus es, ueni, et gratiosus nostro utere contubernio. Dunstanus respondit: Scitis, o sancti spiritus, hodie Christum celos conscendisse, nostrique officii esse tam uerbo quam sacramento populum Dei reficere, ideoque uenire hodie nequeo. Dixerant itaque sancti spiritus: Paratus esto die Sabbati hinc nobiscum Romam transire, et ante summum pontificem Sanctus eternaliter canere.



Ascensionis die festo uerba facit ad populum uir sanctus. Mortem suam suis edicit.


42. Postquam ergo dies eterne retributionis est indictus, et Dunstanus diuina fide ad consentiendum inductus, confestim qui apparuerunt angeli disparuerunt. At sacerdos qui rerum tam euidens contemplator exstiterat, exitum earum stupidus simul et tacitus explorator obseruabat. Cumque inter sacrosancta eiusdem diei gaudia illa Euangelii lectio recitaretur, in qua Dominus noster iehsu Christus post resurrectionem suam discipulis apparuisse, et exprobrata incredulitate illorum atque duritia cordis, mandatum legitur dedisse, ut in toto mundo Euangelium regni predicarent, fidem ac baptismum annuntiarent, salutem proponerent credentibus, non  credentibus minarentur condemnationem; cumque ad hec confirmanda signorum illis faciendorum potestatem delegaret, demonum eiectionem, linguarum nouitatem, tollere serpentes, mortifere potionis uirus exstinguere, et super omnem egritudinem salutiferam manuum impositionem . Cum ergo ista Euangelii lectio pronuntiaretur, et post hec, quemadmodum uidentibus illis quibus hec potestas delegata est Christus in celum ascenderet , subiiceretur: processit pontifex de sacrario latius hec eadem in populo tractaturus, et memoriam misericordiarum Dei cordibus eorum artius impressurus. Locutus est ergo qualiter nunquam fuerat antea locutus, ostendens qua ratione Filius Dei carnem induerit, cur humani generis  saluationem non nisi moriendo compleuerit, quemadmodum resurgens a mortuis mortis principem superauerit, et famulantibus angelis celum ingressus fuerit. Deinde sanguinem Christi incomparabiliter omnibus creaturis docuit esse prestantiorem; tantamque fiduciam in effusione sanguinis illius mundum habere posse, ut si unus aliquis totius mundi peccata haberet, neque de multitudine, neque de magnitudine criminum illi esset desperandum, si Mediatorem Dei et hominum haberet aduocatum. Inter hec felicia felicis sponsionis gaudia pontifex ad aram reducitur, transferens omnipotentissimis Domini uerbis speciem panis et uini in ueram substantiam carnis et sanguinis Christi. Iamque hora  benedicendi populum aduenerat, et iterata uice beatus ille ad populum procedebat, uolens illis abscessum suum denuntiare, sed amore dulcedinis filiorum reuocabatur. Proinde exhortatus est omnes, ut illuc tota mentis intentione tendant, quo caput nostrum principiumque iehsu Christus eadem die precesserat: dataque super illos sue auctoritatis benedictione, orabat Spiritum sanctum illis adesse quemadmodum Filius Dei promiserat, cum redeuntem illum ad Patrem celestis nubes suscipiebat. Ego, inquit, mittam uobis Spiritum ueritatis, ut maneat uobiscum in eternum . Cum his igitur disserendis beatissimus pontifex diutius immoratus fuisset, uidebant faciem eius tanquam faciem angeli Dei, ut uere ac uisibiliter  esset agnoscere, quod is quem inuocabat Spiritus sanctus maiestatis sue presentiam dignatus fuerit demonstrare. uolente autem illo ad altare conuerti, suspirabat populus post eum, desiderans adhuc desiderabiles uultus eius uidere, et colloquio perfrui, perinde quasi eiusdem Spiritus sancti magisterio edocti, quod illum ulterius in carne non essent uisuri. Quibus in amore eterne Trinitatis tertio confirmatis, post libatum pacis et caritatis sue osculum, non ualuit imminentem sibi gloriam diutius contegere, sed rogat ut sui memores existant, dicit uocationis sue diem instare, nec se ulterius in hoc mundo cum illis manere. Tunc tantam lugentis populi uideres confusionem tam permistam lacrymis cleri conclamationem, uiduarum ac pupillorum  miserabilem perturbationem, ut diem iudicii adesse, et omnia secula in supremam horam coisse putares. Sacerdos etiam qui tam mirabilem in ecclesia ecstasim uiderat, cognito quod non in imagine, sed in rerum ueritate eamdem sustinuisset, palam omnibus, et cum magnis gemitibus que uiderat absoluit. Quorum mestitiam Pater pretiosissimus, prout potuit, benigne consolatus, ad altare rediit, susceptoque uite eterne epulo, tam se quam omnes sibi commissos eterno Pastori consignauit.



Cibo reficitur, rapitur e terra. Orationem habet ad suos.

43. Inde refectionis domum letabundus ingrediens, omnes ad se confluentes et cibo corporis et spiritualis uite alimonia saginauit. Post prandium  uero uel magis ultimam cenam, denuo cum fratribus, ecclesiam Christi ingreditur, signatoque sepulcri sui loco, omnibus ad altare Christi ascendentibus conspicuo cenaculum pro modo estiui temporis requieturus ascendit. Circumdat pausantem luctifica ecclesie familia, que siue metu sui, seu morte illius turbata, horrendos lacrymando questus insonuit. Quos illo sanctissimis ut semper rationibus fouente, atque ad spem futuri seculi diligentius informante, conspiciunt uirum inuisibili quadam Dei uirtute e terra moueri, motum ad suprema domui fastigia tolli. Hi autem qui paulo ante propinquiores astiterant, miraculi insolentia territi, relictis sedibus deuolant omnes. Stant tamen innixi parietibus,  et maceriarum liminibus de longe sursum aspicientes, exitum rei uidere cupientes. Existimabant namque aut sicut Eliam cum carne eum transferendum, aut alio quouis et insolito modo ab eis tollendum. Sed mox ea qua subuectus fuerat suauitate depositus, conuocat omnes qui fugam inierant, tali eos allocutione demulcens. »uidistis, ait, filii, uidistis, karissimi, quo me Deus uocat, quo Dei ineffabilis misericordia inuitat. Semita itineris mei pre oculis ostensa est uobis, ut nullus uestrum de premio capiendi celi diffidat, qui uite mee diligens sectator exstiterit. Non erebi sedes animam meam tenebit, non feda facies profunditatis animam meam tenebit, non ignis inexstinguibilis, et uermis non moriens animam meam tenebit. Sursum est quod  amplector, sursum quo gradior. Estote ergo uite imitatores, si itineris mei cupitis esse sectatores. Discite uoluntatem Dei semper nosse, et, cum eam noueritis, nichil ei uelitis preferre. Quod si ab eius uoluntate facienda quantulumcunque uos exorbitasse cognoueritis, statim ad deprecandam eius clementiam conuertimini, ne dum minorem quam oporteat reuerentiam exhibueritis, non solum preuaricatores, uerum etiam infideles iudicemini. Nolite boni uideri, sed esse, nec tam mali non uideri, quam non esse. Hoc enim maximum inter homines malum est, quod omnes cupiunt boni uideri et esse nolunt; nulli uolunt mali uideri, et nolunt non esse mali. Pacem semper sectamini, nec prius ab illa sectanda deficiatis, quam illam in celo apprehendatis.  Atque, ut hanc efficaciter attingere ualeatis, illum semper in animo dulcissimum habete, illi continuo gratias agite, illius preceptis humiliter obedite qui singulare pro omnibus sacrificium immolari uoluit, in quo complacuit omnem plenitudinem inhabitare, et per eum reconciliari omnia, in ipso pacificans per sanguinem crucis eius, siue que in terris sunt, siue que in celis . Predico etiam uobis Anglorum gentem dira ac diuturna mala ab exteris gentibus esse passuram, sed in fine dierum miserationem Dei super eam stillaturam. uobis autem commodum erit horum uerborum reminisci, ut siue hec ad peccatorum emendationem, seu ad perficiendam uirtutem contigerint, animas uestras diuine semper  dispositioni subiiciatis, ne sicut mali filii diligatis blandientem; erudientem  contemnatis. Profecto nullius hominum uel tam graue supplicium, uel tam excellens est meritum, quo Dei omnipotentis uisio, uisio beate eternitatis, uisio eterne ueritatis, Patris, et Filii, et Spiritus sancti, ualeat promereri. Magis autem si naturalem clementie sue bonitatem Deus non attenderit, nichil homo patitur quod sibi iusto Dei iudicio ex sua culpa non debeatur.



uiaticum accipit, ab angelis in celum deducitur.

44. In his uerbis sentit beatissimus Pater uires  corporis paulatim deficere, cum spiritus ab integritate sui deficere nesciret. Ita namque facie serenus, sensu sobrius, docendi locutione assiduus, toto illo die ac sequenti feria sexta permanebat, ut quicunque se commendaturi, et benedictionem tanti Patris postulaturi aduenissent, recreatos se, et multipliciter in amore diuinitatis confirmatos assererent. Et iam promisse beatitudinis Sabbatum illuxerat, iam tempus requiescendi ab omnibus laboribus suis Dunstano instabat, cum ecce multiplex filiorum caterua currit, filiorum quos ipse infra gremium matris Ecclesie tenerius nutrierat, atque ad excellentiorem spirituali gratie perfectionem adduxerat, clamoribus et nimiis eiulatibus queritans quod se derelictis recederet, nec illis liceret commori.  At ille in manus Dei omnipotentis eos commendans, et gratiosa benedictione confirmans, iubet sancte communionis mysterium ante se celebrari. Quod cum protensis manibus de celesti mensa porrectum suscepisset, hac oratione Deo supplicare cepit. Gloria tibi, omnipotens Pater, qui timentibus te Panem uite de celo dedisti, ut memores simus mirabilium tuorum, que in medio terre operatus es, mittendo nobis Unigenitum tuum, uerum hominem de uera uirgine natum. Tibi, sancte Pater, meritas referimus grates, qui et nos dum non eramus creasti, et dum peccatores essemus, huius gratie participes effecisti per eumdem Filium tuum Deum, et Dominum nostrum, omnia tecum et Spiritu sancto facientem, gubernantem, et per infinita seculorum  secula regnantem. Inter que uerba ex omnibus anime medullis ad Deum quem semper desiderauerat effusa, uidet illos qui se ad celeste conuiuium inuitauerant beatos angelos assistentes, et celeste illi obsequium preparantes. Quorum uenerando cetui felix anima illius gratulata, leta egreditur de habitaculo sanctissimi corporis, proficiscens cum illis ad contemplandam claritatem eterni Conditoris. Ecce quomodo honoratus est, quem Deus honore dignum iudicauit! ecce quomodo in gaudium Domini sui intrauit, qui in commissa sibi doctrine pecunia fidelis erogator exstitit! O uiscera misericordie Dei, que sic semper dulcia expertus fuerat iste homo Dei! o cor uiri ad uoluntatem Dei semper parati; qui potuit dicere: Paratum cor meum,  Deus, paratum cor meum ! Ecce nunc psallit in gloria sua illustratus lumine uisionis glorie Dei.



Sepelitur.

45. Suscipiunt autem uenerabiles Domini sacerdotes uenerabile corpus summi sacerdotis, deferentes illud in basilicam magni basilei Domini Saluatoris, sub immenso murmure lugentium populorum feretrum densissime ambientium, facies suas dissecantium, palmis sese ferientium, atque amaris uocibus, Heu, heu! carissime pater, clamantium. Ibi in loco  quem ante biduum dictauerat, cum  omni diligentia sepultus, et post hec eminentioris operis structura decenter opertus, flebilem simul et amabilem cunctis, siue in choro psallentibus, siue per gradus ad altare ascendentibus sui memoriam dereliquit. Flebilem ideo dixerim, quod eius quotidie monumentum pre oculis haberent, cuius uenerandos aspectus uidere non possent. Amabilem, propterea quod licet eius uisibili presentia carerent, inuisibilem tamen et incorporeum eius spiritum in celesti fide gaudere, et pro eis apud Deum misericordiam enixius orare sciebant.



Euenta post eius mortem.

46. Post cuius mortem, si mors dicenda est cui uita eterna successit, ita omnes res contrarium motum sumpsere, ut Dunstani mortem omnia deflere,  nec eius absentiam se ferre posse uiderentur. A summa quippe pace fit commutatio ad bellum intolerabile, ab immensa letitia ad enormem tristitiam, ab omnium rerum abundantia ad omnium rerum indigentiam. Denique er ipse immutatus est, naturales temporum uicissitudines dissidebant inuicem; celum non exaudiuit tellurem, nec tellus ea que seminabantur, in ea hostilis incursio fedam ubique faciem dereliquit, dum eorum irruptione urbes diruerentur, ecclesie spoliarentur, suffoderentur altaria, et sacerdotes Domini interficerentur. Ex quibus uir uirtutum Elfegus, qui quartus erat a magno Dunstano Cantuariorum archiepiscopus, cum multam hostium multitudinem ad Christianam religionem conuertisset, et eos quos ab infidelitatis  errore conuertere non posset, quotidiana inuectione reprehenderet, tentus ab eisdem, post dirutam illius urbem, post cruentam innocentis populi cedem, post templi sacri exspoliationem simul et combustionem, uinctus adductus est, et per septem menses uariis tormentorum cruciatibus uexatus, et post  hec omnia, eorumdem manibus lapidatus spiritum cum triumpho direxit ad celum. Sic ergo impleta sunt que uel de rerum prosperitate angeli Dunstano, uel de aduersitate earum Dunstanus regi Athelredo predixerunt, sed in his tam grauibus tumultuantis populi angustiis non defuit superne miseratio pietatis, que tanta coruscantis gratie prodigia ad memoriam illius ostendit, ut et reprobis terrori, et afflictis essent consolationi. Neque enim aliter celestis eius spiritus operatus est, quam si in terram rediuiuo corpore suo quotidie ueniret. uerum nos non omnia que de illo sunt propter infinitatem dicere poterimus; nec ab omnibus abstinendum putamus, ne nulla esse uideantur que dicamus. Et quedam quidem de libris miraculorum  eius qui nunc minime supersunt excerpsimus; quedam uero nostra etate, aut in alios facta uidimus, aut in nos patrata ipsi experti sumus. Sed hic libelli huius fit finis, ut quod intendimus ab alio principio sumi possit.


Iustus homo, nudus uitio, sedes subit almas,
   Ex quibus expulsam se dolet atra cohors.
Iste polum petit, illa rogum stygis ardua moles
   Deserit, atque leuis gleba natare solet.
Mansio diuersa, diuersaque premia, quantum
   Ortus solaris distat ab occiduis.
Imperat huic Agnus circumdatus agmine leto:
   Illi cum praua pluto cohorte preest
Uritur illa gelu, niue, grandine perpetuali:
   uernos ista dies mansio semper habet.
 Hec generosa duce iucundo ciue decora,
   Carmine festiua, pace quieta iugi.
Tu uenerande piis mistus, Dunstane, cateruis,
   Exerces hilares hac regione iocos.
Quanti sis meriti, plebs indicat astricolarum,
   Que famulata tuam uexit ad astra animam.



INCIPIT LIBER MIRACULORUM EIUSDEM. Auctore eodem Osberno monacho.



Auctor fidem a lectoribus exigit.


1. Diximus in superiori libello, quibus parentibus uenerabilis pater Dunstanus ortus claruerit, quorum regum tempora nobilitauerit, quos processus uirtutum habuerit, et quemadmodum ad celestia regna gloriosus migrauerit. Nunc autem propositum habemus ea narrare, que post depositionem corporalis sarcine felix spiritus eius in hoc seculo dignatus est operari, ut omnes futuri temporis Angligene populi agnoscant, quid tanti nominis uiro honoris ac reuerentie debeant. uerum quoniam eorum que scribenda sunt, pleraque ac fere omnia nostris temporibus facta cognouimus; pauca uero aliis quidem temporibus facta, sed nobis uerissima uerissimorum uirorum relatione exposita accepimus: hac ratione omnes qui hec dignabuntur legere, ad credendum  inuitamus, ut sicuti sibi credi uolent, si forte aliqua suis temporibus facta scribere uoluerint, ita nobis credant, cum audierint ea narrari, que a nobis potuere uideri. Quam enim de se ueri estimationem a sequentibus haberi uelint, eam recte precedentibus concedere debent. Quod si nulla que scribi debeant, suis temporibus fieri contingant, non ideo nos statim falsitatis arguant, quasi quod alio tempore occulta Dei prouidentia non fit, alio tempore pro corrigendis uel corripiendis hominibus fieri non possit, cum semper opportunitatem rerum et temporum exigat gratia miraculorum. Num enim idcirco minus credendum est principem apostolorum Petrum ad portam templi speciosam claudum sanasse, quod nostris temporibus istud non fecerit, aut ideo beatus euangelista Ioannes uenenum sine lesione  non bibit, et qui ueneno deperierant non resuscitauit, quod ista nescio quis impostor et calumniator non uiderit; quasi si quis nauclerum, uel aurigam laudari audierit, quod hic nauim in procella gnauiter regere, ille equos artificio sciat in cursum ducere, supra humanam naturam hoc esse contendat, ideo quod ille fieri non posse credat. Non itaque hoc admittendum, sed quod unaqueque res tempus et ordinem spectet credendum. Dignentur ergo credere qui hec dignabuntur legere, ut quemadmodum merito fidei nostre qua credebamus, uera esse que non uideramus, actum est ut aliqua uidere possemus; ita illi premium fidei habeant quandoque uidere posse, quod narrantibus nobis indubitata fide potuerunt credere. Iam ad proposita transibimus, et quo  ordine queque res acta, quantum possumus, breuiter ac dilucide narrabimus.



Cecus uidet.

2. uicus est urbi Cantuarie uicinus, Leoham ab incolis dictus. Hunc quidam uir inhabitabat, quem longa oculorum cecitas grauabat. Admonitus ergo in somnis est, ut patrem patrie Dunstanum adeat, commissa mala deplangat, futurum esse ut amissum lumen per eum recipiat. Narrat suis homo que uiderat; fauebant, et auctores illi itineris procurabant. Ingreditur itaque cecus ecclesiam Christi, orat sibi pernoctandi ibidem licentiam dari: Tale, inquiens, preceptum suscepi. Sequenti uero et media nocte cepit de tumulo uiri Dei omne genus odoramentorum sentiri, et cecus interim grauissimis oculorum  punctionibus grauissime torqueri. Clamauit itaque fortiter, sanatus est mirabiliter, laudauit Deum, et Dunstanum hilariter.



Item tres cece.

3. Tres etiam mulieres in una domo commanebant, simili ex longo tempore cecitate percusse, et onere paupertatis oppresse. Has magnus ille Dunstanus, dum in corpore uixisset, inter ceteros Ecclesie stipendiarios pauperes alere solebat. Que accepto rumore patrati miraculi alternis se hortabantur sermonibus. Quid hinc, inquiunt, sedimus, que patrem uite nostre reuiuiscere audimus? eamus ad illum, calamitatem deploremus, auxilium flagitemus. Qui nostram sueuit depellere paupertatem, dignabitur corporis nostri profligare cecitatem:  compatietur fame morituris, ut reddita luce gratiam prestet pauperculis, operibus manuum suarum deinceps uicturis. Dixerunt, et rectore baculo uiam que ducit ad ciuitatem pergere ceperunt. Cumque ad portam ecclesie uenissent, iunctis ad inuicem manibus ingresse sunt, procidentesque ante memoriam uiri, hac merorem supplicatione depromunt: Pater sancte, pater serene, ad has tue misericordie stipendiarias intende, ut aut solito more uictum eis tribuas, aut lumen oculorum per quod uitam transigere possint restituas. Et iterum dixerunt: Piissime, potentissime, his tuis misellulis miserere. Sic orauerunt, et inter orandum clare uiderunt, magnumque gaudium populo prestiterunt.



Sacerdos paralyticus curatur. Ingratus recidit in morbum et exspirat.


4. Sacerdos quidam Folcanensium prepositus, nomine Ceowlfus, uir locuples ualde erat, multaque nobilitate inter suos pollebat. Hic per multos annos ita omnium membrorum paralysi dissolutus fuerat, ut neque uicinas possessiones adire, neque ecclesie limina contingere, nisi in grabato deportatus, ualeret. Suasus itaque ab intimis suis, ut ad memoriam domni Dunstani miserum cadauer sineret transferri, primo quidem uerecundia distulit homo diues, dedignans consortium paupertatis, ex omnibus locis propter spem recuperande salutis illuc confluentis. Sed cum iam pre doloris magnitudine sibi ipsi esset intolerabilis, iussit feretralem equorum lateribus machinam  coaptari, seque in ea positum ad ecclesie ianuas, ubi memoratus sanctus requiescit, pertrahi. Ibi clientium suorum humeris sustentatus intro illatus est, prosequente illum non parua multitudine agnatorum, flebilibus uocibus Dunstani nomen inuocantium. Secunda autem die factus in agonia egrotus sensit quasi manum hominis per totum corpus discurrentem, omnesque totius corporis neruos distinguentem. Inde uociferans e terra exsiliit, in podibus suis constitit, et restituta ad integrum sanitate exclamare cepit: Benedictus Filius Dei uiuentis in bono seruo suo Dunstano, et benedictus bonus seruus eius Dunstanus in illo. uere pius, uere omnipotens Christus, qui seruos tam potentes tantaque pietate preditos habet. Mox hymnis et laudibus deuotissime  Domino persolutis, qui alienis manibus fuerat deportatus, suis pedibus cucurrit, equum ascendit. et cum omni comitatu gaudens et hilaris recessit. Sed post paucos dies facto conuiuio in domo sua, conuocauit omnes amicos et notos, ut sibi de adepta sanitate congauderent, et congratularentur. Cumque in magno gaudio conuiuarentur, ceperunt Deum laudare et glorificare, qui cum sit potens, potentem non abiecerit, sed cum pauperibus suis penitentie ei spatia concesserit. Super quo ille indignatus respondit: Num me inter ceteros pauperes computatis, quia inter eos sanatum asseritis? Non ita est, quoniam etsi Dunstanus non fuisset, ita mihi contigisset. Ad hanc uocem toto corpore intremuit, itaque uno momento eadem, qua illum dimiserat, infirmitate  percussus est, ut nichil in omnibus membris esset, quod ab hac percussione intactum remaneret. uociferabatur ergo miserabiliter, et post paulum exspirabat infeliciter.



Inualido sanitas redditur.

5. Ex illo die multus timor, multaque circa sanctum Dei ueneratio excreuit, restitutis ad integram sanitatis perfectionem nunc unis, nunc pluribus per singulos dies egrotis, ex diuersarum regionum longinquitate porro adductis. Inter hec multorum ceruicibus impendens iuuenis ferebatur, formosa quidem facie, sed a natiuitate fandi impotens, ut quindenis annorum temporibus nec caput sursum erexerit, nec deorsum gressum direxerit.  Quem super capita illorum celsius eleuatum his precibus fletu permistis sancto obtulerunt. O Christe, inquiunt, salus et creator omnium, qui homines hac etiam in parte ceteris animantibus excellere uoluisti, quod loqui possint, et erecto capite incedere, reforma in hoc filio nostro uel quod natura informatum reliquit, uel quod formatum inimica saluti egritudo corrupit. Solius enim tui est ex eo quod non est in id quod est perducere, et quod est in quascunque uolueris formas mutare. Exaudi ergo preces supplicantium propter temetipsum, et propter Dunstanum dilectum tuum. Tunc demissus ex humeris baiulantium se egrotus, ut ad memoriam sancti uicinius applicari deberet, mox ut tumbam tetigit, in pedibus suis constitit, caput cum scapulis  sursum erexit, et resoluta lingua que nunquam antea fuerat locuta, excelsa uoce clamare cepit Gloria in excelsis Deo, alleluia. Sicque perseuerauit in integritate suscepte locutionis, ut usque ad finem uite non solum expedite, uerum etiam diserte omnia loqueretur.



Ceca nata lumine donatur.

6. Paupercula etiam cum cetera multitudine aduenit ferens in ulnis triennem natam ex utero suo sine lumine natam. Que cum per aliquot dies orationi pro salute filie sue sollicita incubuisset, nec exauditam se aliquatenus sentiret, deprecata est omnem clerum auxilio sibi apud Dei sanctum fore, confidens eos tanto citius impetraturos quod uellent, quanto ei pre ceteris hominibus familiarius seruirent.  Affecti itaque pietate monachi  pro dolore matris et languore puelle, ceperunt instantissima prece sanctum deposcere, ut earum afflictioni solita bonitate dignaretur subuenire. Decima autem die dum forte materno gremio puella incumberet, subito apertis oculis clare omnia uidebat, et pre gaudio exsiliens dicebat: Mater mi, que sunt hec pulchra que uideo? Cui illa: uidesne, inquit, mi chara? Que dixit: Pulcher homo ille iussit me hec pulchra uidere. Clamatum est itaque per totam ecclesiam puellam a natiuitate cecam a magno pontifice Dunstano illuminatam. Fit concursus omnium matrem cum filia constipantium. Sed cum aliqui ex clero credere non possent, quod patentibus oculis acumen uisionis inesset, uolentes indagande ueritatis  signum uidere, iactant poma, sicut pueris alludi solet, per pauimentum ecclesie, ut experirentur si absque errore infantula posset ea sequendo comprehendere. Que confestim de sinu matris exsiliens, rotantia poma per diuersos anfractus insectabatur, eisque apprehensis celeri cursu ad matrem reuertebatur. Tunc deprehensum est puellam patentibus oculis posse uidere, qui antea sine lumine uidebantur patere.



Item anus ceca.

7. Item anus quedam ad memoriam sancti pontificis perducta est, ut quod in iuuentute perdiderat,  in extrema etate lumen oculorum reciperet. uacans ergo orationi, nec ulla salutis remedia consequens, egreditur de ciuitate, uolens ad locum unde uenerat remeare. Iamque pontem fluminis Sture ascendere ceperat, cum forte ductoris sui auxilio destituta clamabat: Dunstane, Dunstane, nec speratum a te lumen obtinui, et ductorem nunc perdidi. Mirabile dictu, et malefidis difficile creditu, protinus illa iuuenes per medium pontis ligna ferentes clarissime uidit, quibuscum in ciuitatem rediit, et quid factum sit omnibus indicauit.



Excommunicati pena et salus.

8. Quid de Clemente Teutone dicam, cui magis aptum nomen est demens, quam Clemens, quem sacerdos pro culpa uoluptatis et contumacie, in  interitum carnis Satane tradiderat, et ita maledictionis sententia septem annis deuinxerat, ut non solum in eodem loco toto corpore tremendo, uerum etiam de loco ad locum cursitando instabili ferretur motu. In basilica uero Saluatoris ante memoriam magni Dunstani presentatus, cum forte ad nocturnas uigilias responsorium: uidete miraculum, inciperetur, saltum in sublime dedit, demonium cum sanguine euomuit, et post hec omni tempore secundum omnimodam sensatorum qualitatem quietus et loco et corpore mansit.



Repens erigitur.

9. Aut quo modo factum in te miraculum, Elwarde, narrabo; hominem gigantee magnitudinis, si repentem te in tota terra mole corporis per triginta  annos pondus non premeret grauissime infirmitatis; postea uero charo patri Dunstano oblatus, atque ab eo mirabiliter sanatus, non solum cunctis factus est amabilis propter adepte sanitatis miraculum, uerum etiam admirabilis propter corporee quantitatis spectaculum. Tu musicus in conuiuiis didicisti post hec conuiuantium animos carmine demulcere, et inter cantandum tibiis carmen modificare. Sed inde tibi excelsi honoris insigne accessit, quod uniuersitas hominum concordi uoce Dunstani te hominem seruulumque uocauit.



Loripes tandem rectum incessum recuperat. Auctor iam uisa narrat.

 10. Sed et illud non parua dignum est admiratione, quod quodam uenerabili sene, et in omni religione probato referente agnouimus. Ait namque eumdem patrem et dominum nostrum cuidam loripedi in somnis apparuisse, atque ut ad requiem corporis sui sanandus ueniret precepisse. Qui ad locum ueniens, nec quidquam per multos dies orando salutis inueniens, tedio siue desperatione fractus recessit, itinere quo uenerat redire tentauit. Iamque mediam pene uiam peregerat, cum is qui dudum dormienti apparuerat, uultu seuerus, ueste decorus occurrit, sciscitans unde ueniret, uel quo pergendo tenderet. Recuperande, inquit, salutis  gratia iussus ad sanctum Dei Dunstanum perrexi, sed nichil proficiens ad domum meam redeundum putaui. Tum ille: Ego, inquit, sum Dunstanus, omnium seruorum Dei conseruus, necessariis quibusdam causis occupatus, non poteram his diebus requiem corporis mei uisitare, nec presentiam meam filiis ibidem manentibus exhibere. Nam Ecclesiam Dei Elfricus, cognomento Bata, exheredare tentauit, sed me tutore nichil efficere potuit. Nunc autem confecto negotio ad locum requietionis mee uado. uide ergo ut illa die et hora ibi te inueniam, quatenus per te gratiam meam meis ciuibus ostendam. Regressus est itaque languidus in ciuitatem, narrauit omnibus que audierat, indictum diem patienter exspectabat. Stupendum ualde, die et hora qua sanctus  sese uenturum predixerat, de suscepta sanitate loripes gaudebat, et ineffabili totam urbem letitia replebat. Hactenus ea que aliorum testimoniis ad nostram notitiam perlata sunt enarrauimus: nunc his que nostra etate facta sunt enarrandis operam dabimus.



uirgo lucis expers lucem aspicit.

11. uirgo quedam Deo deuota orationis gratia in ciuitatem uenit, inde misera, quod ex quo nata est huius mundi lucem non uiderat, sed ex hoc beata quod eternam lucem ardenti semper desiderio quesiuerat. Et cum forte natalitius dies sancti confessoris Christi Audeni episcopi instaret, in quo pariter et aliorum omnium, quorum reliquie in ecclesia Saluatoris continentur, precipua ueneratione memoria  celebrabatur, postulabat illa a custodibus ecclesie, ut sibi liceret eadem nocte uigilias ibidem celebrare. Quod dum facile propter uite religionem obtinuisset, remansit in ecclesia iuxta requiem beati Patris Dunstani stans, totaque nocte uigiliis et orationibus uacans. Iam nocturnas laudes inceperamus, iam octauum responsorium Sint lumbi uestri precincti, modulatis uocibus concinebamus, cum uirgo Dei uehementem in facie sustinens pruritum, arctissima digitorum impressione cepit oculos perfricare. Inde statim sanguis ubertim exiens, in suppositum capitis sui uelamen defluxit, modesteque illa circumstantibus innuens: Prebete, inquit, mihi uas sanguinis susceptorium, ne terra sancta eius colluuione maculetur. Quod postquam illi fecissent,  lympham quoque lauandis oculorum orbibus prebuerunt. Interim nos pueri uultus illuc dirigere, oculis subaspicere, iterumque ad inuicem mutuis  aspectibus simul ac nutibus letitiam significare. Suspicati namque sumus  bonum patrem nostrum boni aliquid operatum fuisse. Iam cantus de precinctione lumborum, et ardentium lucernarum gestatione secundo terminabatur; iam a cantoribus gloria sancte et indiuidue Trinitati reddebatur, et ecce illa que lumbos suos castitate semper precinctos habuerat, ad gloriam Dei lucernas in ecclesia ardentes in magna cordis letitia uidebat.  Mirata est ergo de omnibus que uidebat. Ostendebantur ei lamine auree, cruces, baccilia, claues ecclesie, omnia mirata uidebat. Ipsas quoque hominum figuras cum ingenti stupore considerabat. uideres ergo omnes in ecclesia lacrymas exprimere, et cum uobis modulatione cordis iubilatione Deum laudare. Orto autem mane forte ad magistros intrauimus, uapulaturi pro culpis quas commiseramus. Et ecce de transuerso uir bonus Godricus furibundus irrupit, ita clamitans: uos hic homines crudelitatem in innocentiam euomitis, et dulcissimus Pater noster Dunstanus suauitatem misericordie sue in nos peccatores ostendit. Exite. Prerogatiuam miraculi quondam a Saluatore in ceco nato celebratam iterum celebrari uidetis, et aliquid crudeliter  facere audetis? Exite. Ita impias manus euasimus, et post hec ecclesiam ingressi sumus. Tunc pulsato signo beatissimi patris nostri, quod ipse manibus suis olim fecisse dicebatur, quo nullum dulcius, neque ad commouendos hominum animos flebilius, concurrit uniuersa ciuitas, uolens oculis quod fama reserante audierat. Cepimus itaque excelsis uocibus simul et lacrymabilibus Dominum Deum nostrum laudare, qui per beatum seruum suum Dunstanum tantis letitiis nostra tempora dignatus est beatificare. Et cum multa populorum millia in ecclesia starent, neminem inter omnes uideres qui non pre gaudio pie ac dulciter fleret.



Auctor testis miraculi de puella curata.

 12. uigilia beatorum Christi apostolorum Petri et Pauli erat, et inclinata iam die uespertinas orationes clerus in ecclesia agebat. Forte ego cum alio puerulo cetaneo meo ad altare Christi ministraueram, consummatoque ministerio per gradus descendere incipiebam: et ecce in occursum nostrum uetula quedam cum filia bene adulta obuiam se dedit, procumbens gradibus simul et clamitans: Miseremini mei, pueri Dei, ut Deus omnipotens misereatur nostri, profectum uirtutis concedens, et etatem puerilem ad maturos annos feliciter perducens. Nos autem, ut id etatis pueri, factum femine expauescentes, hesimus loco, miserie causas flebiliter sciscitantes. Tum illa, hanc, inquit, quam uidetis filiam meam, a summis humeris usque ad  extremos manuum articulos collisam, obstetricis sue nescio aut furor, aut negligentia fedam atque mutilem reddidit. Audiui magnam quamdam in hoc loco Dei uirtutem esse, et ideo ad supplicandum ei longo itinere tentauimus huc uenire: uos nobis quid agendum sit edicite. Aspiciebamus interim manus sine forma manus, iuncture iuncturis non coherebant, sed quedam discors deformatis informem quamdam ossium concretionem faciebat, pollices retrorsum deflexi immobilem gerebant sensibilitatem. Ceterorum namque digitorum figura nulla sed radices quedam de palma prominentes introrsum  curuabantur, que in uola confixe unguibus eam perforabant. Que res intolerabiles patienti angustias inferebat. Auertimus ergo oculos hoc solum dicentes: Non nos, bona mulier, non nos quid agendum sit consulere uelis, iuxta est qui et tibi consulere, et filie tue salutem ualet procurare: solet namque secundum fidem suam omnibus illum inuocantibus subuenire. Tum illa comprehensa lacinia uestis filie sue traxit eam ad locum, moxque toto corpore in terram prostrate adorant sanctum ambe, fletibus et eiulatibus illius bonitatem pulsantes. Et uere pulsabant, quibus tam cito misericordie illius uiscera patebant. Necdum enim Phebus marinis fluctibus caput intulerat, et illa que morbo contracta fuerat, ruptis uenis brachia extollebat, manuum  articulos omnes extendebat, et que ab annis puerilibus digitos mouere non poterat, expedite iam omnia contrectabat. Itaque accurrimus, uidimus, fleuimus, et facto mane cum exsultatione totius urbis Dominum Deum nostrum laudauimus.



Contractus erectus.

13. Epheborum aliquis prope ciuitatem manebat ita a puero debilitatus, ut a lumbis ac deorsum per totum emortuus duobus bacillis inniteretur, totius corporis post se trahens medietatem. Hic ea die in qua Filius Dei in assumpta carne dignatus est mori, eius Ecclesiam ingressus, uexillum crucis, in qua moriens mortem nostram destruxit, cum cetera multitudine adorabat, et future festiuitatis gaudia  iuxta corpus uenerandi Patris Dunstani manens exspectabat. Adueniente autem hora in qua Dominus noster iehsu Christus triumphato diabolo a mortuis resurrexisse creditur, clamor in ecclesia factus est magnus tumultuans adolescentem rectum toto corpore stare, qui a multis annis inferiores corporis partes post se consueuerat trahere. Quod quamuis clerus sciebat, patienter tamen simul et letanter solis ortum exspectabat. Mane uero Dominice resurrectionis conuenit infinita totius urbis multitudo in ecclesiam, uidere quid in hominem diuina potentia operata fuisset, quem antea in infirmitate bene cognitum habuissent. uiderunt itaque, et Deo gloriam dederunt clamantes bono Domino Dunstanum in uita seruisse, cui post mortem non solum contigit  beatius uiuere, uerum etiam beneficiorum suorum gratiam hominibus prestare.



Alia miracula.

14. Puerum quoque omnibus membris contractum per eumdem Dei sanctum uidimus sanatum.



Nouitiis pena remissa. Pagani cadauer ex ecclesia proiici iubetur.


15. Quadam etiam die  dum plus solito magistrorum furor in pueros deseuiret, nec spes intercessionis uspiam ulla suppeteret, hoc unum et solum superesse remedium crediderunt, ut ad memoriam dulcissimi Patris Dunstani confugium facerent, illum que non tam intercessorem, quam aduersus impietatis ministros defensorem exhiberent. Conferunt itaque se summo diluculo ad illum, multis lacrymis eius clementiam postulantes, sedentibus per diuersa loca magistris, qua transitus puerorum esse deberet, exitumque illorum de ecclesia multiplici diligentia aucupantibus: et ecce lacrymantibus illis apparuit pios uultus gerens pius Pater Dunstanus  tangensque uirga quam manu gestabat unum illorum apertis oculis uidentem sed mouendi se omnino impotentem, ita adorsus est fari. Iam desitum sit, pueri, a fletu, quoniam nullum uobis hodie molestum esse permitto. Idcirco enim ueni inuitatus lachrymis doloris uestri. Ecce nunc ibo, et magistros egressum uestrum explorantes grauissimo somno soporabo. Tu uero puer qui me loquentem cernis et audis, cum uos meo munere liberatos esse cogneueris, in hoc mihi gratiam prestabis, si huius ecclesie preposito ex meo nomine precipias, ut initiatum infantulum hunc, qui iuxta me nuper conditus est, filium comitis Haroldi  foras proiici faciat. Indecens namque ualde est, ut ibi paganorum corpora sepeliantur, ubi diuina quotidie  mysteria celebrantur. Quod si ipse aut metu aut incredulitate preceptum meum neglexerit, nouerit in hac ecclesia nichil prosperum processurum, quandiu hoc meum preceptum opere non fuerit impletum. Hec dicens sepulcro receptus est. Is autem qui hec uiderat, tum quidem puer, nunc uero reuerende etatis senior, quique ut ista sublato nomine illius scriberentur, sollicite nos admonuit, statim sui compos effectus, innuit sodalibus dicens: Num Patrem Dunstanum uidistis? num quid locutus fuerit audistis? Narrauitque omnia seriatim, hec inquiens: Hec et hec locutus est. Surgentes ergo pueri ut intrarent domum martyrii  , transierunt ante primos magistros, dormierunt; transierunt ante secundos, dormierunt; transierunt  ante tertios et quartos, dormierunt. Post paulo uero euigilantes, et derisos se grauiter dolentes. uersi in furorem statuunt seuissimam tertia diei hora de pueris ultionem sumere, quos protegente Dunstano mane non potuerunt contingere. Talis enim mos in  Ecclesia tunc temporis erat, ut quos prima diei hora sine uindicta seruaret, eos hora tertia durius puniret. Sed Dunstanus, semper et ubique fidelis, ita prefatos eadem hora a se magistros diuisit, ut non tam de puerorum lesione cogitare, quam de sua liberet confusione tractare. Ita pueri periculum diei illius euasere, atque in crastino uigilias Dominice natiuitatis gaudenti animo uidere. At is qui legatione Patris fungebatur, que audierat preposito fideliter nuntiabat, sed ille infideli mente nuntiata paruipendebat.



Ea re neglecta quid secutum S. Dunstani translatio.

16. Quoties etiam in nocturna uisione uisus est fratribus de ecclesia exire? Quem cum exeuntem retinere uellent: Non possum, inquit, ibi manere propter fetorem pagani pueri licet initiati in hac ecclesia  sepulti. Nec multo post ecclesia Saluatoris igni combusta est, parietes ceciderunt, nec quidquam ex omnibus monasterii officinis incombustum remansit, preter duas domos sine quibus monachi remanere non possent, dormitorium scilicet et refectorium, tantamque claustri partem sub quanta absque imbrium infusione ab una domo in aliam possent introire. Ex quo satis uidere fuit, quantam nostri curam Pater Dunstanus habuerit. Sed horum ruina in melius commutata est ueniente uenerabili uiro Lanfranco  archiepiscopo, et omnium qui nostra etate in terra fuerunt sanctissimo simul ac sapientissimo. Qui, cum fundamenta construende noue ecclesie ponere uellet, neque hoc absque translatione corporum infra ambitum eiusdem ecclesie  quiescentium facere posset, indixit ieiunium omni populo, quatenus sanctorum uoluntas fieret, ut eorum corpora ad alia loca transferri deberent. Die uero huic negotio constituto, orante omni populo, clero cereis et aromatibus, omnique genere gaudiorum occurrente, parauerunt se sacerdotes, ut thecam sancti Patris Dunstani absque contrectatione corporis illius e terra leuarent, et ad locum cum omni diligentia preparatum deferrent. Quam cum in humeris accepissent, retinetur a quibusdam ecclesie militibus, qui pacem regis Willermi nuper infregerant, occisis duobus equitibus, nepotibus uidelicet Scollandi, qui erat abbas monasterii sancti Augustini extra urbis muros constituti. Timebant autem ne mors occisorum morte sua solueretur, et ideo euitandi  huius mali causa neque a sancto recedere, neque thecam eius dimittere uoluerunt. uocati sunt itaque tam abbas, quam omnes hi quorum interfuit uindictam donare: negauerunt, nec mortem occisorum sine uindicta remittere uoluerunt. Quid ergo? deductum est sacrum corpus infecto negotio, atque in oratorio beate uirginis Marie collocatum. Summo autem diluculo, nobis adhuc in stratis quiescentibus,  irrupit in ecclesiam abbas stipatus parentum cateruis, postulat fratres celerius excitari, dicit se necessario illis loqui uelle. Qui cum uenissent, accessit ad corpus sancti, genua flexit atque in hec uerba lacrymabiliter erupit: Peccauimus in te, sancte Dei, nolentes tibi in conspectu populi exhibere honorem obsequii. Ecce nunc et iniuriam donamus, et de mentis nostre obstinatione ueniam imploramus. Nos autem mirantes tam subitam rerum mutationem, cognouimus illos per uisionem a sancto Dei fuisse perterritos, et uix noctem illam transegisse uiuos, propterea quod presbyter quidam aspectu terribilis, qui ex figuratis imaginibus Dunstano uisus est simillimus, grauibus eos cruciatibus uexasset, diuque uexatos ardenti rogo concremandos uiolenter  pertraxisset. Ita illi quam sponte noluerunt, coacti iniuriam donauerunt.



Lanfrancus fauentem sibi sentit Dunstanum in causa temporali.

17. His temporibus conflictum iniit Lanfrancus archiepiscopus aduersus maiores natu regni Anglorum, precipue aduersus episcopum Baiocensem, nomine Odonem, qui erat frater regis, et comes Cantie, de iure ecclesie Christi, et quibusdam terris inde ab antiquis temporibus iniuste ablatis. Sed nichil de uiribus suis confidens  deprecatus est beatum Dunstanum auxilio sibi fore ad defendendam causam ecclesie sue; et oblata pro exauditione  hostia salutari, quietus sedebat in loco, exspectans aduocationem causidicorum, simul ac meditans quid uel ipse aduersariis obiicere, uel qualiter ad obiecta queque posset respondere. Tunc interim excessum mentis patienti apparuit sanctus Dei, stans in medio duorum aliquorum angelica dignitate preditorum, angelicos et ipse uultus habens, atque in uultu quamdam frontis et oculorum conniuentiam Lanfranco ostendens. Ex qua uisione de capienda uictoria securus ille effectus, concilium malignantium intrepidus adiit, munitiones illorum torrente rationum funditus dissipauit. Ita enim cunctos Christi ac suos deuicit aduersarios, ut et que sui iuris erant, ecclesie Christi integerrime restituerentur, et hoc non humana sapientia,  sed diuina factum fuisse uirtute idem Domini seruus gloriaretur.



Et in graui morbo.

18. Post aliquot dies Lanfrancus corporali infirmitate grauissime tactus, omnino a medicis desperabatur. Cumque finem uite iam iamque adesse putaret, missa legatione mandat fratribus ecclesie Christi que circa se agebantur; exoptat seniorum presentiam,  quatenus si in corpore diutius uiuere non liceret, defuncti  cadauer ad urbem secum transueherent. Nam in quodam ecclesie patrimonio procul ab urbe distante, quod Ealditune [al. Ealdintune.] uocatur, idem Pater uenerabilis egrotabat. ueniunt itaque illi ad locum; inueniunt omnia lacrymis repleta, plorant cum plorantibus, nolentes hominem morte uidere finiendum, cui similem post hec sciebant non esse inueniendum. At ille, siue suas angustias, siue filiorum suorum miserias non ferens , conuertit faciem suam ad parietem, diuinam quantis posset suspiriis clementiam deprecaturus. Confestim autem sursum raptus, uidebat quasi exercitum uirorum candidatorum,  lucifluas sicut sol facies habentium, albos equos cum phaleris aureis comptos insidentium, et liberales iocos iocunda quadam suauitate ad inuicem exhibentium. Quos ille pretereuntes letabundis oculis intuens, sciscitabatur cuiusnam ista profectio esset. Dictum autem est hanc domni Dunstani esse, illum uero non longe abesse. Exspectabat itaque Lanfrancus explorans singulorum transeuntium uultus, cupiens illum pre ceteris agnoscere, a quo pre ceteris remedia sperabat salutis accipere; et ecce beatissimus Pater Dunstanus uenerabilium seniorum cuneis hinc inde stipatus ueniebat, similem per omnia ceteris habitum gerens, nisi quod ab humeris et sursum, celsior cunctis eminebat. In cuius occursum Lanfrancus humiliter progrediens, iungensque se ad latus  equitantis, illius amplexatus est pedem simul cum ascensorio, cui uidebatur inniti, atque ad se osculandi gratia trahere conatus est. At Dunstanus quasi ad factum expauescens, siue Lanfranco honoris gratiam exhibens, constricto genu utraque manu pedem ad se uidebatur retrahere. In hac beata certaminis lucta Lanfrancus ad id quod fuerat redit, et ita se sanum reperit, ut nullum infirmitatis uestigium in toto corpore remansisset. Agit itaque gratias Deo, cuius dono et Dunstanum uidere, et cupitam salutem illo potuit donante suscipere. uocatis ergo his qui propius accumbebant, narrat ex ordine que uiderat, simul se conualuisse asseuerat. Illis uero existimantibus quod alienata mente loqueretur: Preparetur,  inquit, mihi altare; uidebitis namque illum sacrificium Deo offerentem, quem paulo ante uidebatis uix labia mouentem. Deinde accitis qui nuper aduenerant senioribus. Hic dies, ait, erit uobis boni nuntii dies. Dominum et Patrem nostrum Dunstanum hic fuisse, et me ab omni corporis molestia sanasse scitote. Regredimini ergo ad ecclesiam, portas eius super uos obserate, ad memoriam sancti accedite, genua flectite, ac pro reddita mihi sanitate uberes gratias referte. Nolo etenim per me ipsum modo uenire, ne existiment me homines aliquid esse, quasi qui potuerim Dei sanctos uidere. Faciunt illi imperata, magnumque fratribus de morte Patris suspectis gaudium prestant.



Et in morbo capellani.


19. Quidam capellanus presbyter archiepiscopi adeo graui febrium uexatione per octonos menses cruciatus fuerat, ut consumptis carnibus uix infirmis ossibus pellis hereret. Hic eo momento quo archiepiscopus saluus effectus est, optatam a Deo salutem, et ipse consecutus est, et mane ad archiepiscopum letabundus ingrediens , requirebat modum recepte sanitatis, et audiebat. Rogatus etiam ipse, ut quemadmodum sese haberet ediceret. Plane, inquit, optime ualeo, quoniam is qui te in mortis periculo miserando respexit, mihi quoque ob gratiam tui in hac nocte salutem conferre dignatus est. Iacebam namque in  stratu meo, quod ligneus solummodo a stratu tuo paries dirimit, uidebamque in uisione beatum Dunstanum solemnes in ecclesia Saluatoris missas agentem, meque illi in ministerio subdiaconatus seruientem. Cumque perlecta a me fuisset epistola, ad pedes illius ex more deosculandos accessi, benedictionem petii, et ita cum eius benedictione recedens conualui. Audiens hec uenerabilis Pater Lanfrancus, erumpens in gaudium sic ait: Non potuit quidquam infirmitatis in loco remanere, quem sanctus Dei uisitatationis sue gratia dignatus est illustrare.



Catenato nodi soluti. Factum contrarium.

20. Ea quoque tempestate due quedam res apud nos contigerunt, quas non magis beato Dunstano, quam ceteris ibidem quiescentibus sanctis ascribendas  putauimus. Ex precepto siquidem Baiocensis episcopi quidam uir in uincula coniectus fuerat, propterea quod ceruum in silua illius a canibus inscitatum, seseque in occursum eius precipitem dantem, emissa sagitta occidisset. Habitus ergo in uinculis in ciuitate Cantuaria, diebus ac noctibus ecclesiam frequentare, lacrymas pro peccatis effundere suis, magnumque populi affectum ex sonitu stridentium catenarum circa se excitare. Cumque hoc per duos annos indesinenter fecisset, quadam die, cum ante altare Dominice crucis prostratus iaceret, uidentibus cunctis qui circumstabant catene dirupte sunt, boie in quatuor partes comminute, claui in minutas partes confracti. Ipse uero quid de eo diuinitus  agebatur penitus ignorabat. Surgente autem illo ab oratione, ceciderunt uincula de pedibus suis; que tollens in manibus suis, per medium fratrum omnipotentem Christum pro miraculo laudantium perrexit, eaque super altare Christi posuit, offerens Deo pro munere quod sibi fuerat pro onere. Post paucos dies, dum rem istam Lanfrancus archiepiscopus cuidam prepotenti uiro narrasset, ille uicaria relatione, Et ego, inquit, tale aliquid uestre excellentie narrare ualeo, quod non minoris admirationis apud te fore existimo. Tertius namque dies est hodie, ex quo sedecim naues piratarum ualidissimo uento acte, ad ripam maris sunt iactate: homines autem qui intus fuerant, partim maris fluctibus sunt immersi, partim a regiis exactoribus comprehensi,  cum principe suo nomine Baraba compedibus astricti sunt; qui idcirco Barabam se appellari uoluit, quoniam nimie semper crudelitatis fuisset, multamque hominum turbam manu sua occidisset. Euadens autem de compedibus uiam que ducit Cantuariam arripuit, sciens se neque uita, neque membris cariturum, si ecclesiam Christi contingere posset asylum. Sed cum iam prope ciuitatem fuisset, mox ut pinnam Ecclesie, et Cherubin aureum uidit, quasi celestis Cherubin uirtute repulsus ultra progredi non potuit. Nititur itaque totis uiribus contra uacuum erem, et semper eum quasi murum ferreum sentiebat. Hesit uero stupens, et iterum resumptis uiribus prioris lucte certamen assumpsit; sed ea qua ante uirtute repulsus, maiore quam ante  spatio resiliit. Tentabat si unde uenerat regredi posset: currere poterat quantum uolebat. Si uero quo disponebat, progredi uellet, mox ut ecclesiam uidebat, pedem mouere non poterat. Desperans ergo de salute sua et de misericordia Dei. Manifestum est, inquit, cum damnatis me sortem habere cui ecclesiam Christi non licet uidere. Quid ergo prodest crudelem Christum inuocare, a quo non sit misericordiam impetrare? Ut fortuna uolet, eat; ego deinceps fugam non inibo, sed unde ueni moriturus redibo. Hec dicens, precipiti cursu redit, que sibi contigerant multis millibus hominum narrauit. Post hec condignas factis penas soluit. His acceptis Laufrancus uocato me precepit ista in populo predicari, adiungens ideo hunc ab ecclesia terribiliter  repulsum, quod ficto corde ad eam accesserit; illum uero alium ea re in ecclesia mirabiliter liberatum, quod ad eamdem quotidie deuoto animo tetenderit.



Monachus recedere uolens impeditur.

21. Sed et illud perpetua dignum est memoria  , quod circa Edwardum urbis Lundonie archidiaconum eius clementia mirabili modo operata est. Qui cum esset in seculo deliciis pollens, conspiciens omnia seculi bona esse angusta, contulit se ad unum incommutabile commune sufficiens bonum Deum, suscepta sancte religionis ueste in ecclesia Cantuariensi, sub regimine prefati gloriosi uiri Lanfranci archiepiscopi; ubi per aliquot annos honeste conuersatus, magnam apud omnes cohabitantes gratiam obtinuit. Sed post hec malignus spiritus eius conuersioni  simul et conuersationi inuidens, occultis quibusdam et importunis suggestionibus animo illius tedium religionis ingerebat, cupiens illum ad hanc mentis insaniam perducere, ut ad seculum, unde uenerat, repetito uomitu sordium rediret. Immittebat namque diabolus in cor eius seculi uoluptates, amplexus feminarum, amplas domos, amicorum societates; nec permittebat illum cogitare, quam dulcis est Dominus gustantibus eum, quam magna domus Dei, et ingens locus habitationis eius, quam beata societas angelorum Deum in seculum seculorum laudantium.  uictus tandem importunitate tentatoris, exitum de ecclesia moliebatur, et paratis omnibus que ad hoc sacrilegium explendum idonea uidebantur, ingreditur ecclesiam  , a sancto Dunstano licentiam exeundi et ad seculum reuertendi petiturus, sciens procul dubio quod nichil ei prospere procederet, si illo offenso discedere non timeret. Et surgens ab oratione ut ostium ecclesie egrederetur, reperit in ostio Dunstanum cum uirga stantem, non talem tunc qualem illum uiderat Lanfrancus, sed terribilem uultu, oculis minacem, et mordacibus labiis hec infrementem: Regredere miser, regredere, omnipotenti Domino te prosterne, conceptumque diaboli uenenum de corde tuo euome. Cumque ille pauens ac tremens hereret, Dunstanus eleuata  contra illum uirga, ait: Non exibis, sed hic morieris. Hoc dicto qui loquebatur disparuit, et cui loquebatur grauiter egrotauit. Mox itaque lectulo receptus, duobus mensibus in magnis angustiis uixit, et post hec uitam consummauit. Sed cum ad hoc uentum fuisset ut animam reddere deberet, accersitis his quos primos in amore fraternitatis habuerat, uniuersa per ordinem que uel male disposuerat, uel bono suo uiderat, in magna cordis contritione narrabat. Hec eadem alius quidam frater bone indolis adolescens, nomine Adrianus, coram omnibus confessus est, dicens se et conscium consilii et consentaneum operi.



Dunstanus inuocanti propitius.

22. Ante hos dies cum in insula Tanatos essem,  gradiebar iuxta littus maris cum milite, qui me pro defensione sui inuitauerat, considerans ea que ibi sunt mirabilia Dei, et materiem boni sermonis exinde eliciens. Inde sermo ad Patrem Dunstanum protractus est, quoniam maximum semper lucrum reputo quoties loquendi de illo occasionem reperio. Tum miles idem memorato hoc nomine totus expalluit, ac ueluti dolorem ex intimo suspirans, ue, ait, mihi ingrato, qui tantorum beneficiorum huc usque immemor existo! Tum ego: Et quid, inquam, hi tam molesti anhelitus. Nosti, ait, quantum mihi infestus abbas sancti Augustini, dum aduiueret exstiterit, dum diripere cuperet que ad me hereditate uenissent. Noui, inquam. Num et illud nosti quod non modo nichil eius immoderatio obfuit, uerum  etiam ad maioris mihi glorie cumulum excreuit? Nec hoc, inquam, latet; sed quorsum ista commemores, ignoro. Scies, inquit, nocte siquidem, que diem statuti inter me et illum placiti precedebat, memorans cum essem in domo mea que prope est, quod frequenter Patrem Dunstanum tuis rationibus extollere consueueris, nunc, aio, experiri habeo, si ut accepi, ita ille laudabilis existat. Flexus ergo in oratione, Deus, inquio, Patris Dunstani, faue hodie nostre parti. Inde corpusculum requiei dedens, uideo in somnis urbem Cantuariam, basilicam Saluatoris,  memoriam Patris; cui quasi incumbens, aspicio uirum iuxta stantem, decorum forma, ueste speciosum, lampadem lucis manu tenentem; ad cuius imaginem perterrefactus, Quisnam, inquam, es tu, hominum pulcherrime? Idem, inquit, ille cuius tu paulo ante auxilium precabare. Pape, inquam, quam citus es ad miserandos miseros! Nosti quid Dominus minatur? Nihil, ait, eius minas pertimescas, nec magni eas omnino pendas. Ita miles ille orauit, post hoc uersus ad me ait: Iam cetera tu nosti, quemadmodum ego et tu conuenerimus, contenderimus, conuicerimus. Signum, inquam, grande in illa die dedit sanctus, propterea quod dum illi plures, et elimato acumine fuerint, a paucis et minus acutis uicti abierint. Tum ego respiciens ad eos  qui presentes erant ostendi uerbis, quod nunc prodo litteris.



Auctor de se narrat uisum.

23. Nunc ad ea que meam proprie attingunt personam, ut minus fortasse sapiens, transibo, et sic ori silentium ponam, manibus quoque otium indicam. Quodam tempore quidam homines graui me odio infestabant, nec prius ab infestando quiescere uolebant, quam magnis iniuriis affectum grauioribus minarentur afficiendum. Eorum uero qui agende cause nostre iudices dati fuerunt ita animus siue gratia, siue importunitate aduersariorum a me alienatus est, ut neque oratione inflecti, neque ulla possent ratione moueri. Desperans ergo de subuentione  hominum, solius Dei ac beati istius auxilium duxi querendum esse. Itaque nocturno tempore soporatis omnibus, eius memoriam in magna confidentia adii, et multitudinem miserationum illius gemebundis uocibus, ac lacrymabilibus oculis pulsaui. Demum mente fessus, luctu anxius recessi, secretum petii, dolorem cordis requie corporis, ut interdum fit, lenire desiderans. Necdum satis ad pausandum composueram corpus dum animo cuncta excedens, uiderer mihi in atrio templi domum uidere, cuius magnitudo mirabilis, pulchritudo inestimabilis, ad quam nemo nisi per quamdam aquarum colluuionem poterat transire. uerum ista transeuntibus lex erat, ut quanto magis ad introitum domus appropinquarent, tanto minus easdem sentirent aquas.  Transibam ego cum transeuntibus, ac rarescentibus aquis ad ulteriora aluei littora perueniebam; moxque domum ingrediens, uidebam totam illam maiori quam solari claritate fulgentem, cetum quasi sanctorum ineffabili quadam suauitate letantium circumsedentem; et quamdam decoris subtilitatem, que modo crystalli peruideri posset oculis intuentium pretendentem. Considerabam diligentius, uolens deprehendere, unde etiam immense lucis claritas coruscaret, et uidebatur mihi quod non aliunde quam de corporibus sanctorum idem splendor exiret. Interroganti autem mihi que hec essent, edoctum est hunc esse clerum magni Dunstani, illum uero paulo ante  adfuisse, diuina sacramenta celebrasse, et necdum communionis antiphona decantata recessisse, atque ut illum expectaret qui ad requiem illius decumbebat precepisse. Cogitabam itaque ne forte ego ille essem. Cumque hoc in animo uoluerem, consurgentes uiri illi apprehensum me statuerunt in medio sui, alterutris uocibus sese cohortantes: Eia, fratres, missas terminemus, quoniam is adest, cuius gratia ista dilatio facta est. Ceperunt itaque dulcissimis ac modulatissimis uocibus psallere, et me ad organizandum quod psallebant inuitare. Dico autem uobis amicis meis, ne terreamini ab his qui uos persequuntur. Ad quas uoces experrectus confestim, ad sepulcrum sancti cucurri, medium illud utrisque brachiis amplexatus sum, uociferans ac nimia cordis  exsultatione proloquens: Adfuisti, Pater carissime, adfuisti; adfuisti in angustiis laboranti, et gratiam tui humiliter postulanti. uere sanctus Dei es, et quodcunque uis ab illo impetrare potes. Iam securus iudices adibo, nec minas cuiuspiam hodie formidabo. uenientibus ergo iudicibus, quorum interfuit causam terminare, accesserunt ii qui me turbare moliti, accessi et ego calumniam de aduersariis moui. Itaque, Deo adiuuante et Dunstano patrocinante, omnes mihi aduersantes deuici, ut et ipsi propria sua ratione caderent, et ego non solum factam mihi iniuriam non effugerem, uerum etiam in mea defensione simul et exsultatione plurimum exsultarem.



Auctor multa pretermittit.

 24. Satis esse ista existimo, domini et Patres karissimi, uel ad insinuandos temporales sancti uiri labores, uel ad eius sempiternam gloriam catholice Ecclesie fidelibus commendandam; non quo plura non sint, et fortasse his maiora, que ad hec narrari ualeant: sed quod ea solummodo uoluerim narrare, que fidem  non uiderentur excedere. Quis namque statim mihi credulitatem accomodaret, si dicerem aut uestem illum in columna lucis suspendisse, aut extremam cognati parentis egestatem ad summas diuitias nummi dimidio perduxisse? Cuius animum horror non percelleret, si audiret monachum Ierosolymam  properantem, ab exercitu imperatoris Constantinopolim circumuentum, ad solam sancti illius inuocationem  ab eorum molestissima irruptione liberatum? Quem, inquam, stupor non apprehenderet considerantem, uel furem a sancto perterrefactum res a requie illius exportatas in atrio templi illibatas reliquisse; uel ciuem Cantuarie contra oppositam sancti auctoritatem substantiam ecclesie Christi subripientem, post paucos dies penam sue temeritatis soluisse? uidetis quibus abstineo, propterea quod estimationem audientium supergredi nolo; que tamen si commemorarem, incredibilis esse non deberem, propterea quod nichil est difficultatis, ubi Dominus Christus auctor est operis. Deinde more cantorum  in conuiuiis agentium fecimus, qui dum pulcherrimum est, medium carmen recidere assolent, quo et tedium audientibus tollatur, rursumque audiendi oblectatio maior excitetur. Ad postremum uero dicendi preceptis uel in fine huius orationis parere uoluimus, qui commotis animis auditorum finem ponunt officiis oratorum. Nam lacryma, ut Tullus ait, nil citius arescit. Quod si ego, sicut oportuit, officium peregi, grates obsecro omnipotenti Deo mecum exsoluite, cuius ut peragi posset actum est miseratione, sin uero minus apposite dixi, non ideo minus is de quo dixi debet appretiari, propterea quod nichil est indignius, quam propter uitium scribentis uirtutem minuere bene promerentis. Potius in illo Deum magnificemus,  nomenque illius certatim inuicem exaltemus, agentes ei gratias, qui illum ante mundi constitutionem in eterna sua sapientia elegit, et Anglorum tempora per ostensionem corporalis presentie illius  beatificare uoluit. ueneremur quoque illum in Deo, eiusque merita summis honoribus attollamus, certi quod ad Dei gloriam pertineat, quidquid in eius ueneratione nostra deuotio informat. Amemus illum ex omnibus cordium nostrorum medullis, ac per illum quidquid a Deo fideliter petierimus, nos recepturos speremus: propterea quod nichil nobis Dei clementia poterit denegare, si quem ille diligit, nos studuerimus et animo diligere, et obsequio uenerari. Gloriam omnipotenti Deo Patri, qui illum fecit; gloria unigenito Dei Filio qui illum redemit; gloria Spiritui sancto qui illum sua gratia illuminauit; uni soli uiuo et uero Deo laus et gratiarum actio per infinita secula seculorum, amen.

 Quem genus insignit, uirtus attollere certat,
   Huic dare nostra cohors munera laudis habet.
Dunstanus Pater eximius uenerandus in orbe.
   Post hiemem, ueris tempora leta subit.





S. DUNSTANI EPISTOLA AD WULFSINUM SCHIREBURNENSEM EPISCOPUM.


 D. Dei [gratia] archiepiscopus fideli amico WULFSINO episcopo eterne sospitatis et pacis in Domino Dei salutem.

Gratias agamus Deo, qui nos indignos et ultimos seruorum suorum preordinauit ad regimen sue sancte Ecclesie in tam periculosis et laboriosissimis temporibus. Et nunc in commune deprecemur omnipotentis Dei clementiam ut ille nos adiuuet in omni opere bono. Et tu, carissime frater, uiriliter fac, et fortiter opus Domini quod habes in manibus, perfice ad mercedem anime nostre et ad salutem multarum animarum. Non cesset lingua tua in predicando, non pes tuus circumeundo gregem tibi commissum; non manus tua a laborando, ut eleemosyne fiant per te, ut sancte Dei ubique exaltetur  Ecclesia. Esto forma salutis omnium, in te sit exemplum conuersationis sanctissime, in te sit solatium miserorum, in te confortatio dubitantium, in te discipline rigor, in te ueritatis fiducia, in te totius bonitatis spes. Non te seculi pompa exaltet, non ciborum luxus eneruet, non uestimentorum uanitas emolliat, non adulantium lingua decipiat, non detrahentium aduersitas conturbet, non tristia frangant, non leta eleuent. Non sis arundo uento agitata, non flos aure tempestatis decidens, non paries ruinosa, non domus super arenam posita, sed templum esto Dei uiui super firmam petram constructum, cuius ipse sit Spiritus paraclitus inhabitator.  Mitem te et humilem ad meliores ostende, durum et rigidum ad superbos, omnia omnibus factus, ut omnes lucrari possis; habeas in manibus tuis mel et absinthium, quidquid cui placeat edat ex illis: cui de pia predicatione uesci libeat, accipiat mel; qui dura inuectione indigeat, bibat ex absinthio, ita tamen ut liceat ei mel uenie sperare, si rosea confessio penitentie precedat: omnia uestra honesta cum ordine fiant. Tempus statuatur lectioni, et oratio suas habeat horas, et missarum solemnia proprio tempore conueniant. Qui diem sapit, Domino sapiat. Sit modesta in conuiuiis letitia, sit casta in ieiuniis perceptio: lauetur penitentia facies, ungatur oleo misericordie caput, ut omnia acceptabilia fiant Domino Deo, qui te elegit  sibi sacerdotem. Ducem admone et omnes seculares principes, ut pietatem et misericordiam in iudiciis conseruent, munditiam cordis et corporis semper diligant, quia beati mundo corde, quoniam ipsi Deum uidebunt. Ecclesiam Christi defendant, ut eorum adiutor ac defensor fiat Dominus Ecclesie. uiduis et pupillis misericordes, ut illorum misereatur Deus; et in omnes homines mites et benigni, populum Dei congregantes et non dispergentes, pacem inter se habentes, quia beati pacifici, quoniam filii Dei uocabuntur. Et tu, carissime frater, ante oculos cordis semper habeto timorem Dei et amorem, et liber Pastoralis beati Gregorii  Patris ubi Dei rectorum subiectorumque uita diligentius discernitur, sepius ante te legatur, et nostri memoriam nominis habeto in tuis sanctis orationibus, ut Dei omnipotentis misericordia nos defendat, regat atque custodiat, sicut uos uelle credo, ut in dilectione Dei et uoluntate cursum agamus uite  nostre. Et superfluum non estimes, nec arrogantie, ut uos admonerem; sed intimo caritatis affectu suscipite, quia urbs firma frater qui a fratre iuuatur. Te Deus omnipotens saluum conseruet in euum.





SANCTI DUNSTANI REGULARIS CONCORDIA ANGLICAE NATIONIS MONACHORUM SANCTIMONIALIUMQUE.
(Apud Reinerum, Apostolat. ord. S. Bened. in Angl., p. 77.
*



PROeMIUM.


Gloriosus etenim Edgar, Christi opitulante gratia, Anglorum ceterarumque gentium intra ambitum Britannie insule degentium rex egregius, ab ineunte sue pueritie etate, licet, uti ipsa solet etas, diuersis uteretur moribus, attamen respectu diuino attractus, abbate quodam assiduo monente, ac regiam catholice fidei uiam demonstrante, cepit magnopere Deum timere, diligere ac uenerari. Radiante paulatim fidei scintilla, ne otiositatis torpore explosa detesceret, quibus sanctorum operum meritis in feruidum perfectionis ardorem accendi ualeret, studiose percunctari sollicitus cepit. Comperto etenim quod sacra cenobia diuersis sui regiminis locis directa, ac pene Domini nostri Iesu Christi seruitio  destituta negligenter tabescerent, Domini compunctus gratia cum magna animi alacritate festinando, ubicunque locorum decentissime decorauit; eiectisque negligentium clericorum spurcitiis, non solum monachos, uerum sanctimoniales etiam, Patribus Matribusque constitutis ad Dei famulatum ubique per tantam sui regni amplitudinem deuotissime constituit, bonisque omnibus locupletans gratulabundus ditauit. Regali itaque functus officio ueluti pastorum pastor sollicitus, a rabidis perfidorum retibus, uti hiantibus luporum faucibus oues, quas Domini largiente gratia studiosus collegerat, muniendo eripuit, coniugique sue Alphride sanctimonialum mandras, ut impauidi more custodis defenderet cautissime precepit, ut uidelicet mas maribus  femina feminis, sine ullo suspicionis scrupulo subueniret.

Regulari itaque sancti Benedicti norma honestissime suscepta, tam abbates quam plurimi, quam abbatisse cum sibi subiectis fratrum sororumque collegiis sanctorum sequi uestigia una fide, non tamen uno consuetudinis usu, certatim cum magna studuerunt hilaritate. Tali igitur ac tanto studio prefatus rex magnopere delectatus, arcana queque diligenti cura examinans synodale concilium Wintonie fieri decreuit, illucque uerba exhortatoria ac  pacifica pitacio luculentissime exarata humillimus destinauit, cunctosque Christi compunctus gratia monuit, ut concordes equali consuetudinis usu, sanctos probatosque imitando Patres regularia precepta tenaci mentis anchora seruantes, nullo modo dissentiendo discordarent; ne impar, ac uarius unius regule, ac unius patrie usus probrose uituperium sancte conuersationi irrogaret. Huius precellentissimi regis sagaci monitu spiritaliter compuncti, non tantum episcopi, uerum etiam abbates ac abbatisse, quod talem ac tantum habere meruerunt doctorem, erectis ad ethera palmis immensas Celsithrono grates, uoti compotes referre non distulerunt.

Nam illico eius imperiis toto mentis conamine alacriter  obtemperantes, sanctique patroni nostri Gregorii documenta, quibus beatum Augustinum monere studuit, ut non solum Romane, uerum etiam Galliarum, honestos Ecclesiarum usus rudi Anglorum Ecclesie decorando constitueret recolentes: accitis Florensis beati Benedicti necnon precipui cenobii, quod celebri Ghent  nuncupatur uocabulo monachis, queque ex dignis eorum moribus honesta colligentes, uti apes fauum nectaris e diuersis pratorum floribus in uno alueario, ita has morum consuetudines ad uite honestatem, et regularis obseruantie dulcedinem, ut ab his, qui uiam regione mandatorum Domini absque iactantie uitio lactei adhuc humiliter incedunt, depulso nausee tedio sine querela legitime haustu degustari libentissimo,  ac auide amabili possent impleri deuotione, temperata cum magna atque subtili rationis discretione, Christi mundi Saluatoris opitulante gratia, hoc exiguo apposuerunt carticello [codicello].

Ne igitur singuli si suam, quod absit, adinuentionem suapte presumptuosi eligerent excellentissimum sancte obedientie fructum alicuius arrogantie fastu inopinate seducti miserabiliter amitterent, ac Sarabaite uel fere potius quam monachi aut homines uiderentur: legitimum uotum Domino nostro Iesu Christo unanimes uouerunt, pactoque spirituali  confirmauerunt, se uita comite iugo regule deditos, has adnotatas merum consuetudines communi palam custodire conuersatione. Ceterum unusquisque secretis Oratorii locis, in quantum sancti Spiritus gratia clementer instigauerit peculiaribus teste Deo cum bonorum operum uigilantia consulte utatur orationibus. Hoc enim Dunstanus egregius huius patrie archiepiscopus presago affatus spiritu ad corroborandum prefati synodalis conuentus conciliabulum prouide ac sapienter addidit: ut uidelicet nullus monachorum, uel alicuius altioris gradus uir, uel inferioris secreta sanctimonialium audax ingredi lustrando presumeret: et hi, qui spiritualis imperii prioratum, ad discipline utilitatem non ad secularis tyrannidem potentatus, super eas exercent,  ita suum, ut beatus hortatur Isidorus, secretorum temperate preuideant accessum, ut earum regulari obseruantie minime contradicant.

Id solummodo catholicis regulari iugo deditis attendendum censuimus, ne ea que usu Patrum, pro rege, ac benefactoribus, quorum beneficiis Christo largiente pascimur, intercessionis oramina consuete canimus, nimia uelocitate psallendo, Deum potius ad iracundiam inconsiderate, quod absit, prouocent, quam prouide ad peccaminum ueniam inuitent. Ita igitur hortante Patre nostro Benedictino, omnia distincte psallendo modificentur, ut mens nostra concordet uoci nostre et impleatur illud apostolicum: Psallam spiritu, psallam et mente. Si autem pro qualibet necessitate, quid extra communem  regularis consuetudinis usum addendum fuerit: tandiu agatur, quoad usque negotium, pro quo agitur, Christi opitulante gratia melioretur, et ut contempto arrogantie fastu gratissimus obedientie acquiratur fructus, et gradus ille regularis, ni quo precipitur, ut nichil agat monachus, nisi quod communis monasterii regula, uel maiorum cohortantur exempla, diligentissime custodiatur: nequaquam ulterius presumptuose usu teneatur temerario, nisi concilio synodali electum, traditumque cum discretione uirtutum omnium matre ab uniuersis fuerit catholicis.

Prefato equidem synodali conciliabulo hoc attendendum magnopere cuncti decreuerunt, ut abbatum, abbatissarum electio cum regis consensu, et consilio  sancte regule ageretur documento, episcoporum quoque electio, uti abbatum, ubicunque in sede episcopali monachi regulares conuersantur, si Domini largiente gratia tanti profectus inibi monachus reperiri potuerit eodem modo agatur, nec alio quolibet modo dum eiusdem sunt conuersationis, a quoquam presumatur. Si autem imperitia impediente, uel peccatis promerentibus, talis, qui tanti gradus honore dignus sit, in eodem congregatione reperiri non potuerit, ex alio noto monachorum monasterio concordi regis, et fratrum, quibus dedicari debet, consilio eligatur. Qui ordinatus uidelicet episcopus in omnibus eumdem morem regularem cum monachis suis, quem abbas tenet regularis, diligenti  cura, et magnopere excellenti iugiter sine intermissione custodiat, nec episcopatus occasione regule precepta tumidus, uel obliuiosus temere intermittat, sed quantum excellit honore, tantum et opere secularium uero prioratum, ne ad magni ruinam detrimenti, uti olim acciderat, miserabiliter deueniret, magna animaduersione, atque anathemate suscipi cenobiis sacris sapienter prohibentes, regis tantummodo, et regine dominium ad sacri loci munimen, et ad ecclesiastice possessionis augmentum uoto semper efflagitante optabili prudentissime iusserunt.

Ad regis uero obsequium, et regine, Patres monasteriorum Matresque, quoties expedierit ad sacri cenobii, cui presunt, utilitatem cum Dei timore, et  regule obseruantia humiliter accedant: Potentibus uero non causa conuiuandi, sed pro monasterii utilitate atque etiam defensione quoties expedierit obuiandi, intra infraue monasterium licentiam habeant.

Equitando autem, uel pedites iter agendo non otiosis fabulis uacent, sed uel psalmodiis inseruiant, uel de re necessaria opportuno tempore loquantur. Hoc considerantes ut horas regulares non equitando, sed de equis desiliendo genuflectentes, nisi dies festiua fuerit, conuenienter ut potuerint cum diuina compunctione compleant. Itinerantes uero non iuuenculos, sed adultos, quorum admonitione meliorentur, secum in comitatu ducant; domi uero degentes, non solum fratres, sed etiam abbates, adolescentes,  uel puerulos non brachiis amplexando, uel labris leniter deosculando, sed caritatiuo animi affectu sine uerbis adulatoriis reuerenter cum magna cautela diligant. Nec obsequium priuatum quempiam illorum, nec saltem, sub spiritualis rei obtentu solum deducere presumant; sed uti regula precipit, sub sui custodis uigilantia iugiter maneat, nec ipse custos cum singulo aliquo puerulo sine tertio, qui testis assistat, migrandi licentiam habeat, sed pro more solito cum tota schola, si res rationabilis ita exegerit, quo necesse est, sub silentio, uel psalmodiis inseruiendo cum benedictione eat.

uillarum autem circuitus, nisi necessitatis causa magna compulerit, et necessarie rationis discretio hoc dictauerit, uagando nequaquam frequentent,  Secularium uero conuiuia nisi forte itineris hospitalitas inopinate superuenerit, nullo modo ausu temerario nec prelati, nec subiecti adire presumant. Licitum cum pondere, mensura, et numero, uestitum, ieiunium, abstinentiam, uigiliam taciturnitatem, obedientie bonum, et cetera queque que patroni nostri Benedicti traditione uoluntarie suscepimus Domini nostri Iesu Christi annuente, gratia totis uiribus custodientes, de consuetis sancte regule moribus tam a predicto Patre Benedicto, quam a sanctis sequacibus, et imitatoribus suis, palam cum magna examinis discussione iugi custoditis usu, predicti regis monitu freti, ac. Patrum imperiis confisi, sollicite, uti polliciti sumus, in  quantum uires suppetent, et Spiritus sancti gratia instruxerit ad caritatem fraterne unitatis custodiam scribendo dilucidemus, ut ab ipso eterne uite remunerationem, cuncta concorditer, et gratulabunde conseruantes, recipiamus, qui facit unanimes, id est, unius moris habitare in domo, ubi est rex Christus Dominus uirginis filius, qui cum Patre, et Spiritu sancto uiuit, et regnat Deus in secula seculorum. Amen.



INCIPIUNT CAPITULA.

    1. Qualiter diurnis, siue nocturnis horis regularis mos a monachis per anni circulum obseruari conueniat.
    2. Qualiter ordo hymnorum tempore hiemali custodiatur, et cetera que regulariter agenda sunt, qualiter agantur.
     3. Qualiter uigilia natalis Domini, et ab eadem solemnitate usque in Septuagesimam agi conueniat.
    4. Qui regularis ordo a Septuagesima, tota Quadragesima custodiatur.
    5. Qualiter diurna, siue nocturna laus paschali festiuitate agatur.
    6. Qualiter Sabbato octauarum Pasche, totoque estatis tempore agatur.
    7. Qualiter frater qui Circa uocatur suum officium impleat.
    8. Qualiter diurnale, siue nocturnale officium hebdomada Pentecostes agatur.
    9. Qualiter quatuor temporibus agatur.
    10. Qualiter mandatum quotidianis diebus a fratribus exhibeatur pauperibus, et quo ordine abbas erga peregrinos agat.
    11. Quo ordine Sabbato fratres munditias exerceant queque officia ob anime salutem persoluant.
     12. Quomodo circa egrotum fratrem agatur, qualiterque defunctum humo conueniat reddi.





[REGULARIS CONCORDIA.]



Incipit Ordo, qualiter diurnis, siue nocturis horis regularis mos, a monachis per anni circulum obseruari conueniat.

A Kalendis enim Octobris, religiosorum morum Domini opitulante gratia, exordium sumendo; omnia que usu regulari, et sanctorum Patrum imitatione, spiritualia siue corporalia, humili ac necessario agenda sunt officio, cum benedictione inchentur.

Hic igitur maximi muniminis mos pernecessarius, tam in modicis rebus, quam magnis, legitime a cunctis, iugo regule deditis, iugi teneatur custodia, etiamsi singuli quippiam inchoauerint minime intermittatur:  nichil procul dubio firmum ualidumue permanebit quod cuncti creantis, ac iusto moderamine gubernantis, Christi benedictione carebit, ideoque omni tempore nocturnis horis, cum ad opus diuinum de lectulo surrexerit frater, primum sibi signum crucis imprimat per sancte Trinitatis inuocationem. Deinde dicat uersum: Domine, labia mea aperies; dehinc psalmum: Deus, in adiutorium meum intende, totum cum gloria. Tunc prouideat sibi corpoream nature necessitatem, si ipsa hora indiguerit, et sic ad oratorium festinando psallat psalmum: Ad te, Domine, leuaui animam meam, cum summa reueuentia, et cautela intrans, ut alios orantes non impediat, ac tunc, flexis genibus in loco congruo, et consueto, in Domini conspectu effundat preces, magis  corde quam ore, ita ut illius uox per magnam animi compunctionem, et peccaminum suorum recordationem aures misericordis Domini, efficaciter penetret, ac scelerum omnium, Christi annuente gratia, ueniam obtineat.

In prima itaque oratione, decantet tres primos penitentie psalmos, cum oratione Dominica, uti in sequentibus, pro seipso primum intercedendo; post hos orationem istam: »Gratias tibi ago omnipotens Pater, qui me dignatus es in hac nocte custodire: deprecor clementiam tuam, misericors Domine, ut concedat mihi diem uenturum, sic in tuo sancto seruitio peragere, cum humilitate, et discretione tibi complaceat seruitus nostra. Per Dominum,« etc.

Inde ueniat ad secundam orationem, ubi sequentes  duos dicat psalmos pro rege et regina, atque familiaribus, cum oratione: »Deus qui caritatis dona per gratiam sancti Spiritus, tuorum cordibus fidelium, infudisti; da famulis tuis, et famulabus tuis, pro quibus tuam deprecamur clementiam, salutem mentis, et corporis, ut te tota uirtute diligant, et que tibi placita sunt, tota dilectione perficiant. Per Dominum nostrum,« etc.

Inde ad tertiam orationem ueniens, duos posteriores psalmos pro fidelibus defunctis decantet, cum oratione: »Inueniant, quesumus, Domine, anime famulorum famularumque tuarum lucis eterne consortium, qui in hac luce positi tuum consecuti sunt sacramentum. Per Dominum,« etc. Et donec quidem pueri intreant ecclesiam, unum continuatim  pulsetur tintinnabulum, ipsi quoque pueri ingressi, ut Trinitatis reuerentia ab omnibus legitime teneatur, trina utantur oratione.

Finitis uero trinis orationibus a pueris, sonetur secundum signum, residentibus cunctis sedibus suis ordinatim, atque canentibus quindecim psalmos graduum, singillatim, trina partitione, uti superiores septem flectentes genua post quinque psalmos facto signo a priore. Iterum autem pulsatis reliquis signis, atque finitis eisdem psalmis incipiant Nocturnam. Peractis nocturnis, dicant duos psalmos: Domine, ne in furore tuo; et: Exaudiat te, Deus, unum uidelicet pro rege specialiter, alterum uero pro rege et regina, ac familiaribus cum his collectis: »Quesumus omnipotens Deus, ut famulus tuus rex noster, N., qui tua miseratione suscepit  regni gubernacula, uirtutum etiam omnium percipiat incrementa, quibus decenter ornatus, et uitiorum monstra deuitare et hostem superare, quia uia, ueritas et uita es, gratiosus ualeat peruenire, per Dominum nostrum,« etc.

»Rege quesumus, Domine, famulam tuam, N. et gratie tue in ea dona multiplica, ut ab omnibus libera offensis, et temporalibus non destituatur auxiliis, et sempiternis gaudeat institutis, per Dominum nostrum,« etc.

Pro rege et regina, ac benefactoribus Deus qui caritatis, etc., ut antea; et sic, finitis omnibus regularibus horis; semper agatur. Post hos psalmos, paruissimum, uti regula precipit, et tota estate  conuenit, fiat interuallum. Egressa schola cum magistro ad necessitudinis usum, ceteri, nisi qui indigent, in ecclesia, orationibus dediti resideant.

Post hoc, sequantur diei laudes. Post Miserere mei, Deus, etc., addant duos psalmos pro rege reginaque et familiaribus, Beati quorum, etc., Inclina, Domine, etc. Quibus finitis, cantent antiphonam de cruce, inde antiphonam de sancta Maria et de sancto cuius ueneratio in presenti colitur ecclesia, ausi minus fuerit, de ipsius loci consecratione. Post quos, eumdem est ad matutinales laudes de omnibus sanctis; decantando antiphonam, ad uenerationem sancti, qui porticus ad quam itur, dedicata est.

Post quos laudes pro defunctis. Quod si luce diei, ut oportet, finitum fuerit officium, incipiant Primam,  absque tintinnabuli signo; sin autem, exspectent lucem, et pulsato signo congregentur ad Primam. Deinde finita Prima, duos psalmos, Domine, ne in furore tuo, etc., et Miserere mei, Deus, etc., canant, primum pro carnis tentatione, cum precibus, Proba nos, Domine, et non inueniat nos pes superbie, etc., et collecta Ure igne. Sequentem uero, pro defunctis fratribus, cum collecta, Inueniant, quesumus, Domine, etc.; et prece Anime fratrum nostrorum, etc. Et sic more solito, penitentie psalmos percurrant deuote interposito psalmo, Inclina, Domine, etc. His uero finitis subsequatur litania, quam uniuersi more solito, prostrati humiliter, nullo excepto, signo pulsato compleant. Qua expleta, post orationem Dominicam intercanitur psalmus, In te, Domine, speraui,  etc. Consequentibus precibus et orationibus. Quibus finitis uocent fratres lectioni, usque ad horam secundam, secundum regule preceptum. Tunc facto signo, eant, et se diurnalibus induant calceamentis, nullus enim hoc debet presumere, antequam illud audiatur signum, exceptis ministris, neque tunc, ab aliquo intermittatur sine licentia, ne pre sumptione temeraria obedientie meritum lugubriter obnubilent; dehinc psalmodiis dediti, facies suas, uti mos est, lauet schola uniuersa cum magistro et abbate. Seniores uero, prout Deus unicuique in corda eorum diuino immiserit instinctu, silenter, ac tota mentis intentione, opus suum in his obsequiis, sicut in omnibus conuenit orationibus,  decorando celebrent, horas canonicas, uel septem penitentie psalmos, uel aliud quidpiam spiritale, ad tentationem diabolicam deuincendam psallendo: sicque toti ueniant ad ecclesiam. Infantibus autem ad ecclesiam intrantibus, edituus primum sonet signum: peractis tribus a pueris orationibus, uti prius a senioribus gestum fuerat dispositi singuli in locis suis, campana pulsata, incipiant horam Tertiam, post cuius terminum dicant pro rege atque regina et benefactoribus suis psalmum: Usquequo, Domine, et Miserere mei, miserere mei, subsequentibus prescriptis collectis: deinde missam matutinalem celebrent, ad quam secunda feria, dexter offerat chorus; sinister ad principalem missam. Tertia rursum feria, sinister offerat ad matutinalem,  dexter ad principalem, sicque alternati, in eo hebdomadam percurrent; eadem uero matutinalis missa, pro rege, uel quacunque imminente necessitate celebretur. Hoc expleto, facto signo a priore, conuenientes ad capitulum ipso precedente, uersa facie ad orientem salutent crucem, et ceteris undique fratribus se uultu inclinato humilient; cuius humiliationis ratio, et in omni conuentu custodienda est: Tunc residentibus cunctis, legatur Martyrologium. Quo dicto surgentes omnes dicant uersum, Pretiosa in conspectu Domini, etc., cum oratione ac uersu: Deus in adiutorium meum intende; qui uersus tertio repetatur ab omnibus, priore incipiente, subiungentes, Gloria, et flectentes genua, si tempus ita dictauerit: dicente uero priore; et ne  nos inducas, surgant omnes erectoque uultu dicant, Respice in seruos, subiungentes, Gloria, humiliato capite. Sequitur oratio. Dirigere et sanctificare: et Adiutorium nostrum in nomine Domini, qui fecit celum et terram. Iterum autem residentibus legatur regula, uel si dies festus fuerit euangelium ipsius diei, de qua lectione a priore prout Dominus dederit, dicatur. Post hoc quicunque se reum alicuius culpe agnoscit, ueniam humiliter postulans, petat indulgentiam. Omnis autem frater, pro quacunque causa increpatus ab abbate, uel a quolibet et priore, antequam uerbum aliquod proferat, ueniam petat. Et dum a priore interrogatus fuerit, que sit causa pro qua ueniam poscit, respondeat atque suam fateatur culpam dicens: mea culpa, Domine; dehinc iussus  erigat se: nam si aliter egerit culpabilis indicabitur. Quicunque enim increpatus, a quolibet priore fuerit pro aliquo reatu, uel si quippiam in officiis excesserit, et non statim ueniam uti regula precipit, postulauerit, maiori subiaceat uindicte. Quanto enim quis se humiliauit, seseque culpabilem reddiderit, tanto misericordius, ac leuius a priore debet iudicari; necesse est enim, ut in omnibus negligentiis nostris, id est, cogitationum, lingue, uel operum, in presenti uita, per ueram confessionem, et humilem penitudinem iudicemur, ne post istius uite decursum, reos nos ante tribunal Christi statuant. Finito hoc spiritualis purgaminis negotio, quinque psalmos qui post  notantur pro defunctis fratribus decantent, sta uero omnia que diximus post Tertiam his temporibus agenda; Dominicis diebus omni tempore ante Tertiam agantur, ita tamen, ut fratrum unusquisque sue conscientie reatum Patri spirituali, uel eius, si absens fuerit, uicario, per humilem reuelet confessionem. Si autem tanta fuerit multitudo, ut ea die omnes ad confessionem uenire nequeant, sequenti die, secunda uidelicet feria, hoc idem impleant. Schola uero nullo modo hoc quanquam puerilis intermittat, sed ut senes, licet nondum tentationibus impugnata, consuete peragat. Qui autem aliis indiguerit diebus, tentatione aliqua animi uel corporis stimulatus, ad confessionis salubre remedium, deuotus, non cominus uenire differat.

 In diebus autem festis, ob taciturnitatis studiique obseruantiam, ita protendatur Prima, ut capitulo facto, matutinalique missa celebrata, que die Dominica, de Trinitate celebranda est nisi alia dies festus fuerit, si dies Dominica fuerit, mox accedant ad consecrationem conspersinis, si alia quelibet solemnitas, mox ad Tertiam; interim enim cum ea missa agitur, sequentis misse ministri se induant, et Tertia peracta, mox signorum motu fidelem aduocantes plebem, missam inchent. Post pacem, fratres, quotidie  regulari studio prorsus intenti, eucaristiam accipere non renuant, attendentes illud quod ait beatus Augustinus; in libro De uerbis Domini: quod uidelicet, in oratione Dominica  non annuum, sed quotidianum deposcimus panem. Et ut ipse inibi testatur, tam facile Christianum posse carere, ne unquam uite pabulum corpus uidelicet, ac sanguinem Christi accipiant, quam non crebrius, quam semel in anno degustet. Sic  uiue, ut quotidie merearis accipere: qui quotidie, non meretur accipere, non meretur post annum accipere. uideant tamen ad cenam inuitati Dominicam, ne crimine aliquo turpiter infecti sine confessione et penitentia presumant accedere, et uite alimenta sibi in damnationem conuertant, ut ait beatus Apostolus, non diiudicantes corpus Domini. Finita missa detur spatium, quo ministri fratres propter communionem sanctam accipiant mistum, ceteris omnibus interim in ecclesia residentibus, et  facto signo, agant orationem deinde Sextam. Post Sextum, eant ad mensam, hoc semper attendendum est sexta feria de cruce, Sabbato de sancta Maria, nisi festiua aliqua dies conuenerit, missa celebretur principalis.

Omnibus namque diebus festiuis, siue quotidianis, missa finita dicatur pro rege psalmum Exaudiat te Domine, et pro regina, Ad te leuaui, etc. Consequentibus precibus, et oratione congrua uidelicet ut post missam, eorum agatur memoria ut in missa, et in omnibus aliis agitur horis. Tota autem die, solemne silentium teneatur in claustro.

Surgentes a capitulo, canant quinque psalmos pro defunctis: uerba mea, Domine, Ne in furore, Dilexi quoniam, Credidi. De profundis. Post quos  pulsetur tabula, et si quid non habuerint ad agendum dicatur tantum a priore, Benedicite, ceteris respondentibus, Dominus. Si uero opus habuerint, pulsata tabula, prior auxilium prius inuocet diuinum, dicens tertio, Deus in adiutorium meum intende, fratribus hoc idem respondentibus, et Gloria, Pater noster, et Adiutorium nostrum. Tunc eum decantatione canonici cursus, et psalterii operentur, quod eis iniungitur usque dum audiant signum ad induendum. Quod cum audierint, disiungant se singuli ab operibus suis, festinantes ad opus Domini, deuenientesque ante oratorium, benedicant Dominum, qui eis adiutorium prestitit, dicentes: Benedictus es, Domine, quoniam adiuuisti me, et consolatus es me,  ter, et Gloria, Pater noster, et Adiutorium, et Propitius sit nobis omnipotens Dominus. Ingredientes autem ecclesiam agant orationem: dehinc eant ad induendum se ministri: induti uero intreant chorum, et pulsatis signis, celebrent Sextam; finita Sexta, canant psalmum, Deus misereatur nostri, et Domine exaudi, pro rege reginaque, et familiaribus, cum prescriptis collectis: sequitur litania, qua finita, cantor ad hoc, more solito, indutus, misse officium inchet; finita missa pulsetur primum signum None, et agatur oratio. Post orationem eant fratres hebdomadarii accipere mistum, sedentibus interim ceteris fratribus, in ecclesia psalmodie deditis, donec iterum dato signo, Nonam agant. Peracta Nona, dicant pro rege reginaque, et familiaribus, psalmos: Qui  regis Isrel, et De profundis; et cum prenotatis collectis: Dehinc, pergant ad mensam. Surgentes mensa, uacent lectioni, aut psalmis, iuxta preceptum regule; aut si aliquid fuerit agendum pulsetur tabula, et cum benedictione, quod agendum est, incipiant.

Temperius agatur uespera, cuius signa dum sonant fratres post orationem in choro, iuniores quidem spiritualis lectionis studio singuli serio occupati, seniores uero, orationibus diuinis intenti, cum Domini gratia nusquam uagantes sedeant: uesperam uero canentes, duos post Miserere mei, Deus, pro rege reginaque, et familiaribus, addant psalmos, id est, Benedixisti, Domine, et, Domine, exaudi. uesperis dictis sicut diximus superius agendum de antiphonis,  post Matutinas, ita agatur post uesperas, et uespere de omnibus sanctis, et mortuorum, et uigilia, usque ad Kalendas Nouembris.

Quibus peractis eant fratres ad exuendos diurnales calceos, induentes nocturnales: si Sabbatum fuerit, singuli pedes suos lauent, sintque uasa huic operi congrua singulis designata; post pedum lauationem, lauent etiam calceos, quibus expedierit: post hec, tintinnabulo a priore percusso, accedant cum gratiarum actione, ad haurienda pocula. Surgentes uero, prior hunc uersum dicat: Adiutorium nostrum, ceteri respondeant: qui fecit celum et terram: Inde pulsata tabula; eant ad mandatum secundum regule edictum, quo peracto facto signo in ecclesiam initietur collatio, rursumque dato tintinnabuli signo  refectorium intreant caritatis gratia, quotiescunque fratribus caritas interim dum collatio legitur, prebetur, lectione finita, omnibusque surgentibus, dicat prior: Sit nomen Domini benedictum, et Benedicamus Domino: Ceteris, ut mos est, respondentibus. Reliquis uero diebus post mutationem calceamentorum, cum signo refectorium petant. Exhinc similiter cum signo collationem adeant, que prout tempus permiserit, utque priori uisum legatur, et sic accedant ad completorium.

Signo namque Completorii pulsato, agatur oratio, qua finita, facto signo a priore inuicem sibi dent confessionis salubre remedium; finito Completorio, et ad ultimum, more solito, Miserere mei, Deus, decantato,  addantur duo psalmi, Deus in adiutorium, et Leuaui; pro rege ac regina et benefactoribus. Finito completorio, ut in ultima hora canonica, uti in exordio sancte Trinitatis ac indiuidue unitatis reuerentia legitime a seruulis exhibeatur catholicis, agant primum pueri tres orationes, post pueros, agant fratres.

In prima oratione, canant psalmos, Usquequo Domine, etc., Iudica me Deus; Kyrie eleison, Pater noster, et preces, Auerte faciem tuam; Cor mundum; Ne proiicias; Redde mihi letitiam; »Gratias tibi ago Domine sancte Pater omnipotens eterne Deus, qui me dignatus es in hac die custodire per tuam sanctam clementiam, concede mihi, hanc noctem mundo corde, et casto corpore, sic peragere qualiter  mane surgens gratum tibi seruitium persoluere possim. Per Dominum nostrum,« etc.

In secunda oratione: Deus misereatur nostri; et Nisi Dominus, Kyrie eleison, Pater noster, easdem preces quas supra, collectam: »Deus cui omne cor patet, et omnis uoluntas loquitur, et quem nullum latet secretum purifica per infusionem sancti Spiritus, cogitationes cordis nostri, ut perfecte te diligere, et digne laudari mereamur. Per Dominum nostrum,« etc.

In tertia oratione, De profundis, Kyrie eleison, Pater noster, easdem preces collect. »Omnipotens mitissime Deus qui sitienti populo, fontem uiuentis aque de petra produxisti, educ de cordis nostri duritia, compunctionis lacrymas, ut peccata nostra  plangere ualeamus, remissionemque, te miserante mereamur accipere. Per Dominum nostrum,« etc.

»Omnipotens mitissime Deus, respice propitius, ad preces nostras, et libera cor nostrum, de malarum tentatione cogitationum, ut Spiritus sancti dignum fieri habitaculum mereamur inueniri, Per Dominum nostrum,« etc.

Quibus peractis, conspergantur a sacerdote hebdomadario, benedicta aqua, et sic pergant ad requiem suam, cum summe tranquillitatis uoce, et reuerentia; si quis uero, post hec, deuotionis sue forte feruore, his diutius incumbere uoluerit, agat quidem hec, sed audito signo editui, quo resides ad egrediendum uocat, nil moretur. Omni etiam nocte, post completorium, aspergatur domus requietionis  eorum recumbentibus eis, propter illusiones diabolicas.



Qualiter ordo hymnorum tempore hiemali custodiatur et cetera que regulariter agenda sunt qualiter agantur.

A Kalendis Nouembris, usque in caput Quadragesime, unus teneatur ordo hymnorum, scilicet, ut in diebus breuioribus breuiores dicantur hymni, et in longioribus productiores etiam hymni psallantur: id est, ut Dominica uespera, O lux beata; ad Completorium, Christe qui lux es; ad nocturnas uero, Primo dierum; et ad matutinas dicatur: Aeterne rerum conditor. Omni uero tempore ad nocturnam, ad matutinam, ad uesperam, exceptis Dominicis et  festiuitatibus sanctorum, feriales more solito teneantur. Preclaris uero et festiuis solemnitatibus, hymni competentes, usu celebrentur consueto. Aduentus autem Domini, Quadragesime, ac Passionis tempore hymni eiusdem cultus legitime decantentur, ita tamen ut non hymni de ieiunio, sed hi qui per totum annum currunt, Dominicis diebus siue noctibus tempore quadragesimali celebrentur.

Ab eisdem Kalendis concedatur fratribus accessus ignis, dum necessitas compulerit, et frigoris nimietas incubuerit. Quod tamen sub silentio fiat, in refectorio uero hoc minime agatur. In huius quoque hiemis tempore, propter nimiam imbrium asperitatem, locus aptus fratribus designetur, cuius . . . . . . . . . refugio, hibernalis argoris, et intemperiei aduersitas, leuigetur;  si autem temperies tranquilla fuerit, claustro uti libuerit cum Christi benedictione utantur, quod si pro necessitate, claustro egredientes domum uti diximus designatam ingressi fuerint, idem ibi mos in omnibus teneatur, qui in claustro solito tenetur: nec quispiam ullo unquam tempore claustrum deserens domum predictam ad commorandum presumptuosus adeat, uel domum derelinquens claustrum sine prioris licentia; secundum uero regule edictum, temperius ad uigiliam surgatur ut nocturnali peracto officio, et psalmis supradictis, ac uigilia pro defunctis cum laudibus suis, atque matutinis de omnibus sanctis expletis, fratribus psalmodie deditis, uel lectioni secundum regule preceptum, si qui indiguerint inseruientibus, interuallum usquequo lucescat,  cum magna uigilantia custodiatur a lucis crepusculo, dum edituus signum pulsauerit ad ecclesiam uniuersi conueniant, factaque oratione Laudes psallant matutinales. Quibus finitis, dicant antiphonas supradictas usque ad aduentum Domini, quas sequatur Prima, et speciales psalmi, et litania, post hec egrediantur ecclesiam, atque in lectionem, sacre anime profectum meditentur, usque ad tempus supradictum.

A festiuitate sancti Martini, refectis fratribus, ecclesiam intrantibus, agatur signum None, quod sequatur ipsa laus, quam Nonam non sequitur potus usque ad Purificationem sancte Marie, sic agitur omnibus solemnibus diebus. Aliis uero diebus iuxta supradictum ordinem faciant, ut uidelicet facto signo  calcient se, et reliqua omnia, sicut dictum est impleant, in aduentu Domini, pinguedo interdicitur, scilicet lardi, nisi festiuis diebus. uespera quotidie mores solito agatur, ut scilicet suo tempore post mensam celebretur.



Qualiter uigilia Natalis Domini, et ab eadem solemnitate usque in septuagesimam agi conueniat.

In uigilia Natalis Domini, dum eiusdem natans mentio a lectore recitatur in capitulo, omnes pariter surgentes genu flectant, gratias agentes propter eius ineffabilem pietatem, qua mundum a laqueis diaboli redempturus descendit. Sabbato quoque sante Pasche, dum a puero Resurrectio Domini nostri Iesu Christi legitur, quanquam in martyrologio id  non habetur, propter eius gloriosissimi uictoriam triumphi, quam destructis Erebi claustris, secum fideles quosque in celos adduxit, nobis etiam rediuiuis, spem ascendendi concessit uniformiter agatur, uespere conantur Antiphone congrue de ipsa completione temporis, ad psalmos, in cuius noctis uigilia, in quarto responsorio, ut honorificentius agatur, duo simul cantent illud, et euangelium post Te Deum laudamus ab abbate more solito legatur, dicta oratione, sub silentio egrediantur ministri, ut calcient se, lauent et induant sub festinatione, omnibusque signis motis, agatur missa; post hec, laudes matutinales, his finitis, incipiant laudes de omnibus sanctis, more solito, si autem duxerit missam celebrent matutinalem, que in lucis crepusculo  celebranda est. Dehinc tempore opportuno, signo pulsato canant. Primam finita Prima, uenientes ad capitulum, post cetera spiritualis edificationis colloquia petunt humili deuotione fratres ab abbate, qui uices Christi agit postulantes multiplicium indulgentiam dicentes Confiteor, et abbas respondeat Misereatur. Demum ipse abbas solotenus se prosternens eadem a fratribus petat, idem modus confessionis prima Paschalis solemnitatis die ita agatur. Capitulo facto, et psalmis dictis induant se omnes ut sint ornati omnes ad Tertiam. Ad uesperam ipsius diei dicantur antiphone, Tecum principium, et relique; reliqui, uero tribus diebus dicantur antiphone de ipsis sanctis cum psalmis ipsi solemnitati competentibus. His peractis rursum repetatur Tecum  principium, usque ad Octauas Domini, his autem diebus inter Innocentium festiuitatem, et Octauas Domini, quia Gloria in excelsis Deo ob tante festiuitatis honorificentiam ad missam celebratur, ad Nocturnam, et ad uesperam, uti ad missam, sicut in usum huius patrie indigene tenent, omnia signa pulsentur, nam honestas huius patrie mores ad Dominum pertinentes, quos ueterum usu didicimus nullo modo abiicere sed undique uti diximus corroborare decreuimus, ad matutinas uero ob rem predictam licet Te Deum laudamus non canatur, et euangelium minime festiuo more legatur, cereus tamen accendatur, et signa pulsentur omnia, et thuribulum thurificando deportetur, hinc  usque  Epiphaniam Domini psalmi ad uesperas ad feriam pertinentes cum antiphona dicantur. In uigilia Epiphanie Domini ieiunium minime exsequitur. Ad psalmos ipsius uespere antiphone dicantur de eadem solemnitate. Ceteris diebus post Octauas Domini, et Epiphaniarum primum diem, et post primam agatur missa matutinalis, et tabula post capitulum pulsatur, et obedientia agitur, et signa simul non pulsantur, nec Gloria in excelsis Deo canitur, nisi alia festiuitatis interuenerit, usque octauam diem, qui solemniter cum XII lectionibus celebratur. Ab ea die usque caput Quadragesime suprascriptus ordo teneatur.

In Purificatione sancte Marie sint cerei ordinati in ecclesia, ad quam fratres ire debent, ut inde  petant luminaria. Euntes autem silenter incedant psalmodie dediti, et omnes albis induti, si fieri potest uel eris permiserit temperies, et intrantes ecclesiam agant orationem cum antiphona, et collecta ad uenerationem ipsius sancti cui ecclesia ipsa ad quam itur dedicata est. Deinde abbas, stola et cappa indutus benedicat candelas, et conspergat aqua benedicta, et thurificet, et sic accepto cereo ab edituo psallentibus cunctis, accipiant singuli singulos, acceptosque accendant. Inde reuertentes canant antiphonas, que adsunt usquequo ueniant ante portam, ubi decantata antiphona, Responsum accepit Simeon, dicatur oratio Exaudi quesumus Domine, postquam ingrediantur ecclesiam canentes responsorium Cum inducerent puerum, hoc decantanto dicant  orationem Dominicam, dehinc sequatur tertia, qua finita si processionem induti non egerunt induant se, et missam celebrantes teneant luminaria in manibus donec post oblationem ea sacerdoti offerant, qui regularis ordo a Septuagesima tota Quadragesima custodiatur.

In Septuagesima uero pinguedo intermittatur, usque in Quinquagesimam; a Quinquagesima uero Quadragesimalem teneant abstinentiam more solito. A Septuagesima autem finitis tribus lectionibus sex nocturne posterioris psalmi uti priores cum tribus antiphonis ex ipsorum psalmorum concentu editis usque ad Cenam Domini cum summa diligentia decantentur. A capite ieiunii, quarta, et sexta feria processionem custodiant usque in Cena Domini, et  ab octauis Pentecostes usque ad Calendas Octobris: cuius ordo processionis ita agatur: Quarta feria capitis ieiunii Nona decantanta abbas stola ornatus benedicat cineres: quibus benedictis eat ipse abbas, et imponat capitibus singulorum, quia eius est penitentiam illis imponere, canentes interim antiphonam: Exaudi nos, Domine; Saluum me fac, Deus, et Gloria; Kyrie eleison; Pater noster; Deus misereatur nostri, et preces, et collectas. Tunc uadant quo ire habent canentes antiphonas, que in Antiphonario continentur: uenientes ad ecclesiam, quo eunt, iterum agant orationem, et post antiphonam de sancto, et psalmum, Ad te leuaui oculos, et preces, et orationem ibi incipientes litaniam reuertantur  ad matrem ecclesiam, ac dehinc more solito agatur missa. Iste ordo processionis semper teneatur quoties processio agitur. Sed aliis temporibus semper antiphona Exsurge, Domine, dicatur prima cum psalmo et Gloria.

His peractis induant se ministri altaris, postquam ingressi fuerint ecclesiam cum processione, prolongata litania, quantum ad hoc sufficiat. Tunc induti casulis sacerdos, diaconus, subdiaconus peragant ministeria sua. Hic autem mos casularii, tantummodo quadragesimali et quatuor temporibus usu precedentium Patrum obseruetur: subdiaconus quoties casula induitur, exuat eam dum legit Epistolam, qua lecta, rursus ea induatur. Diaconus uero ad Euangelium legendum accedat exuat, casulam, et  duplicans eam circumponat sibi in sinistra scapula annectens alteram summitatem eius cingulo albe. Peracto communionis sacramento, induat eam antequam collecta finiatur. In supradictis diebus Quadragesime complete pulsetur signum ad uesperas, et agatur oratio; dehinc in interuallo quo signa pulsantur, eant ministri accipere mixtum, qui uoluerint, qui uero noluerint licentiam habeant dimittendi, et quia regule tenemus ornamentum in his sanctis diebus Quadragesime aliquid nobis augendi diuine seruituti ad solitum pensum nostre seruitutis, censuimus ut a capite Quadragesime usque ad cenam Domini, festiuis exceptis diebus, quotidie post expletionem uniuscuiusque hore duos psalmos prostrati solo oratorii peroremus deuoti, eo scilicet ordine ut,  Matutinis finitis, mox dicantur duo psalmi Domine, ne in furore, 1, et Ad Dominum, Kyrie eleison, Pater noster, et preces pro peccatis, et oratio. Ad Primam, Beati quorum et Leuaui, et reliqua ut supra. Ad Tertiam, Domine, ne in furore, 2, et Letatus sum. Ad Sextam, Miserere mei, Deus, et Ad te leuaui. Ad Nonam, Domine exaudi, et Nisi quia Dominus. Ad uesperam, De profundis, et Qui confidunt. Ad Completorium, Domine exaudi, 2, et In conuertendo, ut uidelicet per singulas horas unus dicatur psalmus penitentie, et alter graduum, quo et nos peccatorum nexibus expiati uirtutum gradibus superna scandamus, in quibus diebus Quadragesime per tres priores hebdomadas sint irrasi, mediante uero quadragesimali tempore, resure officio pilorum euellant superfluitatem.

 Dominica die Palmarum, quia maior restat processio agenda, illa que solet in claustro agi interim dum matutinalis missa canitur, agatur a sacerdote tantum conspersionem et benedictionem agente. Finita illa missa, agatur illa maior processio in qua, sicut in priori diximus agendum, ita agatur, id est, ut ad illam ecclesiam ubi palme sunt sub silentio ordinatim eant dediti psalmodie omnes, si fieri potest, et hora permiserit, albis induti, quo cum peruenerint agant orationem ipsius sancti implorantes auxilii intercessionem, cui ecclesia dedicata est. Finita oratione, a diacono legatur Euangelium Turba multa, usque mundus totus post ipsum abiit, quod sequatur benedictio palmarum; post  benedictionem aspergantur benedicta aqua, et thus cremetur, dehinc pueris inchoantibus antiphonas Pueri hebreorum, distribuantur ipse palme, et sic maioribus antiphonis initiatis egrediantur; uenientes ante ecclesiam subsistant, donec pueri qui precesserunt, decantent, Gloria laus, cum uersibus omnibus, sicut mos est, Laus et Gloria respondentibus; quibus finitis, incipiente cantore responsorium Ingrediente Domino, aperiantur porte; ingressi, finito responsorio, agant sicut supra dictum est, et teneant palmas in manibus usque dum offertorium canetur, et eas post oblationem offerant sacerdoti. Ea die ad passionem dicitur, Dominus uobiscum, sed Gloria tibi Domine, non respondetur: similiter et in reliquis  passionibus excepta parasceue passione ubi neutrum dicatur nec Dominus uobiscum, nec Gloria tibi Domine. Quinta feria que et Cena Domini dicitur, nocturnale officium agatur secundum quod in antiphonio habetur. Comperimus etiam in quorumdam religiosorum ecclesiis quiddam fieri, quod ad animarum compunctionem spiritualis rei indicium exortum est, uidelicet ut peracto quidquid ad cantilenam illius noctis pertinet, Euangeliique antiphona finita, nichilque iam cereorum luminis remanente, sint duo ad hoc idem destinati pueri in dextra parte chori, qui sonora psallant uoce Kyrie eleison, duoque in sinistra parte similiter, qui respondeant Christe eleison, nec non et in occidentali parte duo qui dicant Domine, miserere nobis; quibus peractis,  respondeat simul omnis chorus, Christus Dominus factus est obediens usque ad mortem. Demum pueri dexterioris chori repetant que supra, eodem modo quo supra, usquequo chorus finiat que supra. Idemque tertio repetant eodem ordine. Quibus tertio finitis, agant tacitas genuflexo more solito preces. Qui ordo trium noctium uniformiter teneatur ab illis: qui ut reor ecclesiastice compunctionis usus a catholicis ideo repertus est, ut tenebrarum terror , ac apostolice predicationis consolatio  manifestissime designetur. Hec ergo inserenda censuimus, ut si quibus deuotionis gratia  complacuerint, habeant in his unde huius rei ignaros instruant; qui autem noluerint, ad hoc agendum minime compellantur.

In quarum noctium sequentibus diebus ad nullam dicitur horam: Deus in adiutorium meum, sed in directum capitula canonici cursus dicantur: dehinc uersus, et sequentia. In quarta uero feria eadem capitula altius dicuntur, ut ab omnibus audiantur, et uespere, et completorium, ceteris diebus minime. In supradictis noctibus si matutine ante lucem fuerint finite, fratres qui uoluerint ad suam redeant requiem, qui autem spiritualia exercitia maluerint cum summo uigilantes silentio (quod eorum animabus expedit, mane facto in cena Domini conueniant ad Primam, qua sonore dicta, et  canonico more, scilicet Deus in nomine tuo, Beati immaculati, usque Legem pone. Tunc dicto uersu, genu flexo peragant cetera silenter; post Pater noster, dicitur silenter, uiuet anima mea, et laudabit te, usque in finem psalmi, sed priore perueniente ad confessionis locum facto signo agant confessionem. In ceteris horis similiter residua capitula, ad Tertiam a Legem pone, usque Defecit alta uoce, et uersus, et cetera silenter. Ad Sextam a Defecit, usque ad Mirabilia. Ad Nonam a Mirabilia usque in finem; uespere similiter sonora uoce, unusquisque psalmus cum antiphona, et uersus et Euangelium, et cetera silenter. Completorium eque sonore, et post primum psalmum canonico more, In te, Domine,  speraui, et Euangelium, Nunc dimittis, post, Pater noster. In pace in idipsum. His tribus diebus Prima peracta, psallant psalterium ex integro unanimiter in choro. Post quod, Litaniam agant prostrati, deinde lectioni uacent, usque facto signo eant ad calciandum, et reliqua more regulari compleant, facto namque capitulo discalcient se fratres, et intrantes ecclesiam more obedientie lauent pauimenta ecclesie, sacerdotibus interim cum ministris altaris benedicta aqua sacra altaria lauantibus. Ea enim die non fit celebratio misse in aliquo altari, donec lauetur: quibus peractis, lotis pedibus, recalcient se. Sexta peracta, celebretur missa, pauperibus ante ad hoc collectis secundum numerum quem abbas preuiderit, dehinc collectis in locum  congruum, eant fratres ad agendum mandatum, ubi canentes antiphonas eidem operi congruentes lauent et extergant pedes pauperum, atque osculentur, et data aqua manibus eorum, dentur eis etiam cibaria, fiatque secundum abbatis arbitrium in eis distributio nummorum.

Dehinc hora congrua agatur Nona. Qua cantata ob arcanum cuiusdam mysterii indicium, si ita placuerit, induant se fratres, et pergant ad ostium ecclesie ferentes hastam cum imagine serpentis, ibique ignis de silice excutiatur; illo benedicto ab abbate, candela, que more serpentis infixa est, ab illo accendatur. Sicque edituo hastam deportante cuncti fratres chorum ingrediantur, unusque dehinc cereus ex illo illuminetur igne. Sexta feria eodem  ordine agatur ac a decano portetur. Sabbato similiter, a prepositoque deferatur. Et post hec celebratio misse. Ad quam Dominus uobiscum minime dicatur, nisi ab episcopo, tantummodo ubi chrisma conficitur. A quo etiam in Eucaristie acceptatione pacis osculum presbyteris, ter Agnus Dei decantato, solummodo detur, ab aliis uero minime presumatur: in qua missa, sicut et insequentium dierum communicatio prebetur tam fratribus, quam cunctis fidelibus, reseruata nichilominus a die Eucaristia que sufficit ad communicandum cunctis altera die: peracta misse celebratione, omnes ad mixtum pergant. Post mixtum, quos uoluerit abbas ex fratribus secum assumens suum peragat mandatum, quo peracto uesperas celebrent, dehinc  refectionem fratrum agant. Postquam tempore congruo eorumdem agatur mandatum, qui tamen fratres prius pedes suos diligenter emundent; uenientesque ad mandatum hebdomadarii ministri, secundum morem suum abbatem antecedentes, mandatum agant, quos sequitur in chonca sua singulorum pedes lauans, ministrantibus sibi quos uoluerit ad hoc obsequium quos extergat, et osculetur. Quo peracto, resideat abbas in sede sua, ueniantque priores, et ei eadem exhibeant, deinde surgens det aquam in manibus singulorum, rursumque ei eadem seruitus exhibeatur. Inde uero dum manus lauant, diaconus hebdomadarius, et reliqui ministri eant, et induant se, signoque collationis  moto ingrediantur, diacono dalmatica induto cum textu Euangelii, precedentibus cereis, et thuribulo, legaturque Euangelium secundum Ioannem Ante diem festum, donec tintinnabulum pulsetur: tunc precedente processione subsequatur omnis congregatio, cunctisque in refectorio residentibus idem diaconus stans prosequatur Euangelii sequentia, imposito super ambone Euangelio. Interim abbas propinando circueat fratres cum singulis potibus singulorum osculans manus, qua peracta ministratione residente abbate dicatur, Tu autem, Domine. Tunc a priore propinetur abbati, et reliquis ministris qui assistebant. Euangelioque finito potibusque haustis, procedat processio, et exuant se fratres, sintque cum reliquis ad complendum.

 Inde parasceue agatur nocturna laus sicut supra dictum est: post hec uenientes ad Primam, discalciati, omnes incedant quousque crux adoretur. Eadem enim die hora nona abbas cum fratribus accedat ac ecclesiam, qui dum peracta oratione cum ministris altaris more solito indutus fuerit ueniens de sacrario ante altaria orationis gratia inde cum silentio ad sedem accedat proprium, tunc subdiaconus ascendat ad legendum lectionem Osee prophete, In tribulatione sua, sequitur responsorium, Domine audiui, cum 4 uersibus: postea dicitur oratio ab abbate cum genuflexione, Deus a quo et Iudas. Deinde legitur alia lectio, Dixit Dominus ad Moysen, sequitur tractus Eripe me Domine; postea legitur Passio Domini nostri Iesu Christi secundum  Ioannem. Ad illam passionem diaconus non dicat, Dominus uobiscum, sed Passio Domini, et reliqua, nullo respondente, Gloria tibi, Domine; et quando legitur in Euangelio, partiti sunt uestimenta mea, et reliqua, statim duo diaconi nudent altare sindone, que prius fuerat sub Euangelio posita, in modum furantium; post hoc celebrentur orationes, et ueniens abbas ante altare incipiat orationes solemnes, que sequuntur, et dicat primam sine genuflexione, quasi legendo, Oremus, dilectissimi nobis, et reliqua.

Quibus expletis per ordinem, statim preparetur crux ante altare, interposito spatio inter ipsam et altare hinc et inde a duobus diaconibus. Tunc cantent Popule meus, respondentes autem duo  subdiaconi stantes ante crucem canant Grece, Agios o Theos, Agios ischiros, Agios athanatos, eleison imas. Itemque schola id ipsum Latine, Sanctus Deus. Deferatur tunc ab ipsis diaconibus ante altare, et eos acolythus cum puluillo sequatur, super quem sancta crux ponatur. Antiphonaque finita quam schola respondet Latine, canant ibidem sicut prius, Quia eduxit uos per desertum. Idem uero respondeant subdiaconi Grece sicut prius, Agios, ut supra; itemque schola Latine ut prius, Sanctus Deus. Itemque diaconi leuantes crucem canant sicut prius, Quid ultra. Item subdiaconi sicut prius, Agios, ut supra; itemque schola Latine, Sanctus Deus, ut supra. Post hec uertentes se ad clerum nudata cruce dicant antiphonam,  Ecce lignum Crucis; Antiphonam, Crucem tuam adoramus; antiphonam, Dum fabricator mundi, Pange lingua. Illico ea nudata, ueniat abbas ante crucem sanctam ac tribus uicibus se prosternat cum omnibus fratribus dexterioris chori, scilicet senioribus, ac iunioribus, et cum magno cordis suspirio septem penitentie psalmos cum orationibus sancte cruci competentibus decantando peroret.

In prima quidem oratione tres psalmos primos cum oratione, »Domine Iesu Christe, adoro te in crucem ascendentem, deprecor te, ut ipsa crux liberet me de diabolo percutiente: Domine Iesu Christe, adoro te in ipsa uulneratum, deprecor te ut ipsa uulnera remedium sint anime mee: Domine Iesu Christe, adoro te descendentem ad inferos liberare  captiuos, deprecor te ut non ibi me dimittas introire: Domine Iesu Christe, adoro te resurgentem ab inferis, ascendentem ad celos, deprecor te, miserere mei: Domine Iesu Christe, adoro te uenturum iudicaturum, deprecor te ut in tuo aduentu non intres in iudicio cum me peccante, sed deprecor te, ut ante dimittas quam iudices, qui uiuis et regnas.«

In secunda duos medios cum sequente oratione: »Domine Iesu Christe, gloriosissime conditor mundi, qui cum sis splendor glorie ceternus Patri sanctoque Spiritui, ideo dignatus es carnem ex immaculata uirgine sumere, et gloriosas palmas tuas in crucis patibulo permisisti configere, ut claustra dissipares inferni, et humanum genus liberares de morte; respice, et miserere mihi misero oppresso  facinorum pondere multarumque nequitiarum labe polluto; non me digneris derelinquere, piissime Pater, sed indulge, quod impie gessi. Exaudi me prostratum coram adoranda gloriosissima cruce tua ut merear tibi mundus assistere, et placere conspectui tuo, qui cum Patre, etc.«

A tertia ultimos duos cum oratione: »Domine omnipotens Iesu Christe, qui tuas manus mundas propter nos in cruce posuisti, et de tuo sanguine nos redemisti, mitte in me sensum, et intelligentiam quomodo habeam ueram penitentiam, et habeam bonam perseuerantiam omnibus diebus uite mee. Amen.« Et eam humiliter deosculans surgat. Dehinc sinisterioris chori omnes fratres eadem mente deuota peragant, nam salutata ab abbate uel omnibus cruce  redeat ipse abbas ad sedem suam usque dum omnis clerus ac populus hoc idem faciat; nam quia ea die depositionem corporis Saluatoris nostri celebramus, usum quorumdam religiosorum imitabilem ad fidem indocti uulgi ac neophytorum corroborandam equiparando, sequi si ita cui uisum fuerit uel sibi taliter placuerit hoc modo decreuimus. Sit autem in una parte altaris, qua uacuum fuerit, quedam assimilatio sepulcri uelamenque quoddam in giro tensum, in quod dum sancta crux adorata fuerit deponatur hoc ordine: ueniant diaconi, qui prius portauerunt eam, et inuoluant eam sindone in loco ubi adorata est, tunc reportent eam canentes antiphonas: In pace in idipsum; Habitabit. Item,  Caro mea requiescet in spe. Donec ueniant ad locum monumenti, depositaque cruce acsi Domini nostri Iesu Christi corpore sepulto, dicant antiphonam, Sepulto Domino signatum est monumentum, ponentes milites qui custodirent eum. In eodem loco sancta crux cum omni reuerentia custodiatur, usque Dominicam noctem resurrectionis: nocte uero ordinentur duo fratres aut tres, aut plures si tanta fuerit congregatio, qui ibidem psalmos decantando excubias fideles exerceant, quibus peractis egrediantur diaconus ac subdiaconus de sacrario cum corpore Domini, quod pridie remansit, et calice cum uino non consecrato, et ponant super altare; tunc sacerdos ueniat ante altare, et dicat uoce sonora: Oremus, preceptis salutaribus moniti, et Pater noster,  inde Libera nos, quesumus, Domine, usque per omnia secula seculorum. Et sumat abbas de sancto sacrificio et ponat in calicem nichil dicens, et communicent omnes cum silentio: hoc expleto uespertinum officium canat unusquisque priuatim in loco suo, quo peracto refectorium petant. Surgentes autem a mensa cetera more solito peragant. Crucis uero ueneratione peracta, quibus uacuum fuerit ministri uel pueri se radant, ac balneent, si tanta fuerit cohors societatis, ut sabbati crastini ad hoc non sufficiat dies. Completorium uero post collationem unusquisque in loco suo stans semotim, ac silenter more canonicorum, ut supra diximus, decantet, et consueto more cetera compleat, his uero tribus diebus in refectorio omnia cum benedictione, et in capitulo  more agantur solito.



Qualiter diurna, siue nocturna, laus Paschali festiuitate agatur.

Sabbato sancto hora nona ueniente abbate in ecclesiam cum fratribus, nouus, ut supra dictum est, afferatur ignis. Posito uero cereo ante altare, ex illo accendatur igne. Quem diaconus more solito benedicens, hanc orationem quasi uoce legentis proferens dicat: Exsultet iam angelica turba celorum. Tunc uoce sublimiore dicat, Sursum corda, et reliqua. Finita benedictione accendatur alter cereus, et tunc illuminantur duo cerei tenentibus duobus acolythis, unus in dextro cornu alaris, et alter in sinistro. Benedictione peracta ascendat subdiaconus ambonem, legat lectionem primam, In principio  creauit; sequitur oratio a priore, Oremus Deus qui mirabiliter. Secunda lectio, Factum est in uigilia; tractus, Cantemus Domino. Sequitur oratio, Oremus, Deus cuius antiqua miracula; tertia lect. Hec est hereditas; collecta, Deus qui Ecclesiam tuam; tractus Sicut ceruus; sequitur oratio, Concede, quesumus, omnipotens Deus. Finita oratione, inchentur litanie septene ad introitum ante altare. Postea descendat abbas cum schola canentes litanias quinas ad fontes benedicendos. Sequitur, Omnipotens sempiterne Deus, et prefatio; his expletis redeunt ad altare cum litania terna, et antequam cantatur Gloria in excelsis Deo, magister schole dicat alta uoce, Accendite. Et tunc illuminentur omnia luminaria ecclesie, et abbate  incipiente Gloria in excelsis Deo, pulsentur omnia signa. Sequitur collecta, Deus qui hanc sacratissimam noctem. Deinde legitur Epistola, Si consurrexistis, et cantatur Alleluia, confitemini Domino, et tractus Laudate Dominum. Ante Euangelium non portantur luminaria in ipsa nocte, sed incensum tantum. Finito Euangelio, dicat abbas, Dominus uobiscum, Oremus; in ipso die non cantatur Offertorium nec Agnus Dei, nec Communio, et pacem non debent dare, nisi iis qui communicant; sed interim dum communicantur, Alleluia, et Laudate Dominum omnes gentes cantatur, dehinc antiphona uespere autem Sabbati et Magnificat. Sic sacerdos missam ac uespertinalem synaxim una compleat oratione; eadem uero die tempore mandati aqua manibus tantum data  a ministro fratribus caritatis officio prebeatur. Completorium sonoriter celebretur more canonicorum.

In die sancto Pasche septem canonice hore a monachis in ecclesia Dei more canonicorum propter auctoritatem beati Gregorii pape sedis apostolice, quam ipse Antiphonario dictauit celebrande sunt. Eiusdem tempore noctis antequam matutinorum signa moueantur, sumant editui crucem et ponant in loco sibi congruo; inprimis ad Nocturnam ab abbate, seu quolibet sacerdote, dum initur Laus Dei in ecclesia, dicatur, Domine, labia mea aperies, semel tantum. Postea, Deus, in adiutorium meum intende cum Gloria. Psalmo autem, Domine, quid multiplicati sunt, dimisso, cantor incipiat inuitatorium. Tunc tres  antiphone cum tribus psalmis, quibus finitis uersus conueniens dicatur; deinde tot lectiones cum responsoriis ad hoc rite pertinentibus; dum tertia recitatur lectio, quatuor fratres induant se, quorum unus alba indutus ac si ad aliud agendum ingrediatur, atque latenter sepulcri locum adeat, ibique manu tenens palmam quietus sedeat, dumque tertium percelebratur responsorium residui tres succedant; omnes quidem cappis induti thuribula cum incensu manibus gestantes, ac pedetentim ad similitudinem querentium quid, ueniant ad locum sepulcri: aguntur enim hec ad imitationem angeli sedentis in monumento, atque mulierum cum aromatibus uenientium ut ungerent corpus Iesu. Cum ergo ille residens tres uelut erroneos ac aliquid  querentes uiderit sibi adproximare, incipiat mediocri uoce dulcisone cantare, Quem queritis. Quo decantato finetenus, respondeant hi tres uno ore: Iesum Nazarenum; quibus ille: Non est hic, surrexit sicut predixerat. Ite, nuntiate, quia surrexit a mortuis. Cuius missionis uoce uertant se illi tres ad chorum dicentes, Alleluia, surrexit Dominus. Dicto hoc rursus ille residens ueluti reuocans illos dicat antiphonam, uenite, et uidete locum. Hec uero dicens surgat, erigat uelum, ostendatque eis locum cruce nudatum, sed tantum linteamina posita quibus crux inuoluta erat, quo uiso deponant thuribula, que gestauerunt in eodem sepulcro, sumantque linteum, et extendant contra clerum, ac ueluti  ostendentes, quod surrexerit Dominus, et iam non sit illo inuolutus, hanc canant antiphonam: Surrexit Dominus de sepulcro, superponantque linteum altari; finita antiphona prior congaudens pro triumpho regis nostri, quod deuicta morte surrexit, incipiat hymnum: Te Deum laudamus, quo incepto una pulsantur omnia signa, post cuius finem dicat sacerdos uersum: In resurrectione tua, Christe, uerbotenus, et initiat Matutinas, dicens: Deus, in adiutorium meum intende, et a cantore illico inchetur antiphona cum psalmo Dominus regnauit, quia Deus misereatur nostri, hoc non canitur in loco, sed cum Deus, Deus meus, ad te de luce, coniunctim canonicorum more. Quinque psalmis iure peractis cum antiphonis sibi rite pertinentibus capitulo etiam  a presbytero, uersuque Surrexit Dominus de sepulcro, ut mos est a puero dicto, initietur antiphona in euangelia, qua peracta dicatur collecta de omnibus sanctis more solito. His septem diebus non canimus.

Ad Primam Iu psalmi, Deus in nomine tuo, et Confitemini Domino; prima tantum feria, Beati, Retribue cum Alleluia, et capitulo et uersu Hec dies directo a puero prolato, deinde Kyrie eleison, et oratio Dominica cum symbolo, nec non et preces solito ritu, subsequente collecta. Ad Tertiam, psalmum, Legem pone, Memor esto bonitatem, cum Alleluia, et grad.: Hec dies sine capitulo et uersu. Similiter ad Sextam, ad Nonam, ad uesperam, Dixit Dominus; Confitebor, Beatus uir cum antiphona sine capitulo,  grad.: Hec dies sine uersu, Alleluia cum uersu, et sequentia. Postea inchetur antiphona in Euangelio, et collecta; dehinc eatur ad fontes, psalmum Laudate pueri, cum antiphona canentes, quem sequatur collecta. Inde uero reuertentes chorum uel oratorium, quod eis competens uidebitur adeant, psalmum In exitu Isrel decantantes, quem propria sequatur collecta. Completorium more peragatur canonicorum per omnia. Finitis enim psalmis subsequatur capitulum et uersus: exhinc Nunc dimittis cum antiphona concinitur consequentibus hore precibus cum collecta et benedictione. Hic in reliquis sex diebus teneatur ordo.



Qualiter Octauarum Sabbato Pasche totoque estatis tempore agatur.

 uespera uero octauarum Pasche ordo iam regularis pleniter inchetur, et una tantum lectio memoriter ac breue responsorium festiuis diebus ad Nocturnam uti regula precipit tota estate dicantur. In natalitiis tamen sanctorum, in quibus ab operis labore non cessatur, tria responsoria, et tres lectiones ad ipsius sancti uenerationem cuius memoriam recolimus pertinentes prolixe, si ita tempus permiserit, leguntur. In aliis uero festiuitatibus ubi ab operis labore cessatur, XII lectiones cum totidem responsoriis, et psalmis competentibus uti diebus Dominicis decentissime estiuo sicut hiemali tempore legantur, quotidianis uero noctibus, in quibus XII responsoria minime canuntur, Nocturnis finitis paruissimum uti  regula precipit fiat interuallum. Dehinc facto signo canuntur Matutine, quod si luce diei, ut oportet, Matutine fuerint finite, egredientes ecclesiam fratres calcient se, lauent, peractisque in ecclesia tribus orationibus, sedentes in claustro uacent lectioni, usque dum signum Prime auditum fuerit. Si uero necdum dies fuerit, sicque priori uisum fuerit, facto signo, qui uoluerint lectulis suis pausent usque dum mane facto agant ut supra dictum est, tota enim estate, exceptis Dominicis et festiuis diebus, Prima decantata, matutinalique missa celebrata, capitulo etiam peracto pulsetur tabula ut supra dictum est, et quidquid agendum est agatur, usque dum primum signum Tertie sonuerit. Tertia uero peracta, et missa subsequente celebrata, uti regula precipit, sedentes  in claustro fratres uacent lectioni, usque dum mediante hora quinta primum signum Sexte fuerit auditum. Quo peracto canatur Sexta, dehinc manibus lotis adeant mensam: sicque refecti lectulis suis pauserint usque dum mediante octaua hora primum None auditum fuerit signum; quo audito, surgant et se lauent: sicque ecclesiam ingressi Nonam cantent; Nona uero celebrata poculisque haustis, dicatur uersus Deus in adiutorium, more solito, et quidquid necesse fuerit etiam tunc operentur: ceteris enim horis, secundum regule preceptum, quia tempus lectionis est, lectioni tantummodo uacantes, silentium diligenti cura in claustro custodiant, nam et omni tempore a primo pulsu uespertinalis synaxis silentium teneatur in claustro usquequo capitulum  finiatur alterius diei, excepto auditorii loco; qui et ab hoc maxime eo censetur nomine, quod ibi audiendum sit, quid a preceptore iubeatur, non uero fabulis, aut otiosis ibi, aut alicubi uacari loquelis oportet: nam cum regule auctoritas omni tempore silentio studendum dicat, opportuno tamen tempore de rebus necessariis pro taciturnitatis grauitate uti patronus noster beatus Benedictus non alta, sed submissa uoce loquendum permisimus; alias autem de Deo, et anime sue salute cum silentio meditandum, uti ipse censuit, hortamur, tempus etiam lectionis tempus est taciturnitatis. uespere uero et Matutine de omnibus sanctis, ab octauis Pasche una canatur antiphona, usque octauam Pentecostes: uigiliaque pro defunctis,  et psalmi pro benefactoribus non solent cani; et litanie ante missam, quoniam a genuflexione ordo ecclesiasticus declinari ammonet, omni modo intermittantur.



Qualiter frater, qui circa uocatur, officium suum impleat.

Iam et secundum regule preceptum constitui debet aliquis frater, qui totius claustri sub decano curam gerat, qui ab officio circuitus sui circa uocatur. Est enim eius officium sepius circuire claustrum ne forte inueniatur frater acediosus aut alicui uanitati deditus. Quod si inuenerit nullatenus illud debet reticere in capitulo uenturi diei, nisi si pro leui qualibet culpa frater ille  satisfactione humiliatus hoc impetrauerit ab illo; qui etiam circa post Completorium circumeat claustrum, et si qua inuenerit ibi codicum aut uestimentorum, asportet ea ad capitulum sequentis diei, nullus enim ea ullatenus tollere debet ab eo loco in quo ea posuerit absque eius licentia: habeatque ille frater laternam qua nocturnis horis quibus oportet hec agere uidendo consideret, quique dum lectiones leguntur ad Nocturnas, in tertia, uel quarta lectione, prout uiderit expedire, circumeat chorum, et si fratrem inuenerit somno oppressum anteponat ille laternam, et reuertatur, qui mox excusso somno petat ueniam genuflexo, et arrepta eadem laterna pergyret et ipse chorum, et si quem huiusmodi morbo somni affectum inuenerit agat illi sicut et  ipsi factum est, reuertaturque in locum suum.



Qualiter diurnale siue nocturnale officium hebdomada Pentecostes agatur.

Incipiunt orationes cum lectionibus atque canticis, que dicuntur in uigiliis Pentecostes, ante descensum fontis: prima lectio, Tentauit Deus, sequitur oratio: Deus qui in Abrahe. 2a lectio, Apprehendent; canticum, Attende celum; sequitur oratio: Deus qui nobis per prophetarum. 3a lectio, Apprehendent, canticum uinea facta; sequitur oratio: Deus qui nos ad celebrandum. 4a lectio, Audi Isrel, sequitur oratio: Deus qui incommutabilis; canticum, Sicut ceruus, sequitur oratio Concede quesamus; finita oratione inchoantur litanie septene ad introitum ante altare. Postea descendat abbas cum  schola canente litanias quinas ad fontes benedicendos. Sequitur oratio et Prefatio. His expletis, redeunt ad altare cum litania terna. Quo finito dicat sacerdos, Gloria in excelsis Deo; sequitur oratio: Presta quesumus; postea legitur Epistola, Cum Apollo, et cantatur Alleluia, confitemini Domino, et tractus Laudate. Deinde missa secundum ordinem. Post refectionem uero tempore congruo, uespere ceteraque celebrantur more solito. Illa Dominica nocte tribus psalmis totidemque lectionibus cum responsorio agitur nocturna laus uti in Antiphonario titulatur. Ceteris uero horis diei, et hebdomade sequentis, regularis ordo teneatur. Sed et uespere sabbati, et ipsius diei sancti normaliter psallantur. Illa hebdomada Pentecostes  solemniter celebratur sicut paschalis, excepto quod ieiuniorum diebus, Gloria in excelsis Deo non canitur, et Alleluia, pro gradualibus canitur, et uespere de omnibus sanctis dicuntur. Rursus in octauis Dominica non repetitur Spiritus Domini, eo quod septem tantum colimus dona Spiritus sancti, sed agitur illa hebdomada de sancta Trinitate.

Sabbato Dominicalis uespere canatur hymnus, Deus creator omnium; ad Completorium, Te lucis ante terminum; ad Nocturnas, Nocte surgentes; ad Matutinas, Ecce iam noctis. Iste ordo tota estate teneatur usque kalend. Nouembris; ad ipsas uero Kalend. longiores, ut supra dictum est, hymni dicantur, et finitis duobus psalmis, qui post Nocturnas  dicuntur, agatur uigilia, que pro breuitate dierum uespere non poterat agi nisi his tantum diebus festis, quibus cenaturi sunt fratres. Tunc enim cena facta agant uigiliam ministris interim cenantibus, ut postmodum iuxta regule dictum omnes occurrant ad collationem. Hic ordo uigilie usque ad caput Quadragesime ita teneatur. In Quadragesima uero post cenam, et sic demum in totius longitudine estatis uespere custodiatur post cenam, aut post uespertinalem laudem si cena defuerit.

Quatuor temporibus, que ecclesiastice custodiuntur ad misse celebrationem, dicitur a diacono, Flectamus genua, quadragesimali more, et eorumdem, quorum in Quadragesima abstinentia ciborum cum magna custodiatur diligentia, excepto dum in  Pentecostes hebdomada euenerit, tunc enim aliquantulum remissius pro tante solemnitatis reuerentia agi opportunum duximus.



Qualiter mandatum quotidianis diebus a fratribus exhibeatur pauperibus, et quo ordine abbas erga peregrinos agat.

Mandatum quod ex Dominico tenemus exemplo, sacre etiam regule monitu, eo excepto, quod sibi inuicem exhibent fratres, pauperibus summa cum diligentia prebeatur, in quibus Christus adoretur, qui et suscipitur. Sint igitur in unoquoque monasterio singula loca ad hoc constituta ubi pauperum fiat susceptio; omnique die sine intermissione tres ex his, qui continuo in monasterio pascuntur, eligantur pauperes, quibus eiusdem mandati exhibeatur obsequium,  quique eisdem pascantur uictualibus, quibus fratres utuntur: hoc ergo modo illuc eundi ordinem prosequantur, scilicet sabbato pueri dextri chori cum uno custode illud peragant: sequenti die Dominica residui pueri sinistri cum altero custode: deinde singulis diebus hebdomade ad unamquamque feriam tot constituantur fratres ad hoc agendum, ut extra abbatem nullus ab hoc debito seruitutis excusetur; qui tamen abbas non una tantum feria sed sepius dum ei uacuum fuerit, utque opportunitas dictauerit, sese ad hoc agendum impendat. De cetero superuenientibus peregrinis pauperibus, abbas cum fratribus, quos elegerit secundum regule preceptum, mandati exhibeat obsequium: omnia igitur, humanitatis officia in hospitio pater ipse si quomodo  potuerit, uel fratrum quilibet deuotissime prebeat, ne aliquid in eorum obsequio quod regula precipit, tumore seductus uel obliuione nemo deceptus insipienter pretermittat; hoc solummodo, quod sancti Patres ob anime salutem uirtutumque potius custodiam ad regule contemptum synodali statuerant concilio, magnopere custodito ut uidelicet in monasterio degens extra refectorium nec ipse abbas, nec fratrum quispiam nisi causa infirmitatis manducet, uel bibat: cetera omnia, uti diximus, cum magna animi alacritate deuotissimus impleat: nec pauperibus eterni Christi uicarius in hospitio competenti tardus ac tepidus ministrare differendo desistat, qui celer ac feruidus diuitibus caducis ministrando  occurrere desiderat. Proficiscentibus uero peregrinis, secundum quod loci suppetit facultas eis impendatur uictualium solatium.



Quo ordine Sabbato fratres munditias exerceant, et queque officia ob anime salutem persoluant.

Sabbato, secundum regule preceptum mandatum et munditias diligenti cura excerceant et qualiter fieri debeant qui adhuc nesciunt solliciti discant, solito more studiosi si compleant: Nullus quippiam quamuis parum sua ac quasi propria adinuentione agere presumat, nec in ecclesia horas celebrando constitutas, nec claustro uti regula precipit egredi, nec parum quid sine prioris licentia superbie tumore inflatus audeat. Calceamentorum unctio, uestimentorum ablutio, et aque administratio, non aspernatur,  sed ab uniuersis, si Domini gratia uires concesserit, tempore opportuno consuete peragatur. Coquine, ac pistrine, ceterarumque rerum officia, uti sancta regula precipit, unusquisque prout uires suppetant gratulabundus exhibeat, ne regule preceptorum minima paruipendendo pretereat, ac si dicente Apostolo omnium mandatorum, quod absit, reus existat.



Quomodo circa egrotum fratrem agatur, qualiterque defunctum humo conueniat reddi.

Cum ad debitum communis fragilitatis exsoluendum quis uocatus fuerit, dum senserit se nimia inualetudine pergrauari ita ut iam non possit portari, ueniat frater ille ante abbatem uel cunctam congregationem, et infirmitatis sue causas exponat, et sic  omnium accepta benedictione ingrediatur domum infirmorum omnibus pro eo sollicitis in suis interuentionibus; in ea itaque domo seruitores sint Dei timore fraternoque amore feruentes, qui ei in quibuscunque indiguerit suppeditent, aut si necesse fuerit cum sollicito fratre famulorum adhibeatur obsequium. Frater autem ille infirmus, si senserit suam creuisse imbecillitatem, indicetur hoc conuentui a fratre illius custode; ex eo ergo quotidie post matutinalem missam sacerdos casula exutus cum reliquis illius ministris misse, Eucaristiam ferentes precedentibus cereis et thuribulo, cum omni congregatione eant ad uisitandum infirmum canentes psalmos penitentiales consequente litania, et orationibus ac unctione olei prima tantum die: demum  communicetur; quod si infirmitas lenigata fuerit, intermittatur et hoc; sin alias, prosequatur uisitatio usque ad exitum: eo igitur in extremis agente pulsetur tabula conueniantque omnes ad tuendum exitum eius, et initiens commendationem anime, Subuenite, sancti Domini, et reliqua iuxta ordinem commendationis. Exempto autem homine lauetur corpus a quibus iussum fuerit: lotum induatur mundis uestimentis, id est interula, cuculla, caligis, calceis, cuiuscunque sit ordinis, nisi, si uero fuerit sacerdos, circumdetur ei stola super cucullam si ita ratio dictauerit; inde defertur in ecclesiam, psallentibus cunctis, motisque omnibus signis, quod si ante lucem nocte, aut finitis tenebris in matutino  obierit si sepulture impendenda preparari possunt, ante refectionem fratrum sepeliatur peractis missarum celebrationibus; sin minus ordinentur fratres, qui sine intermissione psalmodie uacent, residentes circa corpus die noctuque sequenti, donec mane facto corpus terre commendetur: consummatis omnibus que sepulture officio debentur, ibidem incipientes septem penitentie psalmos reuertantur ad ecclesiam, et prostrati coram sancto altari finiant eosdem psalmos pro fratre defuncto: dehinc per septem continuos dies plenario agatur uigilia offerentibus cunctis ad matutinalem missam, et omnibus horis regularibus finitis unum ex prescriptis prostrati canant psalmum, sequente oratione: exinde usque ad trigesimum diem more solito cum tribus  lectionibus agatur uigilia offerente uno choro ad missam, trigesimo uero die iterum plenarie, his tamen XXX diebus quotidie sacerdotum unusquisque secretis oratorii locis specialiter pro eo missas celebret: diaconi uero psalterium ex integro, subdiaconi quoque quinquagenarium deuotissime psallant, si autem occupati una die nequiuerint alia persoluant: mittatur etiam epistola ad uicina queque monasteria eiusdem depositionis denuntiatura diem, ut iste sit sensus:

Domnus N. abbas monasterii N. cunctis sancte Ecclesie fidelibus tam prelatis, quam et subditis. »Cum cunctis maneat sors irreuocabilis hore, notum uobis esse cupimus de quodam fratre nostro N. quem Dominus de ergastulo huius seculi uocare dignatus  est die N., pro quo obsecramus obnixe ut sitis strenui interuentores ad Dominum sentiatque in interuentione quibus fuerat unitus in ordinis communione.«

Quod si ex alio monasterio noto ac familiari frater quis nuntiatus fuerit defunctus, conueniant pulsata tabula undique fratres, motis, uti prediximus, omnibus signis, uII penitentie prostrati in oratorio modulentur psalmos, hac subsequente oratione: »Satisfaciat tibi, Domine Deus noster, pro anima fratris nostri N. beate Domini genitricis semperque uirginis Marie, et sancti Petri apostoli tui atque sancti Benedicti confessoris tui omniumque sanctorum tuorum oratio et presentis familie tue deuota  supplicatio, ut peccatorum omnium ueniam quam precamur, obtineat, nec eum patiaris cruciari gehennalibus  flammis, quem eiusdem Filii tui Domini nostri Iesu Christi glorioso sanguine redemisti. Qui tecum, et cum Spiritu sancto, uiuit et regnat in secula seculorum.«

Et agatur pro eo prima, tertia, septima, trigesima dies plenarie, reliquis sub breuitate, et nomen eius notetur in anniuersariis, at ex ignoto tantum commendatio anime, et una dies.

Si autem hi, qui ualde necessarii sunt siue in spiritualibus, siue in corporalibus nimia pregrauantur infirmitate, dum id a gerulo nuntiatum fuerit, illico pulsata tantummodo tabula omnes ad ecclesiam conueniant ac uII penitentie psalmos cum litaniis, et orationibus congruis pro eis cum magna diligentia perorent; de aliis uero infirmis ut supra  dictum est agatur.

Prefatus quidem rex ut huius libelli epilogum, uti proemium fideli ac rationabili exhortationis monitu cepit, orthodoxe concluderet, prudenti discutiens examine cum magno sue regie potestatis imperio interdicens magnopere iussit, ut nemo abbatum uel abbatissarum sibi locellum ad hoc thesaurizaret terrenum, ut solitus census, quem indigene Heriatua usualiter uocitant, qui pro huius patrie potentibus post obitum regibus dari solet, unde pro eis secularium imitatione dari posset, haberent, et sic Ananie et Saphire anathemate corruentes ad magnum sue anime detrimentum sancte regule precepta peculiaria omnia prohibentia annularent, sed hoc tam sibi, quam cunctis successoribus suis pro  abbate uel abbatissa dari, in Christi, cuius uicarii sunt, eiusque genitricis Marie, ac omnium sanctorum nomine eterno prohibuit imperio, hoc autem beneuola intentione hortando suasit, ut monasteriorum patres, matresque quecunque super usus necessarios restauerint, per manus pauperum in celestes cum magna et iugi compunctione recondant thesauros, quo corpore in terra degente, animus ibi conuersando subsequens maneat, ubi thesauros ordine premisit iustissimo. Si que uero priore obeunte superfuerint, subsequens abbas ut Sancti spiritus gratia instruxerit, non propinquis carnalibus uel tyrannis secularibus secundum anterioris dictatum diuidendo, sed necessitatibus fratrum ac pauperum subueniendo, ordinans cum fratrum  consilio, sapienter disponat.




ANNO DOMINI DCCCCLXXXuIII.
ADALBERO REMENSIS ARCHIEPISCOPUS.





NOTITIA HISTORICA.


 Honestate morum conspicuus Adalbero et ecclesiasticis disciplinis institutus, ad pontificalem cathedram fauore et prouidentia Lotharii regis assumptus est anno 969 ex appendice ad Flodoard., pag. 178. Sed quod pretermisit auctor appendicis illius, educatus fuerat in Gorziensi cenobio cum sancto Rothado Cameracensi episcopo, ex Chronico Cameracensi, lib I, cap. 101. Filius erat Godefridi senioris Arduenne comitis, fratres uero habuit Godefridum alterum, ex quo prodiere duces inferioris Lotharingie, et Henricum. Statim ut inauguratus est, Remensis Ecclesie religionem nimis tepefactam in meliorem reparauit statum; et ut quod mente uoluebat diuturnius esset , canonicos, ad simul conuiuendum, et ut claustri ambitu horum habitacula cercerentur uehementer hortatus est. Hinc idem Chronicon de Adalberone alibi disserens, refert canonicos Remenses ex pauperibus diuites, ex rusticis ornatos, et ex separatim in casis habitantibus religiosos et  conuictores tandem effecisse; quod ex situ Remensis claustri, et ex communi mensa suo presertim seculo uigente probare nititur, quamuis »pre magnitudine, inquit, et nobilitate illius eui pauca rigidi moris tunc uestigia superessent.« Que burgo sancti Remigii damna intulerat Odalricus, resarciuit Adalbero, concessa insuper monachis Remigianis in usum hospitum suorum abbatia sancti Timothei; qua de re lege Bollandianos. Aug. tom. Iu, pag. 576. Preterea reparauit aut amplificauit basilicam sancti Dionysii Remensis; scholas etiam Remenses in pristinum splendorem restituit, quibus redux ab urbe Roma, ubi commorabatur anno 970, Gerbertum sui seculi oraculum prefecit. Huius autem opera in pluribus usus est, maxime uero in texendis epistolis,  cuius nomine multe inscribuntur ad reges et principes,  et ad cleri Gallicani primarios. »Nec mirum, inquit Marlotus. Cum enim summi cancellariatus dignitate sub Lothario fulserit, resque uarie et difficiles turbido regni statu emerserint; quo insigniori scriptore et amanuensi uti potuisset, qui acriori suo stylo et dicendi peritia mentes quo uellet flectere nouerat?« Anno 971 monachos ex archimonasterio sancti Remigii assumptos canonicis substituit in monasterio Mosomagensi, translato in eumdem locum corpore sancti Arnulfi martyris; quam ordinationem ratam habuere Ioannes XIII summus pontifex eodem anno, et synodus coacta apud Montem sancte Marie in pago Tardanensi, cui presedit anno 972, mense Maio. Anno sequenti, mense Decembri, aliam synodum cegit in eodem monte  . Anno 974 monachos similiter restituit in monasterio sancti Theoderici, cuius corpus e ueteri sepulcro transtulit anno sequenti in thecam argenteam, presente Lothario rege. Eodem anno 975 basilicam Blandinensem consecrauit, conciliumque celebrauit  Durocortori, in quo Theobaldus, Ambianensis Ecclesie usurpator, excommunicatus est. Anno 976 uel sequenti Rothadum Cameracensem episcopum consecrauit. 

Dici non potest quantum insudarit Adalbero pro pace regnorum Francie et Germanie promouenda; partibus tamen Ottonis III cum impense faueret, infidelitatis insimulatus est, sed eo se crimine purgauit apud regem Lotharium. Nihilo tamen secius in offensionem Ludouici u, filii Lotharii, incurrit, qui eum non solum aut iureiurando fidem renouare iussit, aut urbe regnoque excedere, uerum etiam in publico Francorum conuentu de proditione postulare meditabatur. Sed eo uiuis exempto, regnum transiit ad Hugonem Capetum, quem Adalbero unxit  in regem Nouiomi u Non. Iul. anno 987, firmantemque  eodem anno priuilegia monasterii Corbeiensis sua et ipse manu imitatus est. Interim Carolus, Ludouici u patruus et Lotharingie dux, ire impatiens quod Hugo sibi in regno prelatus esset, Laudunum capit, ex quo uicinas urbes, agros, predia rapinis incendiisque hostiliter deuastat; tunc litteris ad archiepiscopum Remensem semel et iterum per legatos missis conqueritur de eo quasi incentor fuerit omnium malorum que sibi acciderant. Ad hec Adalbero: »Quis eram, inquit, ut solus regem imponerem Francis! publica sunt hec negotia, non priuata. Odisse me putatis genus regium; testor Redemptorem meum quia non odi. Quid potissimum uobis sit faciendum queritis. Hoc quam difficile dictu sit, nec satis scio, nec si sciam dicere ausim. Amicitiam meam exposcitis; utinam adsit ea dies, qua honeste liceat uestris adesse obsequiis; quamuis enim sanctuarium Domini peruaseritis, reginam, cui que nouimus iurastis, comprehenderitis, episcopum Laudunensem carceri mancipaueritis, episcoporum  anathema neglexeritis , tamen beneficii quo erga me usi estis cum telis hostium que subduxistis immemor esse non possum,« etc.

Post hec non diu uixit Adalbero. Hugoni Capeto in obsidenda urbe suppetias ierat anno 987, mense Octobri cum aliis regni optimatibus; at labore obsidionis ac ui febrium grauiter exagitatus se apud Remos reducendum curauit, ut ibi tantisper recrearet  animum in lectione sacre Scripture et Betii. Sed ingrauescente morbo tandem exhalauit animam eodem anno, seu X Kal. Februar. ex Chronico Mosomagensi, seu Non. Ianuar. ex antiquo eius epitaphio , cum Remensem diecesim per undeuiginti annos uiriliter gubernasset. Alii dicunt obiisse Lauduni quo relegatus fuerat a duce Carolo. Corpus eius in maiori ecclesia Remensi sub altari Dominice crucis sepultum est eum epitaphio eri inciso, quod ante prioris ecclesie restaurationem adhuc exstabat hoc modo:

Contulerat natura parens que summa putauit
Ad meriti cumulum, tibi, presul Adalbero, cum te
Prestantem cunctis mortalibus abstulit orbi
Quinta dies fundentis aquas cum pondere rerum.

Nunc hec uerba in breui lapillo ad gradus sanctuarii, uel iuxta aquilam leguntur:


ADALBERO ARCHIEPISCOPUS.

Addit auctor appendicis ad Flodoardum, »quod  omni anno dies defunctionis eius uenerabiliter recolitur, et eleemosyna panis et uini copiosa pauperibus distribuitur; que etiam eleemosyna Mandatum Adalberonis nuncupatur. Sciendum quoque est quomodo istius eleemosyne sumptus preparetur: uidelicet de domo que uocatur hospitale pauperum annone sextarii Iu, de camera frumenti Iu, de horreo indominicato annone modius unus; et uinum quod sufficiat.«





ADALBERONIS EPISTOLAE.




EPISTOLA PRIMA. AD ECBERTUM ARCHIEPISCOPUM TREuIRENSEM.


Labefactari rempublicam uestram quorumdam ignauia cum perhorrescimus, tum erubescimus, et priuilegio amoris nostri circa uos, et communi patrie cognatione. Paucine creati sunt reges, qui nouum filio domini uestri preponere uultis? Forte quia Grecus est, ut dicitis, more Grecorum conregnantem instituere uultis. Quo recessit sanctissima fides? Excideruntne animo beneficia Ottonum uobis collata? Magnam intelligentiam uestram reuocate, generositatem perpendite, ne perpetuo dedecori generi uestro esse uelitis. Si uires uos destituere acclamatis, meliora sentientes perquirite, nos fautores, coadiutores in talibus negotiis fore confidite. In perturbatione et  confusione omnium rerum, quis alterius leuabit onus! Postremo si salua dignitate uestri nominis urbem Treuirorum tutari non ualetis, Remorum utrique nostrum sit satis: ditioresque erimus quam Eucarius quondam et Sixtus. Id uobis ratum ignominiam auferet, irritum nos liberos efficiet.



EPISTOLA II. AD uILLEGISUM MOGUNTINUM ARCHIEPISCOPUM.

Magna, Pater, constantia collaborandum pro habenda ratione pacis atque otii. Regnorum perturbatio aliud quid est quam Ecclesiarum desolatio? Nos quidem pietas et multa circa nos Ottonum beneficia  filio Cesaris aduersari non sinunt. Denique res nostras ad auxilium promouimus. Uniusque partis pactum, si placet, communi consensu in sempiternum stabiliemus. Nihil a uobis nisi salua fidelitate Domini nostri perquiremus. Hec Domino teste loquimur, et plena fide uestre prudentie committimus. Qui duos Ottones conatus est exstinguere, tertium uolet superesse. Mementote illius Tulliani: Stultum est ab eis fidem exigere, a quibus multoties deceptus sis. Simulque etiam quod non frustra Diuinitas contulit uobis nosse ac posse, quid super his approbetis, et his contraria sentiatis, quiue faueant et a uobis dissideant, tutis significare rescriptis. Altitudo uestri consilii prouideat rebus beati Remigii uobis uicinis, ne aut predo rapax eas rapiat, et ne  Otto, qui debet esse tutor, sit deuastator. In his quoque uestrum uelle liceat, cognoscere.



EPISTOLA III. AD WALONEM EIUSQUE PERTINACES.

Hactenus stultitiam uestram patienter tulimus, nunc quia synodalia decreta paruipenditis, uocati contemnitis, humana diuinis prefertis, ad conuentum nostrorum fratrum apud Gualdonis cortem habendum in Kal. Iuliis, uos iterum audiendos uocamus. Eo autem uenite aut sententiam damnationis eadem die, quo animo uultis, uestris confautoribus exspectate.



EPISTOLA Iu. AD NOTEGARIUM EPISCOPUM LEODICENSEM.


Ne male mereri, queso, mi Pater, de nostra existimetis amicitia fratrem meum Godefridum non ex condicto regem adiisse, et ex condicto quo uoluistis non uenisse. Bona quippe deliberatio rapuit, sed occasione lesi pedis fortuna retardauit. Sit ergo uestre prudentie amici causam agere, pro se stare, de eo ut nostis, et ut equum est, ex fide promittere. Nos quidem rem herilis uestri pueri iuxta quod statuistis effecimus et si in melius commutaueritis, Diuinitate propitia in melius compensabimus. uestra negotia ut nostra compensabimus. Is quem nostis nobis intimus, uobisque fidissimus, interpres apud regiam maiestatem ut decuit fuit, quod expetistis  firmiter obtentum sine inimicorum respectu. Et quia totum non est credendum chartis, indictum conuentum uos adire uoluimus, uestramque presentiam usque in III Kal. Iunias prestolari faciemus. Opportuno tempori occurrendum, ne cum te subtraxeris fiat importunum.



EPISTOLA u. AD WIDONEM ABBATEM GANDAuENSEM.

Frustra sibi arcem religionis attribuunt, qui precipuas religionis partes euertunt. Qui caritatem non habet, qui fidem promissam negligit, isne religionem tuetur? Si fraterna colloquia nobis exhibuistis, et qualibuscunque nuntiis letari fecistis, tanto temporum interuallo  arctius sua retinent, quam aliena concupiscunt. Ex  uestris fratribus quemdam adoptauimus, sed noster qui redire debuit retentus est. Rescribite ergo saltem quid ex his animo sederit, et si qui nostrorum puerorum penes uos institui possint, et si est, quando id fieri debeat.



EPISTOLA uI. AD ECBERTUM ARCHIEPISCOPUM TREuIRENSEM.

Periculosa tempora non omnia committunt chartis, que fidissimis credentur legatis. Ea que per nostrum G. nobis significastis, letitie et iucunditatis plena fuerunt, de statu Ecclesiarum Dei atque regnorum, et per quem uirum hec fieri possent. Quem si ut tyrannum timui, sed nunc plenum fidei et sapientie miramur. Que circa nos de eo spopondistis efficite. Que a nobis de eo uobis exposcitis stabilita  sunt, et cum maximo silentio uestrorum secretorum, et cum maxima fide nostrorum factorum.



EPISTOLA uII. AD NOTEGARIUM EPISCOPUM LEODIENSEM.

Ex condicto quidem legatum, sed presentis negotii omni scientia uacuum, frater meus uobis dirigit, ne aut mendacio, aut inertia denotetur. Xu. Kal. Ianuar. Treuirensem archiepiscopum allocuturi, quod plenius pernoscemus, plenius prudentie uestre quamproxime significare curabimus.



EPISTOLA uIII. AD LOTHARIUM REGEM

Epistola uestri nominis impressione ignota, signis incognitis, tantummodo per certum nuntium perlata,  nobis merorem pertulit. Iubet enim ambitum monasterii sancti Pauli penitus auelli, quasi hostilis munitionis castrum. Unde sacerdoti iniungendum non est, quod cuiuis etiam tyranno formidabile esse potest: maximeque cum plurimi sint qui talibus gaudeant, si id efficiendi tanta inest uoluptas. Porro hunc locum non esse aptum hostibus ea res probat, quod natura circa urbem plures fabricauit aptiores, atque si ita hostibus placuerit, ad muniendum expeditiores. Noueritis autem nos uestre saluti ac fidelitati et semper uelle prospicere, et semper uelle obtemperare, diuino respectu ante prelato. Sed quod de urbium custodia prolonganda imperastis, milites audire non sufferunt, suique eos promissi penitet, egestate et inopia omnia conficiente.



EPISTOLA IX. AD TREuIRENSEM ARCHIEPISCOPUM.


Priorem epistolam pro solo imperio domini mei, me uestre paternitati minime celare uolo, cui omnia debeo. Et quoniam quam fidem domino meo promisistis, eam nepos meus promittere et seruare paratus fuit, eam a nobis obtinuit licentiam, quam maiorum promulgauit auctoritas. Sed quonam pacto eius sorduerit fidelitas, nostram intelligentiam latet. Hunc ergo Adalberonem quomodo aut uocabimus, aut excommunicabimus: aut ut idem faciant alios orabimus? Ergo quia id legibus non ualemus, nec ipsi facimus, nec alios ut faciant, hortamur: ne aut nos, aut de nobis bene meritos in precipitium trahere uideamur. Et quia Rex celestis dicit:  Reddite que sunt Cesaris Cesari, que sunt Dei Deo, nostris legibus puram fidem, purum seruitutis obsequium semper impendemus, in nullo deuiabimus, Domini tamen partes priores faciemus. Sed quoniam que Domini sunt hoc tempore pauci prouiderunt, si quando legem Domini zelamus, aut perfidia aut alio quolibet uitio denotamur: eoque fit, ut  inter malleum et incudem positis sine iactura anime et corporis spes euadendi sit difficilis. Si qua ergo uobis sunt uiscera pietatis, si semper uos ut fratrem ac potius ut patrem coluimus, suscipite onus amici consilio et auxilio, ut qui in prosperis de uobis bene sperauimus, in aduersis ne desperemus. At ea que dicimus non homini, sed fidei magni sacerdotis celanda confitemur, Dominum testem adhibemus,  terribilem ultorem dupliciter inclamantes his proditis in nostri lesionem.



EPISTOLA X. AD EUMDEM.

Cum litteris uestris multitudine curarum absoluamur, aliis rursus inuoluimur. Ecce enim de constantia uestri amoris, de fide et pietate circa nos gratulamur. Sed quis uestram intelligentiam eo detorsit, ut quecunque nostri affines sentiunt, eadem putares nos sentire? Dominum Henricum cum oderim nescio, cur diligam scio. Sed eius dilectionis nunc quis fructus exterior? aliis quippe rebus Diuinitas necessitatem imponit, aliis ceca fortuna interstrepit. Denique tanta mole rerum pressi non petice,  sed sapienter dictum putamus: »Leuius fit patientia, quidquid corrigere nefas: et si non potest fieri quod uis, id saltem uelis quod possis.« In uotis hoc habemus, brachia peccatorum conterantur, confirmet autem id Deus. Unum est enodationis indigens, qui uestre matris ac regine olim eram fidissimus interpres, cur hoc negotio priuor, potiusque per alios quam per uos plurima rescisco? et quoniam, ut professus sum ac profiteor, omnia uobis debeo, ut mihi sic uobis timeo. Diuerso quippe modo in commune nobis dicitur: »Qui stat, uideat ne cadat.« In commune itaque consulendum, quod ut fieri possit omnium me participem faciatis, qui uestrorum conuentus adinuenit Diusburch. Id quoque quod regalis potestas a duce Beatrice ac uestris primatibus  exigit, si uestram intelligentiam latet, ut rumor est, diligenter inuestigatum significate, quidue animi uobis in eo sit. Ceterum de uobis, ut cepimus, optime sentimus, et qua fide uobis nostra committimus, eadem uestra suscipimus.



EPISTOLA XI. AD EUMDEM.

Gozbertum monachum sicut nunquam contra uestrum uelle tenere tentauimus, sic ex nostra sententia prima die Rogationum usque Mosomum reducemus. Et quia tanto tempore eo usi sumus, non erimus apud uos tanti immemores beneficii. Si ergo non placet eum diutius fore nobiscum, illic a uestris suscipiatur, quoniam nostris longius progrediendi facultas non datur, cum propter hostium copiam,  tum propter zelum callide nobis aduersantium.



EPISTOLA XII. OBIECTIO IN ADALBERONEM.

Perfidie ac infidelitatis crimine in regiam maiestatem arguor detineri, eo quod nepotem meum, clericum uidelicet mee Ecclesie, licentia donauerim, quia et palatium adierit, et dono alterius regis episcopatum acceperit, eius regni quod senior Lotharius rex in proprium ius reuocauerat, quodque gradus ecclesiasticos ei postmodum contulerim, absque licentia et auctoritate senioris mei.



EPISTOLA XIII. PURGATIO.

Cum senior meus rex Lotharius Lothariense regnum non haberet nec reuocaret fratris mei filium,  uix tandem sic obtinui, fide interposita, ut si usus aliquando exposceret, sibi suisque absque pertinacia redderem. At cum ageretur ut senior meus filio imperatoris aduocatus foret, eaque de causa dati obsides essent, fratris mei crebris legatis filium repetiuit, me segniter accipientem, fidei uiolatorem increpitans, rem suam a multis interturbari, eum se statum prodere dicit, terribilem iudicem extremi iudicii ultorem sprete fidei ac consanguinitatis proclamat. Ergo quia senior meus de reuocatione regni nichil mihi dixerit, sed de sola aduocatione, nec dandi licentiam clerico interdixerat, sed insuper beneuole consenserat, ut a legatis meis intellexi, si ea facere uellet que pater suis spoponderat, et proficiscentem  absolui, et ut id pro quo obsides dati erant sincerissime conseruaret, fidem exegi, quam et hactenus obtulit, et adhuc ut credimus offert. Gradum diaconatus ac presbyteratus ei contuli, ne a nobis emancipatus in accipiendo alteri manciparetur, et ne Ecclesia nostra inuidie pateret, subdiacono ex se ad episcopalem apicem assumpto, simulque quod hi gradus, nec prouincias, nec ciuitates, nec uillas que regnorum sunt conferunt, sed que potius celestis sunt regni, id est aduersari uitiis, coli uirtutes. In quo mihi crimen perfidie ac infidelitatis protendebatur, ostendi, ut arbitror, et me fidem maxime habuisse, et fidelitatem seniori meo inprimis conseruasse.



EPISTOLA XIu. AD BEATRICEM DUCEM.


Super his que certius uobis significari queritis, nil amplius nouimus quam aut presentes diximus, aut legatione nostra accepistis. Ceterum uobis liberis amicis ad uotum prosperari saluo honore regio et optamus, et si fit congratulamur. Nostra negotia uestra putate. Apud ducem Hugonem de uestra mente pura, fide constanti absque hesitatione presumite. Denique quod a uobis exigimus, suo tempore uestro obsequio impendemus. Inprimis quoque gratias habemus, quod de plurimis a uobis certiores existimus. Meing. monachum ex petitione abbatis Rai. diu perquisitum Corbeiam liquisse, Rothomagum adisse audiuimus. In quo, si dabitur facultas, uestrum uelle in omnibus exsequi conabimur.



EPISTOLA Xu. AD EAMDEM.


Rebus uobis ad uotum cedentibus non immerito congratulamur. Et quia ignorata frequenter per uos addiscimus, uestrumque affectum circa nos sincerum experimur, inter precipua ponimus. Sed que res institutum colloquium dominarum sic commutauit, ut solus dux ueniat Henricus? Id an dolo alterius partis agatur, et qui principum eo uenturi sunt si nouistis, orantibus nobis plena fide perorabitis.



EPISTOLA XuI. AD EAMDEM.

Excellentiam acuminis uestri uideor uidere, pace  inter principes stabilita, republica bene disposita ac per uos in melius commutata. Unum tantum est quod plurimos mouet, Treuirensem archiepiscopum tanto molimine ordinationem differentem, aut se cum duce ac Lothariensi regno manibus Francorum uelle tradere, uosque celare quod colloquium uirduni habendum uerisimile facit, aut his maiora uelle machinari, iubetur amico uestro A. ordinationem nepotis destruat. Num rex aut primas est Treuirensium? Factionem archiepiscopi hoc negotium undecunque continere uidetur. Inuigilet ergo uestra prudentia, et quo se tantarum rerum pondera uergant, perquirite, et an dux Henricus fidem uobis seruaturus sit prouidete.



EPISTOLA XuII. AD NOTEGARIUM EPISCOPUM LEODICENSEM.


Collectionem episcoporum propter que significatum est, non esse factam, tarditati perlate epistole imputandum. Disputabitur autem de his in aduentu uestro, et si ita uisum fuerit, amplius postmodum priuatim et in commune deliberabitur. Ceterum, qui frater meus se suaque ad uos pertinere putat, multumque spei sue salutis uobis attribuit, Gualterum militem a peruasione prediorum sui Wazonis cohibere debetis: eoque facto et sinistrum rumorem uitabitis, et proprio officio non defuisse uidebimini.



EPISTOLA XuIII. AD EUMDEM.

 Ei qui cum sapiente rationem instituerit non multa oratione inlaborandum. Quod uestris ui ereptum est restituetur. Fidei spondentis amici credite. Si id satis non est, obses accipiatur ab his quibus sua rursus restitui orauimus, nec differendum propter instantis fori necessitatem, et quia de uobis optime presumimus. Dum hec dictauimus, obsides ab obsesso castro, ut in crastinum reddendo, nos accepisse significamus. Metis colloquium dominorum habendum est, uos quam plurimum interesse optamus. Si relictum ut institutum est, causam effectricem per uos nosse laboramus. Quid priuatim uos scire oportebit, priuata docebunt tempora.



EPISTOLA XIX. AD ECBERTUM ARCHIEPISCOPUM TREuIRENSEM.


Non exsecutum esse quod ab urbe uirdunensi de reditu fratris G. mandauimus, acrior cura presentium tempore effecit, dum et quod nolumus necessitas infert, et quod uolumus aufert. Nunc tandem ne bene meritis appareamus ingrati, clementie uestre ut possumus remittimus, hoc unum a solita beneuolentia uestra expetentes, ut experiatur uestram affabilitatem ob nostram commendationem, et, si pace uestra fieri potest, ne careat studiis quibus impensius operam dare disposuit.



EPISTOLA XX. AD ECBERTUM ARCHIEPISCOPUM.

Quamuis sciam ex uoto meo nulla beneficia uestris meritis respondere posse, estuat tamen animus, et  quod re nequit, sequitur affectu. Priuilegium uestri amoris circa nos sepenumero litteris, sepenumero nuntiis, sepenumero rebus ipsis experti sumus. Et quoniam sanctas petitiones pro nobis Domino obtulistis, quam non inaniter eas effuderitis, testis est beneuolentia domine Auguste nobis reddita uI Nonas Martias. Qua die gloriosissimus rex Lotharius, Francorum clarissimum sidus, mundo subtractus est. Is, quem caruisse regali gratia putastis, nulla familiaritate seclusus est.



EPISTOLA XXI. AD THEOPHANIAM IMPERATRICEM.

Et si hactenus uos ob merita uestri uiri excellentissimi Augusti semperque memorandi, ut dominam  colui, specialia tamen nunc beneficia uestra uestrique filii, et preteritam continent dilectionem, et fidem nostram ad uos ac uestros plurimam augent. Fouet nostra Ecclesia inter precipuos thesauros pignus uestre amicitie circa nos. Sentiat ergo beatus Remigius tante domine fauorem, si fieri potest, in recipiendis rebus amissis, cum propter sui merita, tum propter nostra si qua placebunt exhibenda seruitia. Sentiamus et nos gratiam iam bene fundatam, scilicet ut legato, et melius scriptis, de pace et pacis conditione cum nostro rege habenda dignemini significare nobis, per omnia paratis, quantum fas est fidem sincerissimam exhibere. Sicque saluti uestre ac nostre in commune melius poterimus consulere.



EPISTOLA XXII. AD MAIOLUM ABBATEM CLUNIACENSEM.


Preclara quidem exhortatio uestra in peruasorem. Sed cum scriptum sit: Que cepit iehsu facere et docere, cur diuersa imperia, diuersa celi climata pretenditis, ut ei, quem reum statuistis, aliis non communicantibus communicetis? Restiterunt sancti Patres heresibus, nec putauerunt ad se non pertinere quidquid alicubi male gestum audiere. Una est quippe Ecclesia catholica toto terrarum orbe diffusa. uerba uestra sunt, imo per uos sancti Spiritus. Nec erit Christi fidelis, cui hec ambitiosa audacia non fiet detestabilis. Detestamini ergo peruasorem, sentiat uos sibi non fauere, non sibi communicare, ac per uos non solum quosque religiosos uestri ordinis,  sed etiam si fieri potest Romani pontificis se maledictis urgeri. Et quomodo rem ut erat cognouistis, cognitam secundum dignitatem uestri nominis diiudicastis: nos nostrique omnes uelut fidissimi comites tantum ducem sequemur, nec unquam huic peruasori ac tam probo improbo approbato, uestro sine iussu communicabimus.



EPISTOLA XXIII. AD ECBERDUM [EBRARDUM] ABBATEM TURONENSEM.

Que morum grauitas uobis insit, quam integer uite actus, quam purum eloquium, littere uestre palam fecerunt. Itaque studium pietatis ac seueritatis uestre mouit nos ire in uestram sententiam, uirque ille Deo plenus, ad quem multam fidem habemus. Submouebimus ergo illum perfidum a societate nostra  nostrorumque iudicio tantorum Patrum, isque nobis habebitur hostis, qui in sententiam reuerendi patris Maioli, colendi patris Ecberdi dicere non dicenda attentabit. Quod si Diuinitate propitia fauorem principum obtinebimus, ad hec utilia maiora iungemus.



EPISTOLA XXIu. AD IMPERATRICEM THEOPHANIAM ET AD FILIUM OTTONEM.

In quem cumulum ira furorque regis in nos proruperit, testis est impetus eius repentinus et inopinatus, uixque sine multa cede partium repulsus. Qui fidi internuntii erant, castra diruere, que sub uestro regimine sunt, nobis imperabant: offerre  iusiurandum secundum eorum libidinem, aut urbe regnoque excedere. Interserebant antiquam beneuolentiam diui augusti O. circa nos, nostrumque familiare obsequium. Hec et his similia proprie saluti in presentiarum obstitere. Ferte ergo certum solatium tempore incerto, nec dubia spe deludamur, qui in conseruanda uobis fide nunquam dubitauimus. uI Kal. April. conuentus in Francorum indictus est, ibique crimine infidelitatis pulsabimur, quod episcopum uirdunensem licentia donauerimus, quodque in presbyterii honorem promouerimus, et ut res fiat impossibilis a nobis idem repetendus. Si hec ita se habuerint, uestri nostrique fideles, Gerbertus ac Renierus, secundum quod uoluistis, Nouiomago uobis minime occurrere poterunt. Sed uestra clementia  Colonie, quo post uenturi sunt, tanto ducem aptum itineri eis prouideat. II Kal. Mart. Ottonem et Heribertum comites alloquemur, iterumque datis obsidibus quos recepimus, fratrem meum uestre seruituti remittere attentabimus. Quibus angustiis ob fidem uobis seruatam semperque seruandam premamur, paucis expressimus. Salutare uestrum auxilium uestra ex parte constanti animo exspectamus, et ut hoc ipsum hostes lateat obsecramus, ne acrior eorum in nos exardescat ira.


Distichon in calice.

Hinc sitis atque fames fugiunt, properate fideles. Diuidit in populos has presul Adalbero gazas.


In donariis.

uirgo Maria tuus tibi presul Adalbero munus.



EPISTOLA XXu. AD EPISCOPUM BELLOuACENSEM.


Respondere scriptis uestris necessarium ad presens non duximus, cum ad indictum colloquium de singulis pro modulo nostro accuratius uobis satisfacere possimus. Et quoniam nostrum ob amorem priuata posthabetis negotia, nostrisque sedulo operam datis, inter precipua ponimus, memori animo recondimus, prestitis non minora recompensaturi beneficia, si se infida retorserit fortuna.



EPISTOLA XXuI. AD DOMINAM THEOPHANIAM IMPERATRICEM.

XuI Kal. Iunii fratre meo de inferni tenebris liberato, quedam lux uestri honoris oriri uisa est. Sed eam lucem ceco igne cupiditatis Otto et Heribertus  comites corrumpant, summopere elaborandum. Itaque iustas et honestas petitiones fratris mei clementer audietis, cum pro sui merito, tum pro uestra beneuolentia in me: iniustas autem, et quas tyrannus irrationabiliter extorsit, in destructionem ecclesiarum Domini, ac in dedecus uestri generis, prudenti consilio deuiabitis. Num uillas uirdunensis episcopi, quas pro redemptione sua, una cum filio Adalberone episcopo inuitus donat Godefridus comes, iureiurando in perpetuum ab Ecclesia alienabitis? Num castra in eisdem ad eorum uotum exstruere patiemini, qui nunc furtiuas delectorum militum contrahunt copias, ut in uos si apud Caprimontem estis impetum faciant? Nam quia dux Theodericus Satanacam  uinam peruasit, quasi in ultionem regine, Iuueniacum oppidum se inuadere simulant, scelus facturi si uobiscum paucam persenserint manum. Hec dixi, mentem pro uobis omnino sollicitam habens, et plena fide exsecuturus quecunque per G. uobis fidissimum significastis, qui hoc sibi donari petit, ut uestre partis fuerit uerissimus interpres.



EPISTOLA XXuII. AD ECBERTUM TREuIRENSEM ARCHIEPISCOPUM.

Destinato operi designatas mittimus species, admirabilem formam, et que mentem et oculos pascat, frater efficiet fratri, soror sorori. Exiguam materiam nostram, magnum ac celebre ingenium uestrum nobilitabit, cum adiectione uitri, tum compositione artificis elegantis.



EPISTOLA XXuIII. AD FRATRES BLANDINIACENSES.


Quousque abutemini patientia, fidissimi quondam, ut putabatur, amici? Charitatem uerborum pretenditis, rapinam exercere parati. Cur sanctissimam societatem abrumpitis? Quosdam codices nobis uestra sponte obtulistis, sed nostri iuris nostreque Ecclesie contra diuinas humanasque leges retinetis. Aut librorum restitutione cum adiuncto caritas redintegrabitur, aut depositum male retentum bene merito supplicio condemnabitur.



EPISTOLA XXIX. AD ECBERTUM ARCHIEPISCOPUM TREuIRENSEM.

 Quia diu optato consilio uestro non perfruimur, non satis patienti animo toleramus, instamus, casusque interstrepentes reuincere laboramus. Synodus in partibus Rheni, ut fama est, indicta: nostrorumque episcoporum cum ualidiores morbi, tum etiam regia negotia, quam una uoluimus interturbant synodum. Sed ne interim otio torpeamus, beati Ottonis suffragia ad presens expetere in animo est, unde per uos reditum habere disponimus, ut prolixam disiunctionem nostram ea coniunctione castigemus. Et quoniam per uerdunum iter nobis est, eo crucem uestra scientia ut speramus elaboratam, si fieri potest, Kal. Nouembris dirigite, sitque hoc pignus amicitie. Ita opus placens dum oculis crebrius ingeretur, indissolubilis amor in dies augmentabitur.



EPISTOLA XXX. AD ECBERTUM ARCHIEPISCOPUM TREuIRENSEM.


Etsi beneficiis uestris in animo est suo tempore respondere, tamen uti hec eadem accumulentur, sancta societas presumit. Sit ergo nostro obtentu Hidilo fratris mei presbyter nexu excommunicationis liber, donec in proximo conuentu causa eius discussa aut innocentem reddat, aut nos ab iniusta petitione absoluat. Sit etiam is qui relator nostrorum librorum esse debet, Sacramentalis auro decentissime insigniti lator. Quippe nonnulla que placuerint quam citissime rescribemus, ac per eumdem latorem uolumen nullo genere inferius deponemus.



EPISTOLA XXXI. AD EUMDEM.


Omni difficultate rerum a cepto itinere interclusi, expetendum censuimus portum salutis. Nam decliuium montium torrentes continui intercipiunt, campestria sic iuges aque uestiunt, ut uillis cum habitatoribus sublatis, armentis enectis, terrorem ingerant diluuii renouandi: spe melioris aure a physicis sublata. Refugimus itaque ad uos tanquam ad arcam Ne, Treuerimque inuisere totis uiribus conamur: beati Ottonis per uim extorta obsequia in beati Petri apostolorum principis deuotionem relaturi.



EPISTOLA XXXII. AD COMPROuINCIALES.

Multa super statu ecclesiarum Domini, multa super  publicis priuatisque negotiis ratiocinaturi, cum nostre dieceseos confratribus carissimo uos inuitamus affectu, non tantum nostri, quantum uestri causa honoris ac utilitatis. Locus loquendi, Mons sancte Marie Terdonensis, tempus III Iduum Decemb. ualete.



EPISTOLA XXXIII. AD ROTHARDUM ARCHIEPISCOPUM CAMERACENSEM.

His litteris acceptis Balduinum, quem nuper excommunicauimus, excommunicate, ob suam uxorem male derelictam, et quod negligentia diutius est dilatum, obedientia corrigatur. Nihilque sibi profuerit Romam adisse, dominum papam mendaciis delusisse, cum Paulus dicat: Si quis uobis aliud annuntiauerit preterquam accepistis, etiam angelus,  anathema sit. Estote ergo nobiscum diuinarum legum defensores, qui sacerdotalis dignitatis gaudetis esse participes.



EPISTOLA XXXIu. AD. . . . .

Molestia uestra deiecti releuatione releuati sumus, addidimus, etiam et addemus supplicationes quas poterimus, et si quid ars medicine labori nostro suggeret, quam proxime dirigemus. Permouemur autem aliquantulum quod tam sero que circa uos essent nobis significastis, et maxime super causa fratris ac nepotis nostri. Mox quippe ut uestra legimus, ac nostrum legatum a palatio accepimus, qui omnia que fuissent, Ar. filium eius regio dono accepisse firmaret. In quo aliud solatium non habemus,  nisi quod milites plurimum ab eo dissentire scimus. Porro et in hoc elaborabimus, in quibus uestrum uelle cognoscemus.



EPISTOLA XXXu. AD CAROLUM DUCEM.

Si quid excellentie uestre nostra seruitus conferre potest, in hoc plurimum gaudemus. Et quia nunc ad uos secundum imperium uestrum non uenimus, militum uestrorum hac illacque discurrentium terror effecit. Porro autem, si de nostra presentia curatis, eos mittite quorum fidei nos credere audeamus, quousque duces itineris cum securitate habere possimus. Et ut intelligatis hec dici cum magna fide, recordamini consilii nostri, et collocutionis  in palatio Ingelheim, et uidete si quod promisi uobis de pace inter reges diu quesita peractum est. Interim fideliter admoneo, ut reginam ac episcopum secundum dignitatem uestram lenissime tractetis et ne uos concludi inter menia ullatenus patiamini.



XXXuI. AD DOMINAM THEOPHANIAM.

Semper quidem utilitati uestre prospicere uolumus, ac prospiciendo gaudemus: quippe qui nos nostraque omnia uestre seruituti deuouerimus. Ex tanto ergo affectu tantoque amore, a uestra munificentia presumimus petere quod scimus per fidissimos nuntios olim nobis concessum esse: id est si in regnorum confinio quolibet ecclesia uacaret pastore,  in ea non alium constituendum, nisi quem uestre utilitati omnimode aptum sano iudicio delegerimus. Et quia omnibus prouincialibus notum Italia expulsum, sed in fide non ficta perstantem habemus abbatem Gerbertum, hunc ecclesie prefici modis quibus possumus oramus. Qui nobis quidem est uerus filius, uobis uero per omnia obsequentissimus seruus. Cuius absentia etsi nimium grauamur, tamen ob communia beneficia priuata posthabemus. Super his uestrum uelle experiri quantocius sacris rescriptis obnixe efflagitamus.



EPISTOLA XXXuII. AD CLERUM ET POPULUM. . .

Multum meroris multumque anxietatis intulit nobis acerba mors uestri Patris nostrique dilectissimi  fratris. Nunc itaque Deus totis pulsandus medullis, ut uobis Patrem ac nobis idoneum restituat fratrem. Sit interim uestra peruigil cura ut secundum diuinas et humanas leges res defuncti episcopi, tam mobiles quam immobiles, futuro reseruentur episcopo: ne si, quod absit, mille cautum fuerit, in negligentes cum regalis censura, tum etiam grauior adhibeatur diuina sententia.



EPISTOLA XXXuIII. AD TREuIRENSEM u. u. D. K. A.

Non temere esse credendum rumoribus cum sepe sitis experti, nunc experimini. Diuina quippe gratia preueniente, ac precum uestrarum instantia suffragante, omnibus episcopii rebus potimur ut ante, nec quidquam ex tanta fama aliud fuit, nisi quod post  meridiem occupatis militibus regiis uino et somno, oppidani totis uiribus eruptionem fecerunt, nostrisque resistentibus ac eos repellentibus, a mendicis cremata sunt castra; quo incendio omnis apparatus obsidionis absumptus est. Que damna uIII Kal. Sept. multiplicius restauranda sunt. Immensas porro uobis rependimus grates, quod tam precipuo affectu nostri geritis curam. Quod continuari cum sanctis petitionibus et optamus et oramus, eadem uoto ac desiderio usque in finem protensuri.



EPISTOLA XXXIX. AD CAROLUM DUCEM.

Quomodo a me consilium queritis, qui me inter infidissimos hostes deputatis? Quomodo patrem nominatis,  cui uitam extorquere uultis? Denique non sic promerui, sed perditorum hominum dolosa consilia semper fugi, ac fugio, non de uobis dico. Recordamini, quia dicitis ut recorder, quid uobiscum contulerim de uestra salute, cum primum nos adistis, quid consilii dederim super adeundis regni primatibus. Nam quis eram, ut solus regem imponerem Francis? Publica sunt hec negotia, non priuata. Odisse me putatis regium genus? Testor Redemptorem meum quia non odi. Quid potissimum uobis sit faciendum queritis. Hoc cum difficile dictu sit, nec satis scio, nec si sciam dicere ausim. Amicitiam meam exposcitis? Utinam adsit ea dies qua honeste liceat uestris interesse obsequiis. Quamuis enim sanctuarium Domini peruaseritis, reginam, cui  que nouimus iurastis, comprehenderitis, episcopum Laudunensem carceri mancipaueritis, episcoporum anathema neglexeritis, taceo de seniore meo, contra quem ultra uires negotium suscepistis: tamen beneficii, quo erga me usi estis cum telis hostium, que subduxistis, immemor esse non possum. Plura dicerem, et quod uestri fautores inprimis sint deceptores, ac suorum negotiorum per uos, ut experiemini, effectores. Sed non est huius temporis. Nam metus est hec eadem dixisse ac prioribus scriptis uestris non respondisse. Idem est in causa, quoniam caute tenemus scriptum. Nusquam tuta fides. Rationes harum rerum tractare, conferre, communicare quolibet modo liceret, si R. K. I. G. H. H. T. Z. u. datis obsidibus ad nos usque peruenire posset,  cui talia credere fas est, sine quo nichil talium agere possumus et debemus.



EPISTOLA XL. AD THIETMARUM MOGUNTINUM ARCHIEPISCOPUM.

Labore obsidionis in Carolum defatigatus, ac ui  febrium grauiter exagitatus, sincerum affectum meum circa te, dulcissime frater, explicare non satis ualeo. Hoc tantum significo, impera, obsequemur, sitque nostra amicitia eadem uelle atque eadem nolle. Et quia inter graues estus curarum sola philosophia quasi quoddam remedium esse potest, ubicunque partes eius imperfectas habemus, suppleat industria uestra. Ad presens autem rescribite tantum quod deest nobis in primo uolumine secunde editionis Betii in libro Peri hermenias, hoc est ab eo loco ubi scriptum est. Non currit uero et non laborat. Non uerbum dico cum significat quidem tempus, usque ad eum locum ubi dicitur, ipsa quidem secundum se dicta uerba nomina sunt, et significant aliquid hic preceptis, idem parte deficientis commentarii.  Beneficii uestri non erimus immemores, fidem mente conceptam non deseremus, quod uoletis pro uiribus exsequemur.



EPISTOLA XLI. AD CONSTANTINUM.

Congratulamur tibi, dulcissime frater, peruasore atque hoste monastice religionis, ad multorum salutem humanis rebus exempto. Insta ergo, et si iam patrem tua ac fratrum dilectione dignum habes, habeamus cum et nos presentem tua opera proxime in festo beati Remigii, ut affectus noster a Floriacensibus te faciente paululum abalienatus, te faciente sit plurimum reconciliatus. Quod si hec omnia fieri minus possint, liceat nobis et tua tantum  perfrui presentia, si quid unquam prestitimus quod placuerit, et si dignaris prestare quod placere possit.





INTRODUCTIO MONACHORUM IN MONASTERIUM MOSOMENSE.


Textus qui sequitur describit qualiter ipse presul Adalbero per Romani syrmata Pape consiliique sui decretum, constituit ut monachos locus hic Mosomus haberet, quos cohiberet regula sancte uiuere, quique pro se proque suis predecessoribus in spem eterne uite diuinum Numen adorent.

 . . . . Precedentis itaque serie sermonis de uita et transitu sancti martyris Arnulfi compendiosam fecimus relationem, ubi fuerit sepultus, qualiter inde assumptus ad Guiledium traiectus, demum quoque Dei misericordia disponente ad hanc Mosomensem ecclesiam miraculis concurrentibus deuenerit, stylo quidem admodum rustico et impolito exarauimus; sed ratione satis probabiliter inuestigata, sicut suo loco lector inueniet, ad plenum prosecuti sumus. Nunc que postea circa prefatam ecclesiam Adalberonis  episcopi deuotio exstiterit, quia per hunc sanctum suum Arnulfum mentem ipsius, ut supra retulimus, uisibili miraculorum illuminatione Dominus admonuit, ad posteros mittere memorandum, non indignum iudicauimus, ut diuinis beneficiis ingrati esse timeant, et intelligentes quanta per hunc sue salutis prouidum pastorem adepti sunt bona, rependendi uicem anime ipsius in bono se semper obnoxios esse cognoscant.

Secundo igitur sue ordinationis anno acta sunt  que priori sermone tractauimus, de translatione uidelicet atque in Mosomensem ecclesiam illatione beatorum ossium predicti martyris anno nongentesimo septuagesimo primo Dominice incarnationis, indictione quarta decima, mense Iulio, nono Kalendas Augusti.

uisis itaque et auditis reuerendus pontifex tam sanctis quam laude et admiratione dignis diuine uirtutis miraculis, que sub breui sue presentie tempore huius beati exhibebantur meritis ac nomine, non tulit diutius que longe ante satis animo conceperat, sed mature opus facto disposuit, ne alterius esset operis quod erat sue intentionis, et inde sibi si negligeret meriti fieret detrimentum; unde alter qui id fideliter efficeret, coronam portaret  et premium. Unde intra mentis sue secretum, tanquam intra speculum amplissime contemplando collectis, que sint, que fuerint, que post futura sequantur  quosdam procerum suorum, tam cleri quam militie sue nobiles in presenti sibi cessentes aduocat, et quid uoti mente diutius collectum supportet, expostulata sui gratia consilii, an approbent seu magis improbent audire et referre monet, dicens: Quo consilio et sententia iudiciorum Dei ad hanc pastoralis cure peruenerim et ordinatus sim dispensationem, penitus ignoro; sed quod semper timere debeo tanquam irruentes super me fluctus, sic onus istud quoties penso, toties reformido. Consideratis namque huius episcopii quibusdam  antiquissimis locis, olim dum misericordia et ueritas obuiarent sibi, dum se iustitia et pax osculate sint, dum ueritas de terra oriretur, et iustitia de celo prospiceret : olim, inquam, sub religione fundatis, tunc quidem prosperantibus et felici fortuna sese agentibus, Dominus dabat benignitatem, et terra nostra dabat fructum suum : modo autem prorsus neglectis, aliquibus solam nominis famam pretendentibus, aliquibus sic ad solum dirutis ut nec fama supersit nominis, quibusdam dum emendari debuerunt in melius, ad deteriora peruentis; eorum aliquem cuius incepti artificio reformare prius attentem, multe ambiguitatis naufragio pendulus hereo,  et dubiis anfractibus intricatum, et uix se explicantem animum gero.

Res enim locorum illorum quecunque in mobilibus fuerunt, uel esse potuerunt, auro uidelicet argentoque seu cuiuslibet ornamenti substantiali supellectile, utpote uastate, direpte, uetustatis etiam senio dilapse, iam nulle sunt. uille, uici, ancille, serui, ecclesie, molendini, et omnium habendarum possessiones rerum, a potentibus et tyrannis, regnique optimatibus peruase, donate, confiscate, sub beneficiis delegate, quando sanctorum locis nec pro antiquitatis sue debito iure, nec pro quibuslibet priuilegiis testificantibus habebunt redire? Tanta fuerunt male pacati infortunia regni, tanta regum procerum discordia, tanta populi peccatis facientibus  emergens malitia, tanta gentium intra Gallias irruentium et aduersum se depugnantium! hostili rabie exundans exstitit impia et perquam iniqua seuitia!

Accidit huic bono [f., malo] quorumdam nostrorum laudabilis [f., illaudabilis] uita pontificum, qui si forte quidpiam supererat, ut sibi fidissimos pararent, quorum impudentia et fraude tuti essent. Palatinis canibus omnia contradebant. Nec quemquam fas est nominare, cum culpa ex dubio uideatur uenire, et factum hoc magis expostulet ueniam, quam aliquam repromittat gratiam, et melius pro multitudine factiosorum taceatur, quam corrigendi spes ulla donetur. Quapropter hec missa faciamus, ad rem redeamus.

 Locorum de quibus agimus, Mosomus est unus, sancte Dei genitricis Marie olim insignis nomine et honore. Hic Mosa influente amenissimus, monachorum habitationi mihi uidetur opportunissimus. Omnia namque humane uite iucunda pro eris qualitate prestat et commoda; preter quod uinearum ibi prouentus adeo non exuberat. Nec enim inhabitantibus id fuit negotii, nec ea sollicitudo, presertim cum natura sit uinearum, temperati magis et non frigidi cespitis amare solum. In quo tamen mihi minima cura; quoniam si Deus uotum meum prosperaret, habeo ex patrimonio meo, et ex mihi contingenti antecessorum meorum iure debito, unde hanc sibi penuriam pellerem, et optimi uini cum ceteris reddituum suorum benedictionibus  ueros dominos et diuites possessores, si procurare id sciant, eos efficerem.

Olim locus ille Mosomensis in honore Regine celi et uirginis matris Marie pro uera pietate et uoto fidelium, sub ordine fuit pretitulatus sanctimonialium, sed turbine seuiente malorum, quorum supra uix attingendo meminimus, cum nomine perdiderunt et esse. Nuper autem beate memorie D. Heriueus, huius sedis pastor et rector fidelissimus, magno religionis affectu hunc diligens locum, sub titulo iam uice altera dilapsorum restituit et ordinauit canonicorum.

Inueniens namque omnibus rebus et ipsa etiam inhabitatione destitutam, ex fundamento reedificauit ecclesiam, que flammis eam exurentibus et impluuio,  multaque longi temporis negligentia detritis parietibus, solitudinem tantum horrendam representabat aspicientibus. Que reformata et in statum pristinum recollectis prebendariis exornata, ab initio nimirum sui pro dignitate loci, et generosa populositate ciuium. Secunda sedes hic agebatur Remensium; huius tituli scilicet canonice non dicam uite, sed simulati canonicorum nominis utcunque tenorem seruat antiquum. Sed cum hec eorum uita nichil a laicorum differat cohabitatione , ualde stimulando sollicitat animum meum, ne diutius si corrigendi sit posse, reuerentia tanti  nominis, beate Marie dico semper uirginis, absque honore debito maneat religiosi ordinis. Mihi credite, amor huius facti tantum mihi crescit in horas,

Quantum uere nouo uiridis se subrigit alnus.

Et qua ratione id primum aggrediar, audite, paucis eloquar. Est in huius Portuensis Comitiue partibus octo monachorum cum abbate sibi superposito paruus admodum et pauper loculus, quem Freduidis matrona nobilis, cum illustri uiro suo comite Stephano, quia spes eos frustrata fuerat posteritatis, collatis que inibi habere uidebantur prediis suis, sub iure et titulo constituerant diuine seruitutis, ut pro recompensatione presentium nomen haberet melius a filiis et filiabus in cohereditate celestium.

 Hunc ergo per consilium domni Gerardi abbatis uiri uite uenerabilis, qui tunc temporis pro merito sui nominis et religiose conuersationis, pluribus in Francia preerat monachorum cenobiis, inter que et monasterii sancti Remigii curam agebat. Hunc eumdem, inquam, locum sancto Remigio ut subiectum haberet, ac procurando seruaret, fideli uoto tradiderunt. Hic in honore sancti Quintini consecratus, et radicibus Aldiniaci montis adsitus, a riuulo fontis qui inibi exoriens preterfluit Tignus cognominatur. Sed circummanentium inquietudine satellitum, ex castello proxime imminenti, quod ob palustre cenum, in cuius medio residet, Cantarana dicitur, frequentius urgeretur, molestiasque crebras patiens, contemplationis sue studium sepe  amittere cogitur. Hunc cum abbate et fratribus loci sancti Remigii per concambium ex rebus ecclesie nostre uolo, si Deus annuat, commutare, mihique legaliter contraditum cum Mosomensi [al., Mosomagensi] loco unum efficere, ut cum monachis abbate ibi transposito, ex duobus quamuis minoribus unum aliquid fiat maius et melius. Ecce hec sunt que uos interim audire uolui, et si ex Deo sint cuius misericordie innitimur, consilium ne cunctemini referre quod utilius iudicabitis.

Mox illi opus pietatis attendentes, et uiam bone actionis considerantes: O fausta, inquiunt, intentio! et si effectum habeat, quam certa et felix bone uoluntatis erit remuneratio! Talia differre non sit consilium, opus enim hoc accelerare celeste est negotium.  Opus bonum si sit in uoluntate, ex Dei adiutorio erit in perfectione. Talia siquidem uota, quamuis ex difficultate titubent, magis autem ex desidia si omittantur nocent; quia quanto ardua et altiora quis aggreditur, tanto maioris preconio laudis si efficiendo superet, dignus attollitur. Quapropter quod uos audire uestre gratie auctoritas dignata est, omine tantum dextro Deus aspiciat, nobis optimum factu uidetur, et uobis salutiferum connumerabitur.

His relationibus acceptis episcopus  actutum sancti Remigii monasterium expetit; abbatem qui tunc preerat, uirum honestum, Rodulfum nomine, supra sua intentione  multiplicibus, et ad persuadendum dulcibus euocatum moratur sermonibus, omnemque rem sui consilii secreto aperit, omnes difficultatis [al., difficultates] aditus sapientissime rationis sue lima eradit, abiurandi limites excludit, nichilque dispendii loco sancti Remigii deuenire, sed commutatis rebus, que inter eos complacitis pactionibus cederent, opportunius repromittit esse; tanta uideri negotia sua, utpote multis episcopiis, et rerum plenitudine, et dignitate nominis prestantia: hunc autem loculum modicum cum modico communicatum, opus habere uicinitate communium, et laboriosa uiuacitate uirium, sese bene et prudenter agere, si unde diuine seruitutis honor cresceret, prompto et fideli animo ordinare et constituere satageret; seipsum autem  qui hec expetere uidebatur sibi unanimiorem efficeret.

Abbas de his que audierat consulendi locum, et cum fratribus conferendi postulat. Quo clementer indulto, fratres abbas reuisit, coadunatis et consedentibus que sit postulatio episcopi, quodue totius profundum consilii apertis et breuibus uerbis absoluit. Fratres itaque diuersa sentientes, atque, ut est ingenium mobilium mentium, idque potius iuuenum, non eadem mirantes; interim uacillante sententia, et nutante seniorum iudicio, dum sue opinioni quisque magis innititur, primo abnuere nec assentiri uelle, quod semel acceperant cur alteri curandum quam sibi credant, uotum fidelis mulieris eleemosynam facientis manere debere, sibi subtrahi  quod alter faceret, sibi minui unde alius cresceret, hoc apud populum non esse laudis preconium, sed uideri uite degeneris et contumeliose improbationis [f., improperationis] elogium.

Talia renarrantibus, motuque uario dissonantibus, abbas silentium imperat, fandique auctoritate, et uocis libertate ad compescendum murmuris strepitum arrectus, pie exhortationis allocutione sic inchoat: Fratres dulcissimi, Deoque karissimi, uerba sunt ista dicentis Apostoli: Nihil per contentionem, neque per inanem gloriam; sed in humilitate superiores sibi inuicem arbitrantes, non que sua sunt singuli considerantes, sed que aliorum . Hec Apostoli uerba sunt quasi fermentum  bone conspersionis in nostra intelligentia, ut omnia que facimus, sint sine murmurationibus et hesitationibus: Ut simus sine querela et simplices sicut filii Dei, sine reprehensione in medio nationis praue et peruerse: inter quos lucetis, ait, sicut luminaria in mundo, uerbum uite continentes . Et alibi: Solliciti estote seruare unitatem spiritus, in uinculo pacis. Unum corpus et unus spiritus, sicut uocati estis in una spe uocationis uestre .

Unde, fratres mei, si in his que Dei sunt moneat episcopus, nulli debet esse resistendi ausus: quia dicit in Euangelio Dominus: Qui uos audit, me audit; et qui uos spernit me spernit . Ista uero suggestio nostri archiepiscopi, considerata intentione  sui, uidetur nobis prodire ex insito sibi timore et amore Dei; unde nos nec iuste quimus obsistere, nec ea que ad cultum diuine seruitutis pertinere sentimus, debemus ausu temerario peruertere. Si diminutionis damnum plangitis, ea que nobis in recompensatione concambii ad presens transcribit, non satis prouide attenditis: Si autem fauores ex iudicio populi assumitis, cauendum ne arundo uento agitata  esse uelitis. Quod autem uotum mulieris manere debere asseritis, maiori credo misericordia stabit subnixum quod in usus cedet pauperum et egenorum, sicut scriptum est: Dispersit, dedit pauperibus: iustitia eius manet in seculum seculi . Cum ergo abundemus et superabundemus, cauendum nobis est, ne  sub specie pietatis et quasi defendende rectitudinis arguamur sceleris, auaritie et cupiditatis. Ideo rogo uos, fratres, ut saniori consilio mentes uestre inclinentur et acquiescant, ut iuxta Apostolum: Omnia uestra in caritate fiant .

His et huiusmodi multis atque saluberrimis allocutionibus fracta et emollita prius exasperantium ceruicositas in gratiam assentiendi redit, et annuit quecunque sit episcopi et abbatis uoluntas. Hinc itur ad episcopum, que fratrum fuerit obauditio exponitur; licet primum reniti et obsistere uoluerint, tamen ratione uictos suam reflexisse intentionem, et bone uoluntatis eius non aspernari operationem. Episcopus benigne accepit, gratias egit, ordinatisque ex communi consensu opportuni testimonii  optimis in attestando uiris, recompensationem rerum que ex condicto placuerant per commutationem dati et accepti episcopus pariter et abbas legaliter faciunt, et ut cuique quod in presenti assignabant determinatum et inconuulsum perseueret, uadibus iuri cedentibus sub astipulatione ratum traditur.

Post ubi omnia que preoptauerat episcopus ex sententia comparauit, iter cum suo comitatu Macerias castellum, quod tunc frater eius Godefridus comes constabilibat arripuit, et illum Tingensis cenobioli pauperculum abbatem, Lietaldum nomine, quam celerrime aduocat, et sub testibus sanctique Remigii preposito, seu aliis bone fidei uiris renarrat quidquid taxatum fuerat. Quid deinde se obedienter facere  uelit priuatim mandat, et ut cum suis monachis nauim conscenderet, quam ipse presul eis imposito commeatu apparauerat, et cursum non deflecteret donec prius Mosomum ueniret imperat. Quibus ita dispositis, domnus Adalbero conscensis equis negotium quod intenderat perfecturus, ad hanc sue sedis ecclesiam peruenit, et cum honore susceptus est. Tunc priores ecclesie appellare cepit, alia pro aliis quasi dissimulando fingens, deque situ et statu loci edificiisque compositis confabulans, si quid in auro argentoque esset, quod plusculum uel pretiosum ecclesia seu in pallis, ut in sacerdotalibus indumentis haberet, se uidere uelle dixit. Quibus inspectis: Et hec, inquit, pro se satis, sed non multa sunt;  ampliare autem illa potest, cuius omnia sunt.

Crastino autem facto, hora diei quasi prima, iam episcopus monachos suos in proximo adesse sciebat , in secretario clericos omnes coadunari facit, et presente forti custodia sui, circumsedentibus omnibus sic orsus ab alto est: Multa est nimis malitia seculi huius et uere natura hominum ab adolescentia sua semper procliuis est in malum ; que ad similitudinem nauis posite in medio fluctuum, nisi sedulo in anteriora expungatur, iugiter uadit retrorsum. Quam rem cur proposuerim paucis absoluam. Locus iste sub titulo assignatus sancte Dei genitricis Marie, secundum sui nominis dignitatem religionis non habet honorem.

 Post illam namque miseriam, quam pene omnibus importat seculi malitia, uix pertenuis scientia, et prope nulla clericalis seu canonici ordinis ad sciendum et intelligendum Deum uos exornat sapientia et continentia. Nec moras uobis faciam in multum loquendo; duorum uobis datur optio; eligat quisque quod sibi utilius uidetur, aut fieri monachum, aut cedendo uacuare locum. Cui placet in monacho, spondeat in presenti. Refutans et nolens mutet sedem, et exeat. Ecce habeo mihi monachos sub norma sancti Benedicti uicturos. Abbas namque cum suis fratribus egrediens a naui, nuntiabatur iam esse pre foribus. Hic turbatis omnibus , nulli fuit consilium  preter paucos quos rei familiaris angebat necessitudo, sequi bonum quod presul Deo dignus suadebat agendum.

Sic episcopus intromissis cum honore congruo abbate et monachis in sanctuarium: Ecce, inquit, quam bonum et quam iucundum habitare fratres in unum. Sit uobis sicut unguentum in capite, quod descendit in barbam, barbam Aaron. Et quod descendit in oram uestimenti eius: et sicut ros Hermon, qui stillat [al., descendit] in montem Sion. Ut hic mandet Dominus benedictionem et uitam in seculum .

Cumque omnes respondissent: Amen. Episcopus abbati locutus est et fratribus: Non frustra neque sine causa sit, quod hic uos admittimus, quod mutatione  facta ordinem clericorum uobis postponimus, sed pensate quod dicitur: Amice, ad quid uenisti?  Seruite Domino in timore, et exsultate ei cum tremore: apprehendite disciplinam, ne quando irascatur Dominus, et pereatis de uia iusta . uestrum sit pro nobis orare; nostrum erit, Deo donante, uictualia uobis ordinare.

Claustra monasterii et officinales uobis domos metabimur, et procedente tempore opportuna queque procurabimus; uos tantum cum Deo ambulantes solliciti, sic Deo digne et sanctis eius conuersamini, ut de uobis merito possit audiri: Ecce tabernaculum Dei cum hominibus, et habitabit cum eis. Ipsi populus  eius erunt, et ipse Deus cum eis erit eorum Deus . Quicunque uos in hoc loco degentes per multa annorum curricula precesserunt, siue sanctimonialium diebus, seu clericorum secunda permutatione iam sibi succedentium, concupiscentias suas sequentes desideriis suis prauis male inheserunt, et facti sicut equus et mulus, quibus non est intellectus , in stercore sue corruptibilis uite sicut iumenta computruerunt. Et quia non probauerunt Deum habere in notitia, tradidit illos in reprobum sensum, et obscuratum est cor eorum insipiens, ut facerent ea que non conueniebant . Et sicut loquitur Deus in cantico Moysi: Ipsi me prouocauerunt in eo qui non erat Deus, et irritauerunt in uanitatibus: et ego prouocabo eos in eo qui non est  populus, et in gente stulta irritabo illos . Nolite ergo effici participes eorum.

Sit uobis bone imitationis forma et speculum beati Benedicti regula, omnesque eam sequantur tanquam magistram, neque ab ea temere declinetur a quoquam. Oro itaque uos et obsecro, sit fructuosus deuotionis mee labor, ut quod de uobis agere cepi, et facere cupio, per primitias huius bone a Deo complacite frugis, ad plenam messem peruenire possim diuine benedictionis et eterne beatitudinis. Sic operamini, dilectissimi fratres, et sic uiuite, ut in nouissimo uite huius die non pereat in uobis misericordia Redemptoris, sed coronet in gratia pretium nostre redemptionis per Iesum Christum Dominum nostrum.

 Ecce iam in presenti coram Deo et testibus ad uestrum seruitium pro anime mee remedio, proque predecessorum atque successorum meorum beate remunerationis commercio, de mea mensula unam uillam, Oduntem nomine, cum omni banno suo subtraho: et alteram uillulam Seciam, quantum inibi in iure meo uenit. Itemque apud Romeliacum et Alleicurtem quidquid mihi, parum quidem, ibidem competit, in promerendo iugi suffragio domine mee sancte Dei genitricis Marie usibus sibi fideliter seruientium monachorum libens perpetuo habenda offero, et auctoritate, qua debeo uel possim, legaliter trado. De patrimonio autem meo, quod in partem mihi cedit, si fratrem meum Godefridum super hoc sancto negotio, Christi adminiculante gratia, persuadendo  euincere potuero, quidquid in Metensi episcopio habeo, in uillis uidelicet Bretenaco, Rothila, Madrengias ad mansos uiginti octo.

Itemque de terra quam dicunt Sulcos sancti Remigii, in duobus locis Roseolis et Castello, ad mansos duodecim, ne indigentia uini satis optimi uos coangustet subleuare curabo. Beruelliacum uero ad tria millia hinc positam, ad faciendam saginam in pastione porcorum uestrorum, cum omnibus appendiciis, ut [al., ubi] de manibus illis que nunc in beneficio tenent aut precario, aut concambio, aut cuiuscunque ingenii effectu eripere quiuero, usibus uestris  libens acquirere instabo.  Hanc uillam tunc Richardus, comes Metensis, ex antiquo in beneficio de episcopio tanquam iure proprio possidebat, quam bonus ille presul sicut promisit multo sibi annisu attrahens antequam uita decederet, huic Mosomensi ecclesie iure proprio in reliquo possidendam legaliter contradidit.

Sic episcopus coram multorum frequentia ipsum abbatem et fratres alloquens, et ut sui iugiter sancte et pie uiuendo memores essent exorans, in pace dimisit benedicens. Mensis erat Nouember, uII Idus agebatur dies, quando in hoc loco constituti sunt fratres, et cum illa Tingensi abbatiola Mosomense cenobium nomen habuit et participium, ut cum uerbo prepositionis aduerbium fieret coniunctionis, seruans tenorem prenominis propter mentales affectus  coniunctionis. Ab incarnatione autem Domini nongentesimus septuagesimus primus perlimitabatur annus quando hec facta sunt, indictione quinta decima, epacta uicesima secunda, concurrente sexto quinquagesimo secundo decem nouennali cyclo, lunari nono decimo.

Post hec dicta et facta domnus Adalbero secundum pastoralis libri sententiam que dicit: Sit rector internorum curam exteriorum occupatione non minuens , exteriorum prouidentiam in internorum sollicitudine non relinquens, ne aut exterioribus deditus ab intimis corruat, aut solis interioribus occupatus que foris debet proximis non impendat. Que in palatio erant consilii sui uigore confirmans, que in regno  erant curanda cauens, magnanimitatis sue auctoritate prestans, summis et imis idemque unus edificabat diuites cum pauperibus.

Ergo Natali Domini celebrato, legatos suos Romam cum litteris dirigit, domnum Ioannem papam, cognomento Albam Gallinam, qui a iuuentutis sue primis annis reuerentie competentis et dignitatis angelice albebat canis, magnificentissima largitione condignis honorat muneribus, et que secum uel in Galliis agantur exponit mandationibus, seque mense Maio habere debere concilium enarrat per internuntium. Si quid sue ordinationis in eo consistere uelit, sue apostolice auctoritatis uirum dignum eo mittat. Inde quod magis expostulet super Mosomensis cenobii statu, totiusque facti causas ex amussim de  omnibus secundum conceptam bone uoluntatis sue iustitiam informat, et ut sue auctoritatis et beati Petri apostolorum principis ad internum conseruandum mereretur priuilegium, humiliter ex Dei gratia poscit et implorat beneficium.

Papa suorum officialium et consacerdotum in his omnibus sententiale requirit iudicium, et per Dei gratiam ut tanto uiro, pontifici uidelicet nostro, annueret, unum omnium in hoc bono opere assensit consilium. Proinde accito notario, et secundum Romane dignitatis consuetudinem paratis scriptisque ex papyreo tomo chartis, fecit priuilegium, constituit decretum. Quod hanc Mosomensem ecclesiam cum suo monastico atque monachico ordine in  perpetuum tueretur, quandiu illum diuina clementia seruandum disponeret, ac in suo concilio coram episcopis et generali synodo recitatum misit. Itaque ad se cum S. Romane Ecclesie apocrisiariis regressis etiam responsalibus suis, presul Deo dignus Adalbero conuocatum undique pro canonibus religendis, et causis sancte Ecclesie in melius conciliandis, in pago Tardanensi apud Montem sancte Marie collegit mense Maio concilium. Ubi ordinatis iusteque dispositis quecunque uidebantur necessaria et ordinabilia, uoti sui pro quo Romam miserat non immemor, coram uenerandis Patribus et omni illa sancta synodo sic exorsus dominus est Adalbero.

»Domini Patres, ac dilectissimi fratres, audite, queso, et intendite humilitatis mee preces; quoniam  sicut hic nos congregauit Spiritus sanctus, ita quidquid ex eius inspiratione sentimus per ipsius etiam infusionem et cooperationem administrari per aduentum eius super nos exorantes preoptauimus, et consecuti sumus; unum restat modicum, in quo auctore omnipotente Deo, etiam uestrum expostulo fauorem, consilium et benedictionem. Mosomus locus quidam est diecesis nostre, consecratus sub titulo et nomine sancte Dei genitricis Marie, olim ab exordio sanctimonialium congregatione famosus, sed mundi crebrescentibus malis in quo erat statu durare non potuit, postea a fidelibus clericorum uel canonicorum iam bis restitutus collectione, dum sua querunt omnes non que Iesu Christi, dilapsis rebus et partim  subtractis, pene ad nichilum redactus est. Unde, ut credo, ex inspiratione Dei uisum est mihi, monachorum ordine et disciplina secundum sancti Benedicti regulam locum illum in melius reformare. Quod et efficiens, domini nostri Romane sedis antistis consilium atque auctoritatem super hoc facto expetens requisiui. Unde ut in presenti audituri estis, preeunte Christi gratia et priuilegium auctoritatis sue nobis transmisit, et decretum constituens sub pagina sancti Petri corroborauit, et ausu temerario infringere tentantes anathematis iaculo impetiuit, sicut infra scriptum est:

»IOANNES episcopus, seruus seruorum Dei,« etc. Reliqua uide inter epistolas et priuilegia Ioannis  pape XIII.

Quia igitur domini apostolici decretum et uidistis et audistis, si placet ut itidem huius sancte synodi unanimi testimonio et nostre humilitatis scripto corroboretur, hoc factum decernite. Itaque omnibus sub uno assensum prebentibus conscriptione facta sic recitatum est:

»Adalbero, diuina propitiante clementia, sancte Remensis Ecclesie archiepiscopus. Notum fiat uniuersis tam presentibus quam etiam futuris fidelibus, quondam nobis episcopio gratia et benignitate regia contradito, sanctorum quoque loca quedam in honore integro reperisse plurimum ualentia, quedam uero pristine dignitatis statu deficiente prorsus neglecta. Inter que ille etiam  Mosomi cenobialis locus antiquitatis studio certatim constructus, ab exordio scilicet sanctimonialium uite aptatus, postmodum uero canonicali ordine ab Herueo predecessore nostro melius informatus, atque in honore sancte Dei genitricis Marie digne consecratus, sed nefandis usibus utrobique negligenter incultus, rebus quidem partim subtractis, partim uero currentibus malis, sinistre cessit fortune.

»Quo igitur comperto mens nostra, adhibito fidelium nostrorum diligenti consilio, liquido perpendens eumdem locum pro mundi infelicitate in canonicali ordine utiliter stare non posse, eternorum spe, prout opportunum exstitit, ibidem monastice religionis uitam ordinato abbate Leotaldo  [al. Ledaldo] constituit, ut eiusdem loci cultores religiosi tam rebus delegatis, quam etiam forte delegandis utentes, continua uota Deo soluentes, sint et pro nobis et pro posteris nostris ceterisque ordinibus iugiter exorantes. Quocirca paternitatem loco nostri uestri subrogandorum in illa caritate Dei enixius imploramus [al., implorantes] quo sub diuini amoris respectu huius rei geste conducibili negotio consentanee pietatis faueant zelo, idque liberalis auxilii indeficienti base dignentur temporum curriculis consolari atque fulcire, ut ex eo gratiam Dei feliciter adipiscentes, huius prestantioris emolumenti mereantur fore consortes. Sed et hoc ex decretis sanctorum Patrum sub auctoritate pastorali omnimodis inhibemus,  imo etiam cum diuini nominis obtestatione omnino interdicimus, ne unquam huiusmodi statutum qualibet temeritate ab ullo nostri ordinis uioletur, quin potius in reliquum stabile et inconcussum iure perpetuo idipsum uenerabiliter conseruetur. Nam si per laicos in rem hanc iniuria inuehatur, in eos procul dubio excommunicationis iaculum cum anathemate intorqueatur.«

Anno igitur ab incarnatione Domini Iesu Christi 973 [al. 983], prouinciali synodo mense Maio constituta, generaliter congregata apud Montem sancte Marie in pago Tardanensi, hoc decretum solemniter recitatum est coram uenerandis episcopis, abbatibus, ceterisque [al. ceterisque nonnullis] fidelibus, huic nostre institutioni pio assensu fauentibus, imo  etiam collaudantibus atque confirmantibus: quorum uidelicet primus ego Adalbero iam prescriptus archipresul eidem concilio Deo auctore pontificali auctoritate presidens, manu nostra subscribens, idem roboraui; sed et ceteri haud secus censuerunt manibus impositis solidari hoc ipsum pontificale statutum, apostolice auctoritatis priuilegio petitionis nostre obtentu undecunque subnixum, ac per hoc summo honori omnibus reuerenter habendum.

    Ego Adalbero sancte Remensis Ecclesie archipresul subscripsi et corroboraui.
    Ego Wido Suessionensis Ecclesie episcopus.
    Ego Hildricus Beluacensis Ecclesie episcopus.
    Ego Thebaldus Ambianensis episcopus.
     Ego Haldanus Nouiomensis episcopus.
    Ego Theudo Cameracensis episcopus.
    Ego Adalbero Laudunensis episcopus.
    Ego Gipuinus Catalaunensis episcopus.
    Ego Constantius Siluanectensis episcopus.
    Ego Liudulfus Taruanensis episcopus.
    Signum Alberti Remensis archidiaconi.
    Signum Leudonis archidiaconi.
    Thebaldi archidiaconi
    Erluini archidiaconi.
     Hugonis archidiaconi.
    Geranni archidiaconi.
    Rogeri archidiaconi.
    Emmonis archidiaconi.
    Signum Rodulfi abbatis sancti Remigii.
    Odelei abbatis sancti Medardi.
    Ratoldi abbatis Corbeiensis.
    Berlandi abbatis sancti uincentii.
    Adzonis abbatis sancti Basoli.






ANNO DOMINI MCCCCXC.
FOLCUINUS ABBAS LAUBIENSIS





NOTITIA HISTORICA IN FOLCUINUM.


Folcuinus, Fulcuinus, Folquinus, uolquinus, Fulquinus, abbas in Belgio Laubiensis, siue Lobiensis ab anno 965 ad 990 scripsit Chronicon de rebus gestis abbatum Laubiensis cenobii, a S. Landelino fundati ab anno 697 usque ad sua tempora. In eo de se Folcuinus capite 28 seq. uitam Folcuini, Taruanensis episcopi in Flandria anno 854, defuncti Mabillonius sec. Iu Benedict. pag. 622. Hisce homiliam de zizaniis ad Matth. XIII, 25 seq. ms. Louanii ad S. Martinum licet addere ex Oudino tomo II, pag. 475.





uITA SANCTI FOLCUINI EPISCOPI TARuENNENSIS IN GALLIA, AUCTORE FOLCUINO LAUBIENSI ABBATE.






OBSERuATIONES PRAEuIAE.

 1. `Etsi Folcuinus Laubiensis abbas haud ignobilis auctor sit, non magni tamen momenti est hec uita ab ipso edita, que passim in communes locos excurrit. Eius rei causa est, quod pauca de sancto Folcuino comperta habuit auctor, et ea quidem ex traditione accepta post annos centum ab eius morte. Nihilominus certa uidentur singularia facta ab ipso relata, que utique auctoritatem accipiunt ab alio Folcuino, de quo mox dicturus sum. Folcuinus seu Folcwinus, quem alii Folcoinum, Folquinumue scribunt, inter sanctos habitus est statim ab ipsius morte, et eo nomine cultus in monasterio Sithiensi.

2. Qualis ante episcopatum sanctus Folcuinus  fuerit, neque Folcuinus abbas, neque Ioannes Iperius, aut alius quisquam scriptum reliquit, siue ex incogitantia, siue potius ex ignoratione. Nam Folcuinus abbas qui annis duntaxat centum post eum uiuebat, satis diserte attestatur id a se ignoratum  fuisse. Trithemius sanctum Folcuinum inter uiros sanctos aut illustres ordinis nostri non numerauit; recensuit Arnoldus Wion, ob eam scilicet causam, quod eum in Sithiensi monasterio coli resciuit. Consulti hac de re Bertiniani cenobite, id responsi nuper reddiderunt, nullam sibi uideri causam cur sanctus Folcuinus monachis nostris accenseatur, cum nullum eius monachatus uestigium in uetustis auctoribus, archiuis aut mss. appareat.

3. Pluribus conciliis interfuit uir sanctus. Ebonis Remensis episcopi restitutioni anno 840, Parisiensi concilio anno 846, Carisiacensi biennio post, in Suessionensi nominatus anno 853, quo anno inter missos Caroli Calui numeratur in eius capitulari.  Hincmarus Remorum pontifex epistolam teste Frodoardo in Historie lib. III, cap. 20, scripsit »Folcuino Morinensi pro quodam presbytero ipsius ordinato, qui clamabat iniuriam se pati ab Immone presule ; petitque simul reliquias  sanctorum in Morinensi parochia quiescentium sibi mitti, quia in consecratione ecclesie Dei genitricis altare ab ipso Fulcoino consecrandum, et ex ipsius parochie reliquiis honorandum preparabat.« Inuenitur etiam subscripsisse Odonis Beluacensis episcopi litteris a Sirmondo editis in fine tomi III Conciliorum Gallie. uerum aut ee littere scripte sunt ante regni Caroli Calui annum tricesimum quintum, aut iis subscribere non potuit Folcuinus, quem anno Caroli Xu, Christi 855 obiisse constat. De eius successore Huntfrido agendum infra ad annum 869.

4. De sancti Folcuini genere et precipuis rebus gestis agit Folcwinus Sithiensis monachus et leuita in chartario cenobii sui ab se ordinato anno 961, ut legi in membraneo codice, quem autographum esse existimo. Huc fragmenta quedam referre iuuat. »Tempore Ludouici Augusti exoritur quoddam lumen Ecclesie Folcwinus nomine, quod ne sub modio celaretur absconsum, ab ipso rege super Ecclesie imponitur candelabrum, Terwanensi ciuitati  designatur ad pontificatum anno incarnationis Domini 827, et prefati regis 4. De cuius uita et uirtutibus multum quod loqueremur erat, optaremque ea que in hoc mundo gessit, summotenus perstringere. Sed fatuitatem meam ipse perpendens, horreo saltem tangere, quod uiri peritissimi possent etiam formidare. Superant enim philosophicam mundane sapientie disputationem. . . . . . . . . . . . . . . Hec solummodo in eius memoriam fatua garrulitate deprompsi: reliqua ipsius opera auctioris ingenii uiro relinquo inuestiganda . . . Quia igitur mentionem beati Folcwini fecisse me memini, libet adhuc hic unum eius opus intexere, quod recolo me agnouisse Wicfrido pontifice narrante. Longa, inquit, senectute fessus isdem beatus antistes Folcwinus, ut puta qui quadragesimum in episcopatu fere peregerat annum, cum iam non posset publice missarum solemnia celebrare; cognito hoc rex, illo adhuc uiuente, quod contra canones erat, successorem ei episcopum  destinauit,« et cetera iisdem uerbis, ut in sequentis uite num. 13 et 14. »Rogauerat autem isdem pontifex, ut sicubi exitus eius accideret, corpus illius ad Sithiu monasterium in basilica sancti Bertini portaretur tumulandum. Defuncto autem illo cum clerici eius quererent qualiter illum ad supra dictum locum portare debuissent, in ipsa nocte, flante uento australi, omnis illa aquarum indimetibilis profunditas, qua cingitur Sithiu insula, ita congelauit, ut mane exsequias sancti corporis deferentibus firmissimum aqua gressum per glaciem preberet euntibus, quod in hiemali tempore uix septem dierum algor potest efficere. Deportantes autem beati uiri corpus ad Sithiu monasterium, ad latus sancti Bertini dextrum est tumulatum.« Eadem habentur in subiecte uite num. 15. Pergit Folcuinus leuita: »Fertur autem eumdem uirum Dei equum quemdam habuisse, qui quoties iter aliquoties carpere uellet, ad obsequia uiri Dei genua flecteret, ut scilicet absque ullo labore tergo illius equitaturus ascenderet.  Hunc autem ferunt fratribus dandum ante eius feretrum preisse, sed omnem deinceps hominem ferre recusasse,« etc., ut num. 16, nisi quod loco superiorum uerborum legitur, »equum feretrum preeuntem lacrymasse,« quod arguit Folcuinum abbatem a Folcuino leuita diuersum esse. Addit Folcuinus leuita que sequuntur de genere suo. »Anno post hec 928 felicissime incarnationis Iesu Christi Domini nostri, tempore Caroli reclausi, indictione prima, meus qui hoc ipsum scribo, pater, Folcwinus nomine, cum fratre suo, apparatu quo poterant, de regno Lotharii huc adueniunt, sancti Folcwini corpus quod eo usque tempore terra tegebatur, leuare cupientes. Erant enim utrique eiusdem beati uiri carnali consanguinitate proximi. Postulata etiam a predicto comite et abbate Adaloffo licentia,  uentum est ad sancti uiri tumbam cum cereis et thymiamateriis et choro psallentium: eleuaueruntque corpus Idibus Nouembris, feria quinta, die illucescente: preparaueruntque supra dicti refectionem fratribus, prout poterant. uinum namque et omnia necessaria uenientes secum detulerant. Quibus peractis, gaudentes ad propria sunt reuersi. Erant autem, isdem uidelicet Folcwinus, et Regenwala frater suus, filii Odwini filii alterius Odwini, qui erat frater beati presulis Folcwini: pater autem eiusdem sancti episcopi dictus est Hieronymus: genitrix uero Ermentrudis est uocata.« En stemma gentilitium sancti Folcwini, hactenus non satis explicatum. Folcuinus abbas matrem eius uocat Ercensindam, hic Ermentrudem, ex quo apparet eam binominem fuisse. Pater Hieronymus Caroli Tuditis seu Martelli filius erat, pater Odwini et Fulradi abbatis Quintiniani; frater uero Bernardi patris sancti Adelhardi abbatis Corbeiensis, cuius uita superius relata  est.

5. Diuersum esse Folcuinum seu Folcwinum leuitam a Fulcuino Laubiensi abbate, quedam suadent argumenta. Uterque ex regno Lotharii ortus fuit, uterque etiam monachus Sithiensis, et quidem eodem tempore. Nam Folcuinus leuita collectionem chartarum monasterii sui ordinauit anno 961; alter uero ad regimen Laubiensis abbatie uocatus est anno 965, uti ipse scribit in Chronico Laubiensi. Cur uero duos fuisse putem, he sunt cause: prima, quod Folcuinus abbas in sequenti uita, etsi iisdem fere uerbis utatur, aliqua tamen diuersa miscet. Nam leuita sancti Folcuini matrem uocat Ermentrudem; abbas Ercensendam. Ille episcopi consanguineum se fuisse dicit; hic tacet. Primus scribit, equum sancti uiri funeri preisse, alter addit lacrymasse; et abbas male reddidit sententiam leuite num. 18, si tamen auctoris erratum est, non librariorum. Denique duo Folcuini simul uixere in monasterio Sithiensi, teste Folcuino leuita, qui in fine Collectionis  sue recensens nomina fratrum, quibuscum in eo monasterio uixerat, nominat Folcwinum; et Folcuinus abbas hic agit de miraculo facto ad tumulum sancti Folcuini in persona Folcuini monachi, quem puto esse Folcuinum leuitam. Sic eum ex traditione appellant Sithienses cenobite, tametsi non mihi constat an in leuite gradu permanserit.

6. De se ipse ita scribit in sua Collectione: »Anno 947 . . . . . abbas Wido, quia nimis uane iuuentutis gaudia sectabatur, apud comitem incusatus, abbatia est fraudatus, et sancti Bauonis monasterio abbas est destinatus. Womarus autem regimen monasticum sub regulari regebat districtione. Quo tempore ego ipse hec scribens Folcwinus a patre Folcwino supra iam memorato et matre Thiedala de regno Lotharii dicto huc adductus anno incarnationis felicissime Domini nostri Iesu Christi 948, die festiuitatis eleuationis sancti Bertini, que succedit omnium Sanctorum festiuitati,  sancto Bertino oblatus, monachus  facietenus sum effectus.« Eleuationis corporis sancti Bertini mentio  nulla ante annum 1052 habetur in uariis monumentis de eo editis in Seculi II parte I.

7. Folcuinus abbas diserte in prologo sequenti scribit se non tam uolentem, quam coactum, cessantibus scilicet ob multimodam infestationem propinquorum curis, in Sithiense monasterium accessisse, ubi se ab ipsis pene crepundiis educatum fuisse fatetur. Et in Chronici Laubiensis, cap. 28, cognationem suam non infimam modeste dicit, et fratrem suum Godescalcum uocat cap. 37. Mortuus est Fulcoinus abbas anno 990, sex annis ante obitum Walteri Sithiensis abbatis, cui hanc uitam dedicauit eo modo quo sequitur.



PROLOGUS AUCTORIS.


 1. Dilectissimis in Christo sancti Sithiensis cenobii fratribus, unam eamdemque nobiscum tenentibus fidem, sperantibus spem, amplectentibus caritatem, FOLQUINUS peccator, quem Laubiensium dicunt abbatem, summi specialisque gaudii in eo, qui uere est, cum sanctis eius perpetuitatem. Memor uestri semper in orationibus, in ea parte erga uos arbitror, quia ero perpetuus, quia post Deum in caritate diligendus est proximus, fortunam scilicet meam deputans uos ualere, uestrumque cum prosperitate successum ac si meum optans in Christo perpetuum fore. Ad quod me uestra quidem, fateor, primum studia accenderunt, cum in ipsis pene  crepundiis multimoda infestatione cessantibus propinquorum curis, hanc in  uobis, non dico uicissitudinem, sed gratuitam fraternitatem, ut explorarem compulerunt; qua ita usus sum, ut nunc illam uiolare sacrilegium esse, illaque carere facinus mihi uideatur exsecrabile. Enimuero sacrilegium digne dixerim caritatem uiolare, si quidem ab Apostolo non amplius illa, quam quod Deus est, commendari potuit, sic eo dicente: Deus caritas est . Ergo hanc uiolare Christum est abnegare; quod mihi uidetur plus quam sacrilegium esse. Que, licet dilatato sinu ipsos inimicos admittat, ordinate tamen dilectionis modum maxime in domesticos fidei  tenere cognouit.

2. Preter ergo hanc dilectionem debitam omnibus communicantibus fidei eius, uidelicet que catholica,  id est uniuersalis dicitur, est mihi apud uos quoddam precipuum, id est, ut catechizatus uobis catechizantibus in omnibus bonis communicem, secundum Apostoli dictum ; tum etiam propter patronos loci et sanctorum pignorum reliquias, quibus pre omnibus uicinis abundatis, quorumque patrocinio, singulari quodam priuilegio exsultatis, quorum, quia mihi, licet per multa uitia defluenti, exorata semper adfuit defensio, ut eos speciali post Deum deuotione complectar, et utile mihi uidetur bonum et magnum bonum, et quorum meritis fas sit sperare summum bonum. Huic ergo amori, qui mecum primis adoleuit auspiciis, ea commutata est intentio, non tota, ut mihi uisum est, puerilis, ut laudi eorum, qua non egent,  satisfactum putarem, si quidpiam uobis manu uenisset antiquiorum, quod eorum cuique festiuitati in singulis quibusque, quas Greci synaxes dicunt, congruere et ad laudem Dei per amorem sanctorum, audientium animos incitaret. Porro in promptu erant aliquante copie, que huic intentioni uidebantur satisfacere posse. Denique eorum uitam et actus, quorum gaudetis principalitate, quorumque  hereditariam successionem sortiti estis cum nomine , antiquorum satis commendabat auctoritas, qui, utpote contemporales sibi, ita quadam uicinitate nectuntur, ut, dum unum audieris, alterum intelligas, et in huius opere, quis ille fuerit, facile prenoscas. Sanctus quoque Winnocus, cum ex uno superiorum pendeat, et ipse satis descriptus erat, quomodo uestra palestra fidei unctus oliuo atque uirtute instructus, patris ductus laureis, eadem qua preceptor eius laude cucurrit, mundumque sibi rebellantem Christi uirtute decorauit. Sed o nostra tempora, o mores! uenerabilem siquidem et toto mundo predicandum, sanctum uidelicet Folquinum, modernorum adeo neglexit incuria, ut nulla eius preter rumorem popularem  uideretur esse memoria eorum.

3. Igitur negligentie  succensebam, et tacitus cum his animo stomachabar; tandem colluctantibus in me cum amore sancti pudore puerili et imperitia cordis obtusi, Pisoniano illo uitio laborans, qui cum loqui nesciret, tacere non potuit; ad illius uitam describendam animum induxi; calamumque illi committens, qui linguas infantium facit disertas, nouus uelut Arpinas, repentinus auctor emersi. uerum reminiscens illius Erisippei sophismatis, si mentiris, id quod uerum dicis, mentiris; nichil aliud posui, licet de ipsis plura preterierim, quam quod eorum percepi traditione, quorum approbanda erat grauitas, cum refellenda non esset auctoritas. Porro ne contribulibus  causas exinde offerrem calumniandi, ut est consuetudinis quorumdam puerorum; ea que dictaueram, silentii ad tempus claustris commisi, atque huic tempori, quo paululum emendatiora prodirent, reseruaui; et quia opus erat astipulatore, cuius hoc opus firmaretur auctoritate; dedicaui illud uobis, tibique quam maxime, uenerande Pater Waltere, cui preter id, quod cum ceteris mihi est commune, singulare quiddam debeo, uel propter Bertini uicem, uel propter eam, que nobiscum accreuit, dilectionem. Te, inquam, te arbitrum et defensorem huius operis habens, ceterum de obtrectatoribus non est tanti; qui si forte calumniati fuerint me, modos connexionum et cetera, que illi de quibus sub unius specie dicitur, que sophistice loquitur, odibilis est,  tractant, non obseruasse: nouerint Ecclesiam Christi regulas has, quamuis harum quoque notitia non careat, sponte repudiasse, presertim cum longe ante nos dictum sit, ueram esse legem historie, simpliciter ea, que fama uulgante colliguntur, ad instructionem posteritatis litteris commendare. Abeant ergo, et quouis genere locutionum predicent illi suos Catones, siue rigidi sint illi, siue censorii; ac  proinde rumusculos quosque et gloriolam captant popularem, atque secundum quemdam eorum petam, ceromatico ferant nicetetia collo; nobis, qui in schola Christi, sub apostolorum magisterio philosophamus, propositum est, ut prudentiam serpentis columbina simplicitate temperemus: ut dum doctrina simul et operatione consulimus necessitatibus  proximorum, nobis quoque possit esse consultum. De cetero, fratres, apostolicis uos uerbis alloquor: Gaudete, perfecti estote, exhortamini, idem sapite, pacem habete, meique fratris uestri uel admoniti mementote; et Deus pacis et dilectionis sit semper cum omnibus uobis. Amen.



INCIPIT uITA S. FOLCUINI.


 4. Benigna, et ineffabilis omnipotentissimaque  deitas, sibi ipsi per se sufficiens  diuitias bonitatis sue in iis, quos ante secula presciuit et predestinauit, sanctis multipliciter dispensando distribuit. uasa enim ire apta in interitum, que diu sustinuit, in uasa misericordie commutauit; et ut sublimitatem gratie huius ex Deo esse scirent, et non ex semetipsis, hoc illis dono gratie dedit quod penam suam illis cognoscibilem fecit, etc.

5. Beata nichilominus mater Ecclesia, talibus ornata monilibus, que turris uiri Dauid edificata est cum propugnaculis suis; tot talesque clypei ex ea dependent, talisque tantorum armatura fortium, quibus munita et ornatur ad meritum, et ab inferorum eruitur terrore portarum. Inter que propugnacula,  non de inferioribus clypeis unum patronum et defensorem nobis Deus dedit beatum et predicandum seculis Folcuinum episcopum, cuius uitam strictim et succincte elucidare cupientes, non magnopere studemus eum miraculis commendare, scientes nos fidelibus loqui, quibus non linguas in signum, sed infidelibus dixit apostolus esse, nam miraculis parum nobis expertus est, licet uita plurimum, que et si fecit, nullus illo magis occuluit. Sed iam locuturis de eo nobis petimus, ut suffragiis adsit apud eum quem tantopere dilexit.

6. Natiuitatis ergo beati uiri ut dicamus exordia, excellentiam terrene dignitatis longo et altissimo traxit stemmate nobilitatis. Floruit sub rege Carolo tum opulentia rerum, tum procinctu bellorum,  quodque his maius est, cultu religionis et pacis iure cognominato Magno; matre Ercensinda, patre Hieronymo: quorum prior de gente Gothorum claram satis tam genere quam opibus prosapiam traxit; alter, ut puto, supradicti regis auunculus inter aulicos primus, rerum forensium priuatarumque moderamina disponebat. Fratres etiam erant ei summe dignitatis; ex quibus Folradum sancti Quintini commendat monasterium, et ut altius repetamus, atauorum eius ataui omnes nobilissimi. Hec dicimus non quod habentibus sint gloriosa, sed quod contemnentibus mirabilia. Seculi homines suscipiunt eos qui his priuilegiis pollent, nos laudamus eos qui ista pro Saluatore contempserint.

7. Igitur generosam prolem ubi in ipsis pene crepundiis  parentum cura perspexit sacris studiis pollere,  uti posse erat tali etatule, sacris litteris informandam tradiderunt scholis ecclesie: in quibus, ut puto, puer bone indolis, disciplinabiliter ingenio sagaci proficiens, ubi prime artis rudimenta percepit, quod uiuacitatem ingenii eius aufugeret, nil postea fuit. Attestabatur munditiam cordis eius iugis meditatio et continue exercitationis studium, cum iam penitus omnis huiusmodi affectio transiret in habitum. Scriptum quippe est: Ex studiis suis intelligitur puer, si recta et munda sint opera eius . Talem itaque informabat Dominus sub magistrorum institutione, qualem postea preficeret Ecclesie sue. Pastoralis est enim regula, ne audeat preesse, qui nescierit subesse. Deinde cum giganteis, ut ita dictum sit, passibus iret de uirtute in  uirtutem; cum sacras litteras didicisset, diuinamque legem, sacrorum graduum perfectionem indeptus est per ordinem; tantamque gratiam ei contulit gratia superni respectus, ut ab omnibus ueneraretur reuerentius, diligeretur affectuosius.

8. Interea lapis ille spiritualis politus multiplicibus argumentis et competens celestibus ornamentis, dignum fuerat ut poneretur in diademate Regis; igitur ne sub specie priuatorum delitesceret; sed qui eatenus sibi tantum profuerat, iam multis prodesset; ecclesie fascibus sublimandus appetitur, et omnium uocibus acclamatur. Littora Britannici Oceani in finibus Galliarum occidentem uersus gens quedam incolit, non tam lata quam ualida: apud historicos Morini, nunc a Taruenna urbe eorum  quondam opulentissima, sed modo diruta et pene exinanita, uocantur Taruennici. Meminit huius gentis in opere suo quod pro nobis contra paganos scripsit Orosius presbyter et fidelis historiographus: et quia populosa fuerit copia militari, ne cuiquam exercitui Romano obuianti [f., succumberet], euidentissime ostendit. Meminit et urbis Menapum, cuius nichil preter ruinas et nomen inane est tantum. Extremi autem hominum ob hoc forsitan a peta dicuntur, quod Flandria, que pars huius gentis est, ea maris loca occupat, ultraque nulla gens habitare audita est, prohibente Oceano, totum pro parte usus more suo. Nam ex ea parte quam Bononia urbs et Odraus  occupat Farus, facilis ad Britanniam est transitus. Gens hec moribus incomposita, magis armis  quam consiliis utens, et ut ante nos dictum est, multum eloquentie, sapientie parum. Cuius indomitam barbariem et semper ad malum procliuem non facile erat restringi, nisi prudentia et perspicacia summi et ecclesiastici uiri.

9. Igitur plebis huius ecclesia pastore  erat destituta: sed cum de pontifice ageretur substituendo, diu scrutatis omnibus, dignior nemo inuentus est Folquino. In cuius electione anceps plebs est secuta nil uarium, sed uotis omnibus hunc sibi dari poposcit episcopum, secuta magnatum et totius cleri consensum. Quid plura? Complacuit, Deo gratias, imperatorie potestati, Ludouico uidelicet, qui Carolo successerat patri; et eo concedente urbis Taruenne consecratur antistes, preeunte in omnibus  uoluntate Domini. Auctus ergo benedictione spirituali, auxit opera pietatis et fidei, prebens se talem in omnibus, sicut decebat seruum Domini. Enimuero quoniam pugnaturum se contra spiritualia nequitie sciuit, artes secum exercitationesque uirtutum, arma fidei pre se tulit, discipline uigorem ita moderatus est, ut cum censura iudicii nemo illo magis popularis esset; rursum popularis cum esset, censure ordinem non amitteret. Sic uitam instituit, ut in neutrum horum pronior fuerit. Media caritate constrata sunt, neque maluit oues sibi creditas perperam, quam recte egisse: sed nec ignouit malis, ut bonas perditum iret. Reuera sciuit uti ferro. Sic etenim studuit ut sancte matri Ecclesie aut munimento esset, aut ornamento munimento exterius,  ornamento interius. Sed et in uerbis eius et in locutione communi non erat leuitas; confabulabatur namque utillimum aliquid cum quouis, aut meditabatur id ipsum in quouis. In ipso presulatus sui initio sic apparuit aptus, ac si prefuisset diutius, ad quod nouiter fuerat inthronizatus; de religione primum et cultu Dei, quod Greci theosebiam dicunt, canonicam et apostolicam secutus est auctoritatem, uidelicet ut omnibus quibus cura sua intererat, cor unum et anima esset; et quidquid indecens in ecclesia sua uel effeminatum uidebat, uera et spirituali circumcisione diligentissime resecaret, suum estimans detrimentum, quidquid in subditis appareret ineptum; suum deputans lucrum, quidquid  cultura Christi reportaret fructiferum; quam sic studuit excolere, ut non aliquo indigeret putamine, cum nullum uitii genus saltem ex radice sineret coalescere. Semet suis ad imitandum specimen prebebat et speculum. Non enim sibi soli negotiabatur, sed omnium salutem laboris sui commercio querebat. Si quispiam magnum quid in religione moliebatur, hunc quasi succenturiatum in acie diuina se sustentantem agnouit. De pauperibus uero Christi nonnichil sollicitus erat, nam quod de mensa sua defraudans  sparsit, id illis accreuit, nec uentri, ut est consuetudini quibusdam, reseruauit, quippe qui de crastino non multum sollicitus fuit. Difficile est prosequi qualem se exhibuerit seruus Domini; tantum ut dotes eius prosequamur, summam omnium uirtutum sic continuit, formas quasi natura natiue bonitatis sibi artius insertas.

10. Sithiu est uirorum Dei cenobium, et in eo memoria multa sanctorum. Parochia est Taruennensis episcopi; licet imperatorum, seu uniuersalis pape, et ipsius sedis episcoporum immunitatum priuilegiis polleat. Id tunc Hugo regebat, cui Ludouicus frater, pater Carolus erat. Sane cenobium illud bipertitum est. Nam inferiora monachi, superiora canonici obtinent; et hi Audomari, illi Bertini  patrociniis gaudent.

11. De translatione beati Audomari, qualiter ab hoc beato pontifice acta sit, et que erga Hugonem supradictum abbatem fuerint, uulgi rumore celebrantur  ; in quibus satis miranda est sancti uiri constantia. Abbati resistere facile non erat, quippe cui natalium dignitas tanta erat, militaris etiam copia non deerat; sed uir Dei hec omnia postposuit timori Domini: denique non requieuit, donec corpus sanctum fraudulenter sublatum proprio restitueret loco, uite sue licet magno satis cum periculo, diemque solemnem faceret in mense Iunio, quo aristantur segetes crescente culmo. Et precauens in futurum ne parili modo aut alio quouis ingenio corpus auferretur sanctum, terra illud abscondit, ubi  per plurimos annos homines quidem latuit; at reuelatum est ubi Dominus uoluit. Simili modo et sancti Bertini corpus transtulit  et recondidit, solemnemque hunc diem nobis esse sanciuit, quod est septimo decimo Kalendas Augusti.

12. Post hec autem uir Dei Folquinus quanto senectute corporis appropinquare nouit diem sue resolutionis, tanto se assiduum reddidit ad studium recte operationis, sciens scriptum: Beati serui illi, quos cum uenerit Dominus, inuenerit uigilantes . Atque adeo quotidie de uirtute in uirtutem crescens, ardebat uidere Deum deorum in Sion. Teste namque interni illius amoris erant lacryme, quibus prodebatur intimum conscientie, cum quibus  psalmodians dicebat sepissime: Sitiuit anima mea ad te, Deus: quando ueniam et parebo ante faciem Dei mei . Atque minus oculum mentis ad ea reducens que iam Christo iuuante peregerat, secundum apostolici dictum; que sunt retro oblitus ad ea que ante sunt, extendens se, magis magisque ieiunio et uigilie operam dans, ad ea que sunt altiora, studuit mentem acutius defricatam ignire, precinctisque lumbis cum bonorum operum lampadibus accensis atque oleo repletis prestolabatur  Domini sui a nuptiis regressum, cum quo regnaturus intraret in eterne felicitatis gaudium mansurum; gregisque sibi commissi curam gerens eis uerbi triticum fidelissimus dispensator toto adnisu subministrabat, hortando eos, donec est hodie conuerti, ne improuisos cepisset dies ultima reperire.

13. Longa ergo senectute fessus, ut puta qui quadragesimum in episcopatu fere peregerat annum, cum iam non posset publice missarum  solemnia celebrare, cognito hoc rex, illo adhuc uiuente, quod contra canones erat, successorem ei episcopum destinauit; quod audiens sanctus presul semet episcopali more preparauit ad celebrationem misse, et omne ministerium supplantatore astante impleuit strenuissime. At ubi uentum est ad dandam, ut episcopis  mos est, benedictionem, uerso ordine protulit maledictionem. At illi trepidi cum ascensis equis  ad propria cuperent reuerti; in media uia supplantator episcopi de equo lapsus relisa ceruice spiritum efflauit uite, omnesque, qui cum illo uenerant, infra annum uariis cladibus expirarunt.

14. Igitur adueniente uocationis sue tempore, quamuis longeuo grauaretur senio, episcopii sui parochias circuire decreuit, sibi pariter et subditis salubriter oportere sciens, ut Ecclesie filios, si alicubi a matris gremio errassent deuiando, secundum canonum statuta flectendo ad eamdem reduceret, predicationibus exhortando. Tali autem studio talique deuotione ad ecclesiam in Mempisco sitam Hicclesbeke  nuncupatam, pia accessit curiositate.  Inibi autem non multum commorans, cum iam cogitaret reuerti, cepit graui egritudine fatigari. Tunc conuocatis discipulis, eos omnipotenti Domino commendans, recti itineris tramitem non derelinquere diutissima admonitione persuasit; ad ultimum benedictione confirmans, reddidit gaudens celo animam  sanctorum cetibus consociandam. Transiit autem anno incarnationis Dominice octingentesimo quinquagesimo quinto, indictione tertia, feria septima uesperascente; qui erat annus gloriosi regis Caroli filii Ludouici quintus decimus, et episcopatus ipsius beati presulis quadragesimus, decimo nono Kalendas Ianuarii. Rogauerat autem adhuc uiuens, ut ubicunque exitus eius accideret, corpus illius ad Sithiu monasterium in basilica sancti Bertini tumulandum  deferretur.

15. Gregatim igitur illo defuncto ad exsequias beati corporis undique confluentibus, cum clerici illius difficultate itineris conquerentes grauarentur, ad diuinum se auxilium contulerunt. Tunc in eadem nocte flante uento australi omnis illa aquarum indimetibilis profunditas, qua cingitur Sithiu insula,  fere per duo millia ita congelauit, ut mane corpus sanctum deferentibus firmissimum aqua gressum per glaciem preberet euntibus. Deportatus autem receptus est cum cereis et thimiamateriis ab illo monachorum reuerentissimo sanctissimoque conuentu, obuiam sacris procedente exsequiis cum immodica multitudine plebis; quibus officia cum omni honestate, ut res funebris postulat, consummantibus induitur uti sacris altaribus astans erat solitus, et in eodem loco quo ipse elegerat, inducitur tumulandus. Sepultus est autem ad latus sancti Bertini dextrum non sine astantis populi maximo luctu.

16. Fertur quoque a senioribus, eumdem uirum Dei equum quemdam habuisse mire scientie. Profecturo namque secundum quod necessitas expetebat,  genibus flexis sancto oneri sponte terga subdebat. Hunc autem tante scientie equum Fratribus dandum, feretrum preeuntem ferunt lacrymasse  , omnem hominem ferre deinceps recusasse, nec passum esse post membra tanti pontificis uoluptatibus deseruire alicuius hominis, qui non longo post tempore mortuus, cum canibus cibus appositus esset, a nullo eorum est morsu attractus. Non enim decuit eius cadauer expositum canes coruosque reficiendo farcire, meatusque illorum faucium preterire, supra quem frequens Christi oratio mittebatur ab insidentis cordiali deuotione; fas enim non est credere sanctum fabulis delectatum esse. Quod uidentes ciues humano eum more sepelierunt, quem, ut dixi, bruta feritas canum quadam, ut ita dicam,  admiratione uenerata est.

17. Contigerat non longe post hec quemdam predicti Sithiensis cenobii monachum, huius beati uiri equiuocum , grauiter infirmatum per longa iam spatia, ut non posset nisi cum baculorum gemina uix sustentatione ire. Hic die quadam doloris nimietate grauatus decreuit uirtute, qua poterat, ad altare sancti Bertini patroni procedere pro anime simulque corporis salute deprecaturus, sed  intrantibus a regione meridiana intercludit sancti Patris predicti tumba ante posita, quod est precipuum sancti Martini altare; atque ideo in dextera ipsius parte primum occurrit beati Folquini tumulus ad iam dictam prius tumbam ire uolentibus.  Idem prefatus monachus iam ad beati Folquini peruenerat sepulcrum, cum repente nescio qua horripilatione concussus, dissilientibus hinc inde fustibus, preceps supra sanctum tumulum ruit, nactusque hanc occasionem, Deum, si cuius apud se esset meriti anima presulis inibi sepulti, per eius flebiliter supplicauit intercessionem, ut amissam diu sibi  optabilem redderet sanitatem. Nec multum ibi iacens orando moratus, mox ita surrexit incolumis, ut stupentibus cunctis gratias Deo referret, propriis sine ullius adminiculo incedens plantis. Ab ipso ergo die beati uiri tumulus maioris honoris reuerentia est habitus; idemque monachus sanatus, quoniam grammatice erat instructus, ita hec elegiaco metro comprehendit, scribens in eius tumulo:

Folcuini ueneranda Patris hic membra locantur,
   Antistes dudum qui fuerat Morinum.
Quinque quater denis uite dux exstitit annis,
   Mente, actuque pio iussa operando Dei:
Atque die quarto decimo Decembris ab orbe
   Sumptus, apostolicum gaudet adire chorum.

18. Omnibus igitur post hoc beati uiri merita uenerantibus, ut uox Saluatoris probaretur dicentis:  Nihil opertum quod non reueletur, neque absconditum quod non sciatur . Pastor pastorum uicarii  sui ossa noluit sub terra posita diutius delitescere, sed uenerandam almitatis eius gloriam uoluit omnibus hominibus propalare. Anno namque felicissime incarnationis Domini nostri Iesu Christi nogentesimo uicesimo octauo, indictione prima, tempore Caroli regis, reclusi, duobus  spectabilis persone longe remotis crebras per quietem noctis prodit uisiones, quatenus Sithiu famosum adirent Cenobium, ac uenerabilis sancti presulis Folquini membra leuantes, ad debite uenerationis preparantur obsequium. Qui gaudenti animo iussa complentes, apparatu quo poterant ad Sithiu iam dictum adueniunt Monasterium, aduentus sui causam fratribus  monasterii produnt, licere sibi detegi urnam,  qua sanctus ciuis tegebatur, exposcunt: qui consilium diu quaquauersum poterant trutinantes, ad Adoloffi Generosi tunc temporis loci illius comitis et abbatis notitiam detulerunt, consultoque  Stephano eiusdem temporis reuerentissimo Taruennensis ecclesie episcopo, communi omnium uoluntate cum cereis et choro psallentium, atque omni clericorum apparatu Idus Nouembris die illucescente, ad sancti uiri tumulum uentum est, eleuatisque sancti corporis membris, atque illic collocatis, in loco tumuli altare constructo, diem illam cantibus et gaudiis duxere festiuam: explicitoque officio refecti, quique ad propria sunt reuersi.

19. His igitur sic se habentibus, ceperunt beati uiri membra uirtutibus enitere. Fecerunt autem ciues  febricitantes consuetudinem, cum candelarum quo quisque poterat munere sancti presulis altare frequentare, atque secundum petentium fidem recepisse quique mirati sunt sanitatem. De stola autem eius, que adhuc restat, mulieribus difficultate partus  laborantibus per eius merita salutem sepe prouenisse uidimus, ita ut triduo uel eo amplius materno onere grauate, cum pene uiderentur morti contigue, in ingressu eiusdem stole, partum edentes redderentur sanitati pristine. Multis etiam aliis indiciis Dominus sanctum suum ostendit mirificatum in celis, operante et manente cum electis suis usque in finem seculi Domino nostro Iesu Christo, qui ceternus et consubstantialis Patri et Spiritui sancto, uiuit et regnat per infinita secula seculorum.  Amen.





FOLCUINI ABBATIS LAUBIENSIS DE GESTIS ABBATUM LAUBIENSIUM.






MONITUM.

 Ansegisi, qui seculo IX abbatum Fontanellensium gesta scripserat, exemplum fortasse secutus Folcuinus  exeunte seculo decimo gesta abbatum  monasterii, cui ipse preerat, Laubiensis scribenda suscepit. Qui illustri editus loco  , scilicet Caroli Martelli ex Hieronymo filio posteris accensendus   , a patre Folcuino, qui an. 928 cum fratre Regenwala corpus S. Folcuini episcopi eleuauerat, et matre Thiedala an. 947 puer ex Lotharingia ad monasterium Sithdiu adductus et an. 948, die S. Bertini  , »in ipsis pene crepundiis propinquorum curis multimoda infestatione cessantibus«  , sancto Bertino oblatus et monachus effectus est. Ubi litteras tam sacras quam Romanorum edoctus, anno 961 chartas monasterii bifario ordine temporis et rerum dispositas, insertis abbatum gestis, collegit  et Adalolfo abbati inscripsit. Anno 965 iuuenis adhuc ab Eueracro episcopo Laubiensi monasterio prepositus, et die natalis Domini Colonie Ottone I presente ordinatus est  . uiginti quinque annis abbatie curam gessit, quibus non solum possessiones eius et iura tutatus est, sed monasterium Nothgero episcopo auctore edificiis, ornatu ecclesiastico, campanis et libris auxit  . Intercedebat ei commercium cum uiris sui temporis doctis, cum  Ratherio exempli gratia, quem uerona exsulem ipse Laubiis suscepit et ingratum expertus est, cum Adalberone Remensi archiepiscopo, quem Gerberti aliorumque uirorum eruditissimorum patronum Remis uisitauit  . Abbatum predecessorum suorum gestis scribendis optime instructus accessit. Euoluerat enim chartas et epistolas in scriniis ecclesie asseruatas  , et alia cenobii monumenta, martyrologia perantiqua  , inscriptiones  , catalogum abbatum  , annales etiam breuissimos ad sua tempora usque productos, legerat uitas Ursmari et Ermini abbatum  , scripta historiam uicinorum episcopiorum, Leodiensis  et Remensis  , attinentia, annales Francorum  , et Einhardi  atque Ruotgeri  opera, unde sententias, imo capita integra mutuatus, narrationem adornare conatus est. Nec tamen ingenio materiem superauit. Nam narratio sepe ieiuna et nonnunquam minus recte disposita  , sermonis quoque  uitiis obnoxia  , tantum ubi auctoris etatem attingit, maiorem sibi fauorem conciliat. Ultima operis capita auctorem---quod in Flodoardum etiam cadere uidimus---ueritatis non minus studiosum  quam miraculorum credulum comprobant.

Liber Laubiis circa annum 980 editus  , in monasterio ipso, tum Tornaci, et, si Foppensio  credere fas est, Gemblaci asseruatus, seculis sequentibus continuationibus auctus, Sigeberto Gemblacensi  et auctori uite S. Ursmari apud Chesnium uulgate  necnon Trithemio  innotuit. Seculo demum XuII, una cum continuationibus ope Lobiensium male descriptus in Spicilegio Dacherii [ C. regius Bruxellensis N. 7816 chart. sec. XuI in fol. min. diligenter ut plurimum scriptus atque cum codice B. Marie  C. regium Parisiensem inter schedas Baluzii Armar. II fascic. 1 n. 3. asseruatum. Plagulas istas ex Bruxellensi, in monasterio Rubee uallis tunc temporis, ut uidetur, asseruato [ Ex tractatu De miraculis S. Ursmari a monacho Laubiensi ope Folcuini et continuationis eius conscripto, quem Henschenius in Actis SS. April. II, 563 sqq. Folcuino tribuit, uarias lectiones decerpsimus.

 Quibus subsidiis, presertim codice Bruxellensi, adhibitis, si non textum ubique authenticum, proxime tamen ad genuinum accedentem proponere licet, ut collato Ruotgeri opere euincitur.

 Continuationem libri, qua Folcuinus Nothgero episcopo adminiculante Lobiensis  monasterii immunitatem an. 972 ab Ottone II renouatam et a Ioanne XIII papa confirmatam  impetrasse, pauperibus etiam post obitum suum alendis et uestiendis prospexisse, librorum et ornatus ab ipso in monasterio repertorum et eius opera comparatorum recensum reliquisse traditur, collectioni nostre suo tempore inserturi sumus.

Obiit Folcuinus anno 990, edita tamen et uita S. Folcuini episcopi Taruannensis, quam antique necessitudinis testem Waltero abbati S. Bertini inscripserat  : eum eidem et uitas SS. Audomari, Bertini, Winnoci et Siluini inscripsisse  , non minus dubium esse uidetur, quam quod Trithemius sermones et homelias complures ei tribuit  .

Sepultus est in ecclesia S. Ursmari e latere Ratherii episcopi, hoc titulo insignis  :

Celebs Folquinus requiescit hic tumulatus,
 Nobilitate cluens, abbatis nomine gliscens,
Diuinis satagens, humana sophismata callens;
Cuius peccatis ueniam lector petat omnis.



GESTA ABBATUM LAUBIENSIUM.



PROLOGUS [1 1Kb] .


Diu [2 1Kb] ab antiquis quaquauersum quis poterat questione uentilata, tandem omnium tam philosophorum quam spiritualium patrum animis sedit sententia, nobisque inuiolabiliter tenendam mandarunt, non fortuitis mundum uolui casibus, sed ad nutum presidentis et creatricis omnipotentisque Deitatis cuncta regi per prouidentiam, secundum ineffabilem dispositionis sue ordinationem, antequam quidquam proderet in tempore. uis enim Deitatis omnipotentissima, cuique  quod est esse perfectum est, rerum formas per principales quasdam materias penes se semper perfectas habuit; sed quando uoluit, et ubi uoluit, et quomodo uoluit, nobis uisibiles fecit, nec ei ut creator esset [ex tempore [3 1Kb] ] accessit;  quippe cum tempora eo ordinante ceperint, et ipse in tempore cuncta ordinauerit, ut qui merito creditur creator, teneretur et dispensator. Tempora quippe diebus et numeris constant; et quando legimus aut audimus, illo uel illo die fecit Deus hoc uel  illud, tempus utique uel numerum intelligimus. Ergo Deus est creator temporum [4 1Kb] , cum et ipse antiquior sit tempore cuius creator est, et cuncta creauerit [5 1Kb] in tempore. Fecit quidem [6 1Kb] et ipsa tempora dissona inter se parilitate disiuncta, sed ad nutum suum inuicem conuenientia, ut non confundantur que putantur confusa, sed potius alternatim sibi congruentia ordinatam quandam rem publicam faciant et perfectam. Ipsa quoque quibus subsistimus elementa sibi inuicem contraria, in unius corporis habitudinem ita grata parilitate conueniunt, ut discrepata non discrepent, immo si unum alteri dempseris, hominem simul interimas. Temporalis quoque motionis similis causa est. Quid enim magis contrarium, quam nox diei, tenebre luci? Aestas quoque hiemi, hiems [7 1Kb] estati repugnat  ueri quoque autumnus, autumpno uer [8 1Kb] contrarius est. Quis enim in hieme cancri ardorem et dies caniculares expertus est, aut quis estate niue campos [9 1Kb] albescere, flumina glacie uidit distendi? Sic quoque nemo umquam in [10 1Kb] uere musta pregustauit aut racemis  usus est, cum ipsa quoque herbarum seu florum diuersa genera, quibus uer ornatur et gaudet, autumpni tempore languida marcescunt [11 1Kb] . Hec autem ordinate uenientia et loco suo posita annum perficiunt; que si non confunderentur, chaos quoddam et importabile tempus potius uideretur quam annus. Hanc autem rerum causam mutabilem immutabilis ratio continet, apud quam non est nouum, quod nobis recens apparet, et cui non uariantur, que nobis uariabilia esse uidentur; ita ordinans cuncta, ut etiam que putantur mala, non sint inordinata. Summa ergo et principalis, immo sola rerum causa uoluntas Dei est. Unde et canimus: Omnia quecumque uoluit Dominus fecit . Nec quidquam foris agitur, nisi quod de interna summi [12 1Kb]  Imperatoris aula aut iubeatur aut permittatur, siue ad quorundam utilitatem, siue ad occulti iustique iudicii sui ultionem. Quis enim plus diligit [13 1Kb] quam ille qui fecit? porro quis ordinatius regit quam ille qui fecit et diligit? Ergo non potest quicquam [14 1Kb] ultra citraue progredi nisi cum uoluntate Domini, saluo cum gratia Dei dono hominibus dato liberi arbitrii.

De regnorum quoque successionibus seu permutationibus, quas uel audiuimus uel uidimus, non multum mirandum. Ipsius est enim, ut ait Psalmista [15 1Kb] , regnum et ipse dominabitur gentium . Et sicut Nabugodonosor [16 1Kb] sensit, cuicumque uoluerit dabit illud. Nam quando uoluit, regna statuit, et quando uoluit, mutauit. Testatur hoc [17 1Kb] antiquissimum  Assiriorum regnum, quod postea ad Medos, et ad [18 1Kb] Persas [19 1Kb] translatum, regnandi finem fecit [20 1Kb] . Inde ad Macedones, quos multo sanguine sibi [21 1Kb] acquisiuit Alexander ille  , quem Daniel uel es in statua uel pardum in uisione nominat, magnus utique, magnus ille gurges miseriarum; ad postremum Romanis, terra et mari transactis, copiis prestantibus, non sine nutu Dei cessit imperium. Et de regnis quidem sic hactenus habetur, licet Francorum subinde accreuerit imperium, quod quia [22 1Kb] se Romanis arcibus frequenti et prospero successu, et manu militari, quo delectu optime habundat, infuderit, idque acquisierit fastigium, in Romana tamen re publica est connumerandum. Nam et eadem gens Romanis quadam ciuilitate coniungitur, cum uterque  populus a Troia, illi Aenee [23 1Kb] signa secuti, isti Antenore duce per Illiricos sinus ad Meotidas paludes  progressi  , propter nimiam mentis ferocitatem Franci sortiti sunt nomen; qui Gallias demum occupantes, et ceteris id locorum formidabiles, ydolagiam in Christi tyrocinium commutauerunt. Nam rex eorum Clodoueus [24 1Kb] per sanctum Remigitum Christi gratiam baptismate adeptus, gentem suam Christianam effecit. Nec distulit [25 1Kb] rex regum Christus [26 1Kb] donatiuum dare sibi militantibus; nam prouexit [27 1Kb] eos regnis, auxit successibus secundis. Inde ad Clodoueos [28 1Kb] , Clotharios, et Dagobertos felix illa et hereditaria permansit successio. Et quare non maneret, quam sapientia Dei, que [29 1Kb] ait: Per me reges regnant , fide firmabat, equitate et iustitia roborabat? Testantur hoc episcopia uel monasteria ante id temporis diruta [30 1Kb] aut nulla, que  abhinc aut rediuiua pullularunt aut [31 1Kb] nouis auspiciis inchoarunt. Que si scriberemus singula, deficeret nobis pagina, presertim cum nec hoc proposuimus; sufficit ut de nostro tantum dicamus, et quia de loco dicendum est, situm dicamus eius, de quo dicendum est.

1 [32 1Kb] . Est locus, ubi intra terminos pagi, quem ueteres a loco, ubi superstitiosa gentilitas fanum Marti sacrauerat, Fanum-martinse dixerunt, iuniores a nomine prefluentis fluuii Haynau uocauerunt, et pago Sambrino Sambra fluens blanda et amena ripa decurrit, quem hinc inde prominentibus collibus planicies quedam et nemorum opacitas et oportunitas [33 1Kb] loci gratissimum reddit. In quo loco riuulus  delabitur in Sambram, quem Laubacum uocant, eundemque putant  nomen loco dedisse, licet sint aliqui, qui pro oportunitate capiendarum ferarum---undique enim saltu cingitur uicinaque erat Liphtinas [34 1Kb]  fisco tunc regio, et prisco nomine permanente forestis adhuc dicitur, eo quod rex pergens uenatum, ibi sibi fieri iusserat obumbraculum ad temperandum solis estum, quod lobiam uocant---inde putant locum dictum nomine permanente, riuulumque a loco, non locum a riuulo nomen traxisse; quod uidetur magis uerisimile esse. Teutones hoc astipulare uidentur. Nam locus ille eorum lingua Lobach dicitur; et lo quidem uocant obumbrationem nemorum [35 1Kb] , bach autem riuum;  que duo si componantur, faciunt: obumbraculi riuum. Erat autem locus parandis insidiis et latrocinantibus  aptus. Nam sicut dictum est, cinctus est siluis et exasperatus scopulis; unde et perpetrato scelere non inueniebatur hostis.  Tali ergo oportunitate captata, Morosus quidam, uir huius artis et operis, tali in loco latrociniis insistebat, tempore quo a Clodoueo septimus Lotharius agebat in sceptris. Qui cum minimis sceleribus non usquequaque contentus, grandiora queque moliretur et ageret, tandem miserante super his Domino, per sanctum Autberum Camaracensem episcopum,---nam parrochia est ipsius ecclesie terminus, licet hucusque etiam [36 1Kb] et Leodiensis protenditur---de Moroso in Landelinum conuersus, secundus de Saulo factus est Paulus, et finem uiciis dedit, et locum sacris studiis initiauit, ut quem commaculauerat  uiciis, dedicaret uirtutibus, et [37 1Kb] ubi superabundarat peccatum, superabundaret et gratia, sicut ait apostolus . In quo loco et ecclesiam sibi pro tempore constituens, deflebat quibus antea oblectabatur, manu et labore uictum querens, lasciuiamque carnis ieiuniis et uigiliis domans, et exercebatur summo mentis conamine [38 1Kb] in his que sunt Dei, ut omnes mirarentur, uidentes commutationem dextere Excelsi. Talibus igitur exercitiis, pluribus ad id studii confluentibus speculum factus est; sicque Lobbiensis cenobii fundator extitit primus. Sed preordinatio, de qua preposuimus, Dei, qui non omnibus iudicia sua manifestat---Iudicia enim tua, ait Psalmista, abyssus multa ---uoluit [39 1Kb] beatum Landelinum Lobiis demigrare, ut alteri quandoque  subsecuturo locus uacaret, ne utique super alterius fundamentum edificia strueret et detrimentum pateretur, aut [40 1Kb] ne merita tanta duorum unius loci angustia artarentur. Hiis forte prescius beatus Landelinus Lobiis demigrans, Crispinium  petiit.

2 [41 1Kb] . Nec defuerunt adiutores et cooperatores in predicti loci augmentatione quam plures, licet nomina eorum exciderint; temporibus Clotharii filii Clodouei, qui regnauit annis 4, sed et fratrum eius, Hildrici scilicet [42 1Kb] regis Austrasiorum, et Theoderici, quem Pippinus [43 1Kb] debellauit in Textricio, sibique subiugauit sub seque regnum finire permisit post annum regni ipsius Theoderici decimum octauum,  Clodouei quoque filii Theoderici, qui regnauit annis duobus, sed et fratris eius Hildeberti, cognomento Iusti, qui regnauit annis septem, necnon et Dagoberti filii eiusdem Hildeberti, qui regnauit annis  quinque; qui omnes regnauerunt sub prefato principe, regni tantum eis nomine manente [44 1Kb] . Quo in tempore---secundum quod in Actibus apostolorum, in Asiam uolentes ire discipuli, prohibiti sunt a spiritu Domini; seruabatur enim [45 1Kb] Iohanni [46 1Kb] ---beatus Usmarus uirtutum exercitiis [47 1Kb] omnibus clarus, cui Lobbias apostolatus locum delegauerat Dominus, a Pippino iam dicto principe euocatus, idem monasterium regendum accepit [48 1Kb] per Hyldulphi interuentum, qui erat unus de proceribus regni maioribus.  Cuius indicia meritorum fuerunt puer ille  et panis matri in oromate [49 1Kb] premonstratus et scansio illa beate scale a terra celo tenus; que omnia quantum beato uiro congruunt, ex actibus eius cognoscimus. Forte nec sine quodam presagio  tale sortitus est nomen. Ursmarus enim ex duobus usitatis Gallie locutionum generibus dicitur [50 1Kb] , Latina uidelicet, quam usurpantes uitiarunt [51 1Kb] , et Teutonica; congruum plane beato uiro uocabulum. Ursum enim aiunt partum informem lingua lambere, et quod nature minus est, officio lingue [52 1Kb] complere. Sic et ille beatus uir carnales quosque, et solum ea que [53 1Kb] carnis sunt sapientes, predicando ad formam sui reduxit principii [54 1Kb] ; parturiens semper Domino de filiis ire populum acquisitionis, ut cum Apostolo diceret: Filioli mei, quos iterum parturio, donec formetur Christus in uobis . Mentior, si hec eius exercitia ad nostri temporis fecem [55 1Kb] non usque decurrerunt. Nam ut pretermittam eos, quos aut uiua uoce instruxit,  aut uicinitate temporis per eos, qui audierant eum uel uiderant, sibi in plurimis immitabiles fecit---nam adequari ei in omnibus difficillimum fuit:---nos, in quos fines seculorum deuenere [56 1Kb]  , licet in nobis nullum patroni specimen reluceat ingenii, id ipsum, quantulumcumque sumus, eius constamus [57 1Kb] patrocinio. Nam signaculum [58 1Kb] apostolatus eius [59 1Kb] nos quoque sumus in Domino. Famosum autem eum esse, non magnopere nostrum est commendare; scit hoc magna pars Gallie, sciunt et hii quos uariis infirmitatibus uexatos sanos reddit cotidie.

3. Quare autem eum episcopum fuisse dicimus, sepe a nobis quesitum est. Nam textus descriptionis  uite ipsius episcopum eum fuisse docet  ; locum autem uel tempora ordinationis ipsius, uel a quibus ordinatus sit, omnino silet. Sed in cartis sub eius tempore factis ac perantiquis membranarum  peciolis, que continentur in ecclesie [60 1Kb] nostre archiuis, inscriptum eum inuenimus sub nomine episcopi et pontificis. uaria de hoc est seniorum nostrorum relatio, dicentibus quibusdam, quod predicandi gratia, ut competebat tunc rudimentis nouelle fidei, ad compescendos superfluos ritus gentis barbarice episcopus fuerit ordinatus, quod factum quoque de sancto Amando legimus  , quibusdam dignitatem hanc loco tribuentibus, opinionemque suam ratione quadam tuentibus, quod uidelicet locus regius, regia munificentia constructus, regio, ut dictum est, palatio contiguus [61 1Kb] , nulli committeretur, nisi prius ordinaretur [62 1Kb] episcopus. Quam dignitatem et in plerisque successorum eius durasse, in subsequentibus dicemus  . Quid horum uerius sit, lectorum [63 1Kb]  arbitrio committimus. Nec in utramuis partem sancto uiro derogamus, dum, quicquid horum sit, eum fuisse episcopum non denegamus.

4. Igitur in exordio regiminis sui  ecclesiam, que ante id temporis erat inconsecrata, consecrauit, dedicans illam Domino in honore principis apostolorum Petri, simulque doctoris gentium Pauli, et omnium apostolorum Christi; cumulans templum donis et altare multiplicibus sanctorum patrociniis. Facta est autem hec dedicatio anno [64 1Kb] qui est sexcentesimus nonagesimus septimus dominice incarnationis, septimo [65 1Kb] Kalendas Septembris, Domino in perpetuum regnante, Pippino autem in Francis principante. Quam ecclesiam nequaquam passus pollui cadaueribus mortuorum, fecit aliam in honore  sancte Marie in montis uertice, cui subiacet predictum monasterium; ubi cimiterium [66 1Kb] constituit esse fidelium, et ad quam conflueret populus; nam illicitus, ut nunc quoque nisi certo [67 1Kb] tempore, apud aliam erat feminarum accessus. Monasterium quoque in Alna  ipse construxit et Lobiis subiecit. Monasterium quoque Waslare  dictum, uersus Teoracie  saltum, in finibus Fanie  edificauit, cui et Dodonem prefecit, uirum admodum sanctum, utpote a se instructum, qui aliquantisper inibi demoratus, heremum concupiuit, extructaque in eodem Fanie saltu cellula, cum permissu pii patris et licentia, uita in ea uixit theorica; ubi postea  multis uirtutibus clarus migrauit ad Dominum. Corpus  autem eius translatum est ad monasterium Waslare dictum, ubi nunc requiescit debita ueneratione. Sanctus autem Ursmarus, ut erat semper lucrandis animabus intentus, predicandi gratia se Flandrie intulit uersus Menapum fines, qui ritu gentis adhuc detinebantur uanis superstitionibus. Cuius doctrina ad fidem Christi conuersi, non minime partis prediorum suorum illum faciebant heredem, et eam que in Lobbiis ecclesiam Christi.

5.  Beatus igitur Ursmarus uirtutum omnium commerciis plenus, officio sibi credito fideliter administrato, locoque priscis monasteriis regia munificentia constructis cequato [68 1Kb] , soluitur carnis ergastulo, et celesti introfertur paradiso, ubi nunc et semper, nostri petimus memor, feliciter fruatur Deo.  Obiit autem anno 713 dominice incarnationis, nobis in perpetuum domino Deo regnante, et Pippino agente in sceptris. Qui antequam decederet, fractus longa [69 1Kb] molestia, se uiuo sanctum Erminum successorem sibi substituerat , in quem familiaritate quadam speciali se totum transfuderat, utpote in dilectum heredem et gratissimum successorem. Substitutus  igitur Erminus, magistrum cepit emulari, ut si secundum Epicureorum  narrationem [70 1Kb] migrationem animarum in alternis corporibus fas esset credere, eundem ipsum crederetur representare. Supersedendum erit, si cuncta uelimus dicere, quam assiduus in loci augmentatione, quam cautus fuerit in commissa sibi pastoralitate, maxime cum descriptio uite eius dicat de eis satis habunde [71 1Kb] .  Habuit etiam et cooperatores siue successores, eiusdem loci gubernatores et coabbates, sanctum utique Abel, Scotum genere, et sanctum uulgisum episcopum, et domnum Amuluinum eque episcopum; qui utrum sibi uicissim successerint, an, sancto Ermino spiritualibus occupato rebus, locum in commune tractauerint, nichil certi reliquit antiquitas. Non tacuit tamen, locum Lobiensem eos et tenuisse et gubernasse, sed et pro oportunitate temporum locum meliorasse [72 1Kb] . Rexit autem sanctus Erminus  idem monasterium sub prefato principe Pippino tribus annis, et sub Carolo eiusdem Pippini filio similiter seniore et duce uiginti duobus annis. Sicque expletis  in regimine uiginti quinque annis, participatus est  glorie magistri, decedens octauo Kalendas Maii .

6. Post quem extitit Theoduinus abbas; sub quo, Karlomanno maiore domus concedente, uillam Eontanas, quam Sambra alluit, ecclesia nostra habere meruit; in cuius concessionis carta sic subscriptum est: Actum Liptinas [73 1Kb] uilla publica, quo facit Februarius dies sex, anno secundo regnante Hilderico. Et in hac stipulatione: Signum, inquit, Karlomanni maioris domus, qui hanc donationem fecit firmauitque. Is sane est Karlomannus Pippini frater, qui relinquens  operosam regni administrationem, primum Rome clericus factus, in Serapti monte monasterium edificauit, postea apud Sanctum Benedictum in Cassino monte monachus effectus est. Hildericum  enim regem supra nominatum sub Pippino  regnasse, tradunt historie; que et ipsum testantur postea iussu Zacarie pape attonsum et in monasterium trusum [74 1Kb] ; indeque monarchiam regni, Bonifacio archiepiscopo consecrante, Pippino cessisse.

7. De Abel quoque supra nominato tale quid comperimus. Remis cum fuissemus, et cum uiro uenerabili et illarum partium eruditissimo confabularemur Adalberone [75 1Kb] archiepiscopo, requirentibus [76 1Kb] nobis originem eiusdem ciuitatis [77 1Kb] , et in ea episcoporum successiones, prolatis eiusdem ciuitatis pontificalibus gestis  , pro oportunitate temporis satisfecit. In quibus uidelicet gestis inuentum est, quod in eadem ciuitate Abel quidam [78 1Kb] fuerit episcopus, qui in ea plura uel acquisierit uel ordinauerit; finis uero eius quis fuerit, scriptor gestorum aut nesciuit, aut  omnino tacere uoluit. Nos uentilatis [79 1Kb] undecumque temporum numeris, hunc eundem Abel et nostrum fuisse et Scotum et episcopum, facili ratione probauimus. Sed quia scriptori eius incertus exstitit finis, longinquitas [80 1Kb] forte fecit itineris, et uiri religiosi uoluntaria priuatio, et amor patrie celestis. Dixit etiam episcopus supra nominatus, predecessorum suorum ductam usque ad se consuetudinem, ut inter missarum sollemnia in ea speciali commemoratione defunctorum, que super diptica dicitur et in consecratione dominici corporis sollemniter agitur, cotidie in aurem presbyteri recitante silenter subdiacono, omnium ipsius sedis nomina scripto uiritim recitentur episcoporum [81 1Kb] ; satisque mirasse, quod in ea commemoratione iste  non inueniatur. Quod, ut conicimus, idcirco actum est, ut ipse uacanti sedi iam antea episcopus iussus sit aliquantisper insidere; at pro amore Dei uoluntaria cessione sponte catalogum illum repudiasse [82 1Kb] .  Nam hereticum illum in hoc non est credere, quod hereticis non resistere idem pene est [83 1Kb] quod fauere, et tot tantique uiri tunc temporis non sinerent tale quid serpere; quin immo [84 1Kb] inditis scriptis publicis, siue ad precauendam [85 1Kb] siue ad confutandam heresim, libera insequerentur auctoritate, Domino terribiliter interminante: Maledictus, inquit, qui prohibuerit gladium suum a sanguine . Nec fieri potuit [86 1Kb] , ut eos, quorum mente in celis erat conuersatio, Ursmarum dico et Erminum nonnisi imitaturus expeteret, cum ab ipsis recipi non potuit, nisi probatus et ipse antea in castris Dominicis fuerit exercitatus. Sed et de sancto uulgiso episcopo nil ad nos preter parum perlatum est. Inuenimus tamen in nostris perantiquis martyrologiis,  quod [87 1Kb] dies natalitii [88 1Kb] eius sic adnotatur [89 1Kb] : Pridie Nonas Februarii in Laubaco monasterio depositio sancti uulgisi episcopi. Sed et mausoleum [90 1Kb] , in quo conditus [91 1Kb] iacet, in promptu est cernere.

8. Theoduino igitur abbati successit [92 1Kb] sanctus Theodulphus episcopus in prouisione predicti loci, partim sub Pippino prefato principe post facto rege, nouem uero annis sub Carolo rege post uero [93 1Kb] imperatore; regens illud non segniter et augmentans non mediocriter. Sub eius enim tempore multa ecclesie nostre predia collata sunt, que describerentur, si non in promptu essent donationes, et carte legatarie, et ipse breuitati non studerem. Obiit autem anno 776 Dominice incarnationis, die uero festiuitatis sancti Iohannis Baptiste.

 9. Anso hunc sequitur in regimine, uir bonus et sanctus, abbas tantum et non episcopus, regens idem cenobium sub iam dicto imperatore Carolo uiginti quatuor annis. Erat autem idem Anso et pro capacitate ingenii sui litteris studens. Extat libellus uite sancti Ursmari ad predecessorem eius Theodulphum episcopum ab eo conscriptus  , item et sancti Ermini alius  , in quibus quidem ueritas historie, quantum a simplicis eloquentie uiro describi potuit, amplectenda est. De confusione autem dictorum non nostrum est iudicare, que illis tanta inest, ut incertum sit, utrum [94 1Kb] ad insinuanda que nouerat, minus licet erudite, quantum ad seculares, fuerit procliuis, an pro excellentia gestorum sponte paruipenderit regulas artis. Et hic sub prefato obiit  Carolo, eo quo idem imperator factus est anno .

Post eum [95 1Kb] eandem abbatiam usurpauit Hildricus canonicus sub ipso imperatore. Et post eum Ramnericus tempore domni Ludouici [96 1Kb] imperatoris. Deinde  peruenit ad domnum Folradum [97 1Kb] , piissimum abbatem, auunculum iam dicti Ramnerici, sub eodem imperatore. Priorum tantum nomina, non gesta sciuntur; credo propter annorum [98 1Kb] paucitatem aut commemorationem non multo utilem. Tertius quis fuerit, gesta docent; fuit enim multe nobilitatis et regie affinitatis. Erat quippe Carolo ex patruo nepos, sicut elucet [99 1Kb] in pariete turris ecclesie sancti Quintini in Augusta uiromandorum---nam id quoque monasterium rexerat---sculptis, in hunc modum se [100 1Kb] habentibus:

Cum denis lustris ternos minus inclitus annos
   Rex ageret Carolus, sceptra [101 1Kb] tenendo pia,
Rebus et humanis exemptus culmina regni
   Linqueret ingentis [102 1Kb] rex Ludouice, tibi
Condere cepit opus huius uenerabilis aule [103 1Kb] ,
   Abbas Fulradus nobilitate cluens.
 Namque huic Hieronymus, Carolus pater extitit illi,
   Qui proprie specimen gentis ad alta tulit,
Bella gerens, pacemque tuens, qui culmina regni
   Ad prolem misit auxiliante Deo.

10. Hiis diebus lucernam suam Dominus, quam iustificando igniuerat, ignitam beatificauerat, beatificatam miraculis declarauerat, nolens diutius delitescere, sed ad maiorem uenerationem cunctis hominibus propalare [104 1Kb] , predicti abbatis cor tetigit, et [105 1Kb] ut sancti et uenerandi et cum omni amore nominandi Ursmari corpus [106 1Kb] de sepulcro eleuaret, accendit. Que eleuatio facta est iussu et permissu eius qui tunc erat Cameracensis episcopus  , agentibus [107 1Kb] clericis utriusque ordinis, cum frequentia populi magna. Expletaque eleuatione, diem illam festiuam duxere [108 1Kb] , nobisque et posteris celebrem  esse sanxere. Facta est autem hec eleuatio anno Domini 823, ab ipsius uero sancti [109 1Kb] non dicam obitu sed natalitio, quo uiuere [110 1Kb] cepit cum Christo, decimo post centum exacto. Abhinc ergo cepit beati uiri celebris fama crebrescere, et confluentibus languentium turmis ad diuersa sanitatum genera miraculis coruscare. Que multa predecessorum nostrorum seu ignauia seu imperitia ad tempus iacuerunt, et [111 1Kb] studia litterarum sunt pretermissa; nos ea que uidimus aut audiuimus, excellentiora [112 1Kb] tantum notantes, suis in locis ponemus, et hoc faciemus ordine seruato, cum Deo donante ad nostri temporis fecem peruenerimus.

11. Decessit autem predictus abbas triennio post prefatam eleuationem , relinquens post se  Ecgardum [113 1Kb] abbatem. Cuius tempore ordinatio prima facta est in monasterio nostro, agente Theoderico Cameracensi pontifice, adhuc Ludouico imperatore superstite.

 12. Et hoc rebus humanis exempto, Harbertus de Corbeia abbas asciscitur , uir bonus et multum laudatus, et ob id ad hoc a supradicto imperatore promotus. Erat enim religioni studens, et in construendis siue [114 1Kb] exornandis rebus operam dans. Testatur campana percelebris eius iussu facta et ecclesie nostre donata, in qua sunt uersus, qui abbatem [115 1Kb] et factorem, uel ad quid facta sit, quasi ipsa de se loquente, hoc modo manifestant:

Harberti imperio componor ab arte Paterni,
Nec Musis docta, en cantus modulabor amenos,
Nocte dieque uigil depromam carmina Christo.

Temptauit et idem abbas aqueductum a foreste ducere, ardua montium sulcans, ad competentem nutum in usum molendinorum, sed perficere non  potuit opus preposterum et sero inchoatum [116 1Kb]  . Nam peruasa est abbatia illa hostiliter ab [117 1Kb] Hucberto [118 1Kb]  Deo et sanctis odibili. Qui ubi rerum summa [119 1Kb] potitus est , expulso Harberto et Corbeiam reuerso, omnem abbatiam illico partitur in re militari, delegans [120 1Kb] uictui fratrum uillulas, et eas parui redditus, ut placuit delegatori. Efficitur ad hec uxorius, liberos procreans, et ad sue damnationis cumulum nil sibi clericale preter tonsuram preferens [121 1Kb] . Fuit enim tante peruersitatis, ut uulgo fertur, ut ipsam [122 1Kb] etiam euangelice ueritatis maiestatem quantum ad se non horruerit infamare, dicens illud quod scriptum est a [123 1Kb] Domino, dicente: Omnis qui se exaltat humiliabitur, etc. , non constare, pro eo [124 1Kb] quod si ipse se tantum  humiliaret quantum exaltauerat, numquam eum fuisse, ut tunc erat, tam preducem, immo abiectissimum omnibus et uilem. O linguam particulatim concidendam et canibus aut auibus proiiciendam! Ignorauit forsitan miser, aut sciens misere desipuit, quod talis ut sua, licet [125 1Kb] permittente Deo, exaltatio, eternalis sit casus et abiectio: sicut imprecatur uel potius prophetat Dauid in psalmo: Deus meus, inquiens, pone illos ut rotam et sicut stipulam ante faciem uenti . Rotam quippe uidemus inferius [126 1Kb] eleuari, sed inante corruere, et unde inchoat ascensum, inde ibi patitur casum. Stipula autem quo altius uento raptatur, eo [127 1Kb] grauius mergitur. Expertus est et ipse in se Dei super hoc uindictam. Nam ipsa die, qua hec nauseabat uel latrabat, confligens in acie cum Conrado [128 1Kb] Reticarum  uel Iurensium [129 1Kb] partium duce, primum lingua blasphema transfossus, ad ultimum interfectus est  et hunc quidem necis finem blasphemus habere dignus  fuit. Fuit autem hic tempore quatuor fratrum regum [130 1Kb] de regno Francorum concertantium, uel tempore Lotharii [131 1Kb] imperatoris, qui patrem domnum Ludouicum in carcerem retruserat, et postea Prumia monasterio monachus factus est.

13. Iam uero postea a Lothario rege, filio iam dicti imperatoris Lotharii, cepit idem locus reparari [132 1Kb] et per Iohannem Cameracensem episcopum uel Hugonem quendam tam possessionibus quam et habitatoribus per eiusdem regis iussum non mediocriter redintegrari. Is sane ille Lotharius, qui pro regina repudiata et Waldrada superducta Rome fuerat excommunicatus, qua petente et rege concedente, fiscum Hum  dictum ecclesia nostra meruit habere. Erant autem ibi edificia quamplura, ob que  ibi illa plurimum morabatur, uisitante se rege copula illicita. Quarto decimo igitur regni sui [133 1Kb] anno  redditus uillarum nostrarum describere iussit, quod polipticum uocant. Facta est autem hec descriptio a Iohanne episcopo prenominato.

14. Post hec fratribus in quatuor tetrarchiis Francie regnantibus tam ipsis quam filiis eorum defunctis, solus domnus Carolus superfuit, quem bonus Iohannes papa in imperatorem benedixit. Qui sicut etiam [134 1Kb] aliis multis locis, ita Laubiensi monasterio multa bona et prestitit et reddidit. Sed et Carlomannum filium suum eidem loco abbatem instituit .

15. Cui  in regimine successit [135 1Kb] domnus Franco tempore Ludouici , uel dicti Caroli  imperatoris filii. Qui Franco multe nobilitatis et palatinis studiis instructus extitit; unde et plura monasterio nostro acquisiuit. Sunt qui monasterium Anthonium dictum  , tunc puellarum, nunc canonicorum, eius tempore nostrum effectum dicunt; licet sint alii, qui antiquitati hoc attribuant, sed ante alienatum, sub eo receptum esse [136 1Kb] . Igitur Ludouico quarto regni sui anno defuncto, Francis in diuersa tendentibus facto interregno per 18 annos, Conrado [137 1Kb] , Radulpho, Odone et Roberto in occidente regnantibus [138 1Kb] , cum Arnulphus, rex Noricorum, australis Francie rex ascisceretur, iam dictus Franco ad opus ecclesie Leodiensis supradictam abbatiam petiit , et consentientibus fratribus impetrauit, facta prius conuenientia, ut  medietas abbatie fratribus inibi regulariter militantibus in usu communi deseruiret, aliam episcopus  sibi et militantibus manciparet. Additur preterea, ut decime omnes indominicate [139 1Kb] ad portam monasterii [140 1Kb] in usus pauperum sint et peregrinorum, et ut dies anniuersarius Carlomanni regis, cuius quidem Arnulphus erat filius, annuatim esset recensitus, preparato ad id opus ab episcopo competenti obsonio [141 1Kb] quod preceptum regale uolumus intexere:

In nomine sancte et inuidue Trinitatis, Arnulphus rex, etc. [142 1Kb] .

16. Interea uacillante rerum statu, et regum naturalium, sicut ante diximus, qui apud Francos semper hereditarii habebantur, deficiente successione, pro eo quod Ludouicus supradictus, quem propter breuitatem regnandi nichil fecisse dicunt,  Carolum filium uix bimum [143 1Kb]  reliquisset, gens quedam aquilonaris [144 1Kb] , de qua forte dictum est: Ab aquilone pandetur omne malum, quam plerique Northalbincos [145 1Kb] , alii usitatius Northmannos uocant, pyraticam agens, nouo et inaudito retro ante temporibus modo Franciam est aggressa; que maria primum occupans, demum hostia fluminum [146 1Kb] , que Franciam alluunt, est ingressa; subinde restans, subinde progrediens; ubi resistentem uidit neminem, quaqua uersum sibi libitum uisum est, ferebatur. Qui uidelicet Northmanni per quatuor nobilissima flumina, Renum et Scalt ab oriente, Secanam et Ligerim ab occidente, Franciam ingressi, incendiis [147 1Kb] et rapinis omnia depopulantur, nulli [148 1Kb] sexui uel etati parcentes, captiuos abducunt; ipsa  etiam altaria paganis manibus profanantes. Quorum metu plura sanctorum corpora, et optima queque ad tutiora loca deportantur. Sed nostrorum patronorum non necesse fuit longius asportari, quoniam adiacens Thudinii castrum  , idque nobis [149 1Kb] proprium et munitissimum, fecerat affluentes indempnes haberi; uillarum uero longe positarum erat multi exterminii desolatio. Hysa  nunc fluuii nomen est, qui antiquitus Hysara  dicebatur. De quo ita meminit Lucanus  in bellis ciuilibus:

Hii uada liquerunt Hysare, qui gurgite ductus
Per tam multa suo, fame maioris [150 1Kb] in amnem
Lapsus, in equoreas nomen non pertulit undas.
Influit enim in Secanam. Per quam Northmanni in illo delati, licet in illis partibus cuncta depopularentur,  plurimum [151 1Kb] tamen illi, qui littora Scaldi insederant, debacchabantur, quoniam gratissima  statio nauium, siue ad hyemandum siue ad quodlibet belli periculum declinandum, illic eos fecerat esse continuos. Singulphi uilla nomen est fundi. Is nostre ecclesie seruit, et in eo memoria sancti Ursmari et sancti Petri, in qua tunc duodecim canonicorum habebatur conuentus. Memini me et nostrorum plerosque hominem [152 1Kb] illorum temporum uidisse, qui utrum [153 1Kb] alio nomine uocaretur, a nobis non multo quesitum, affectu tamen, ut putatur, patronali [154 1Kb] a puero »bruoderchin  « uocabatur, quem nos etsi minus latine possumus nominare fraterculum, qui eosdem uidisse se et cognouisse, et quod prepositus eorum Sparnarius [155 1Kb] dictus sit, testabatur. Qui locus a Northmannis ita destructus est, ut remanerent in eo  uix maceriarum ruine. Similiter et cetera ecclesie nostre predia, que apud Brabantum erant profusiora, hoc tempore exhausta sunt et exinanita.

17. Tali ergo modo turbata ecclesie pace, et firmamento [156 1Kb] regni posito in formidine, Franco predictus episcopus, coactus iusta, quantum ad seculares, et uere necessaria bella suscipere, accito sibi Reginerio quodam, quem Longumcollum uocant, uiro strennuo et in bellicis rebus excercitato, hii frequenter in acie confligentes, perraro uicti, multoties extitere uictores. Nec cessatum est, donec [157 1Kb] peste attrito [158 1Kb] rege eorum Godefrido ad fidem Christi conuerso et baptisato, nec multo post interfecto, pax [159 1Kb] ecclesie  redditur . Post hec Franco episcopus, sciens illicitum esse, quemquam sanguineis manibus sancta tractare, mittit Romam Bericonem Leodiensem clericum, et Theuterum Lobbiensem monachum, quos ordinari episcopos, qui uicem suam suppleant [160 1Kb] , orauit et exorauit. Quibus iam factis episcopis parrochiam suam gubernandam commisit, ipse de reliquo in pace et ocio [161 1Kb] consenuit, uita discedens, postquam in episcopatu plus quam quinquaginta perageret [162 1Kb] annos.

18.  Hunc Stephanus sequitur, uir litterarum et, quantum ad canonicos, religioni studens. Hic  passionem beati [163 1Kb] Lamberti impolito [164 1Kb] digestam stilo urbanius elucidauit, et armoniam ex ea dulcissimam melodie, que celebris habetur,  composuit. Fecit et libellum quendam ex plurimis diuinorum librorum [165 1Kb] flosculis decerptis, in quo singularum in anno festiuitatum capitula cum collectis et uersibus utili commento [166 1Kb] congessit. In cuius libelli prefatione ostendit, se  Mediomatrice, que nunc Mettis dicitur, a puero educatum fuisse. Nam Roberto, eiusdem sedis episcopo, eundem libellum legendum misit et comprobandum. Huius episcopi aliqui etiam nostra etate meminerunt. Huius quoque tempore dedicatur ecclesia nostra ab ipso euocato ad id opus, et coniuncto sibi Dodilone Cameracensi episcopo; quod in basibus columnarum, quis quam partem dedicauerit, in promptu est cernere. Hanc ergo nouellam dedicationem, ne forte iterata aut antea infecta fuerit, si quis requirit, paucis absoluemus. Ecclesiam priorem, si meminit lector prudens, sub Pippino principe a sancto Ursmaro factam [167 1Kb] iam supra diximus  , diemque dedicationis eius u Kalendas Septembris  annotauimus. Que, crescente copia rerum per munificentiam regum seu ceterorum fidelium, quia loci nobilitati parua et minus apta uidebatur, destructa et funditus euersa est, et ista que nunc est elegantioris forme et speciei edificata. Que ad id opus columnis undecumque corrasis, cum basibus et epistiliis seu ceteris latomorum uel cementariorum disciplinis pro moduli sui quantitate omnibus circum se positis est incomparabilis, quod quia occulata, ut aiunt, probatur fide, hec hic satis sit tetigisse. Auctorem autem eius, siue rex fuerit ille siue abbas, id nescimus. Si quis improperat, antiquitati que de his siluit, non nobis, succenseat.

19. Isto quoque mortuo et in ecclesia sancti  Lamberti sepulto , turbatur rursus ecclesia de antistite substituendo. Nam  pars una Hilduinum, eiusdem ecclesie clericum sibi poscebat episcopum, fauente [168 1Kb] sibi [169 1Kb] ad hoc Gisleberto [170 1Kb] Lothariensi duce, qui floccipendens regiam maiestatem, regni sibi usurpauerat summam; alia Ricarium [171 1Kb] Prumie abbatem, dono et consensu Caroli regis expetitum. Qui uidelicet Carolus, facto, ut dictum est, interregno regum quorundam interregnantium, a Fulcone archiepiscopo Remis euocatus et consecratus paternoque regno est restitutus. Quam ordinationem nouellam suis quique in partibus dedignantes, partim, ut est ingenium hominum, spe acquirendi gratiam noui regis sibi reconciliabant, partim obfirmato supercilio per se suis principabantur.  Ex quibus Gislebertus unus erat, qui tunc Lothariensem ducatum agebat [172 1Kb] . Quo iubente, immo extorquente potius et urgente, consecratur Hilduinus episcopus ab Herimanno Aggrippine sedis archipresule, nouo et inusitato genere, absque regis et  procerum regni sanctione. Quapropter mittuntur a clero alterius partis ad apostolicam sedem littere conquerentes [173 1Kb] de his. Iohannes tunc apostolice cathedre presidebat, qui ordinatorem et ordinatum et tertium regis [174 1Kb] auctoritate designatum, Romam ut ueniant, missis epistolis iubet. Quid plura? ueniunt, archiepiscopo ualitudine detento. Hilduinus [175 1Kb] , incertum qua factione, iudicium subterfugit. Ubi rescitur, Ricario acclamatur, eligitur, producitur, et ab ipso summo pontifice pontifex [176 1Kb] ordinatur et consecratur, donato sibi omnium predecessorum suorum soli archiepiscopali pallio, et equo apostolico more ad procedendum strato. Tali ergo et tanto cum priuilegio Gallias [177 1Kb] reuersus , contrarie partis dissidium diremit [178 1Kb] , et solus in Leodiensis [179 1Kb]  ecclesie fascibus resedit. De quo satis ad dicendum esset [180 1Kb] , quam amabilis omnibus, quam munificus, quam in exornandis siue construendis ecclesie rebus fuerit assiduus. Solum erga [181 1Kb] monachicam [182 1Kb] uitam minus fuerat cautus, et hoc in eo mirandum, qui a puero monachico lacte nutritus, monachicis ferulis edoctus, monachicis institutionibus fuerat assuefactus. Nam sub eo apud nos omnia fuere uenalia. Siquidem annua, non dicam obedientie, quod quidem regulare est, sed ministeriorum commutatio, eorundemque dura cemtio, quicquid apud nos optimum erat, exhauserat, reliquum parasitorum turba abligurierat [183 1Kb] . Sed cetera eiusdem episcopi bene gesta et animus ciuilis hanc infamiam obuelauerant, cumque omnibus gentibus summum effecerant.  Qui [184 1Kb] postquam in episcopatu 22 annos peregisset [185 1Kb] , in ecclesia sancti Petri Leodiensis, quam ipse construxit, tumulatus quiescit.

Floruerunt his temporibus apud nos studia litterarum, quibus ediscendis operam dantes opinatissimi [186 1Kb] fuerunt Scaminus [187 1Kb] , Theoduinus, et perspicacissimus horum Ratherius; qui uidelicet Ratherius partibus Hilduini fauens, illi inseparabiliter adhesit. Hilduinus enim fraudatus Leodiensi episcopio [188 1Kb] , ab Hugone rege Italie, apud quem fecerat confugium  [189 1Kb] , usu stipendiario promeruerat  ueronense  episcopium [190 1Kb] , promisso regis manente, quod ubi illum altius promouendi tempus emergeret, Ratherius ueronensibus daretur episcopus ; quod quomodo factum sit, uel quantas [191 1Kb] in episcopatu illo pertulerit aduersitates, ex ipsius scripto lector melius scire poterit, in epistola, quam summo pontifici et [192 1Kb] uniuersali pape  conquerens de his eiuscemodi scripsit: Summo, etc.  .

20 [193 1Kb] . In illo sane quo se Ratherius [194 1Kb] positum dixit exilio , uacans episcopio, edidit librum quem appellauit Agonisticum  ,  cui et talem preposuit titulum: Meditationes cordis [195 1Kb] cuiusdam Ratherii ueronensis quidem episcopi, sed Laubiensis monachi, quas in sex digestas [196 1Kb] scedulis, uolumen censuit appellari preloquiorum, quod uocatur Agonisticum.  Quem librum ad legendum siue ad probandum eruditissimis quos nouerat misit  , Sobboni uidelicet et Widoni [197 1Kb] archiepiscopis  , Godescalco  et Aurelio presulibus, necnon et [198 1Kb] Brunoni et Rotberto Galliarum archiepiscopis  nobilissimis et in philosophicis [199 1Kb] studiis eruditissimis, ad extremum Flodoardo Remensi, missis unicuique epistolis, que continentur in ecclesie nostre scriniis  Libellum etiam uite sancti Ursmari, cum Cumis exularet , ibi repperit, quem solecismis refertissimum emendauit, nobisque transmisit  . Postea cum in ea parte Burgundie , que Prouincia dicitur, mansitaret, filium cuiusdam uiri ditissimi, nomine Rocstagnum, ad imbuendum litteris postulatus recepit, ad quem librum de arte grammatica  conscripsit, quem librum gentilicio loquendi more Sparadorsum  uocauit, pro [200 1Kb] eo quod qui illum in scholis assuesceret puerulus, dorsum a flagris seruare posset. Ob que ei ibi episcopatus  datus est; quem relinquens Lobias [201 1Kb] reuertitur. Ricarius tunc [202 1Kb] adhuc supererat , a quo fauorabiliter receptus, Lobiis est habitare permissus; nec multo post Ricarius decessit [203 1Kb] .

21.  Post  quem Ogo [204 1Kb] , ex monasterio sancti Maximini [205 1Kb] Treuerensis abbas et monachus,  pontifex est subrogatus; qui uix duobus annis exctis  defunctus , Farabertum, item Prumie abbatem, antistitii sui reliquit heredem. Rursus sub eo, ut pridem sub Ricario, apud nos cuncta fuerunt uenalia, adeo ut locus idem a parasitis Argentea diceretur uallis. Tunc corona illa regalis aurea [206 1Kb] , hactenus artius deplorata [207 1Kb] , miri operis et non minimi ponderis, confracta pro libitu [208 1Kb] et dilapidata, gemme eius pessumdate mirifice et ab oculis subducte sunt. Et hoc ducebatur pro nichilo, tantum ut potiretur emens annuali ministerio; eoque quis dicebatur sanctior, quo ad dandum profusior, eo utilissimus, quo uoracissimus [209 1Kb] . Sed de [210 1Kb] his nichil nostra interest, uideat [211 1Kb] qui fecit!

22. Ottho, tunc potentissimus rex australis, et subacte Italie tunc imperitabat; cuius frater Bruno   unicum et singulare in Christi ecclesia decus futurum, uelut pretiosissimus lapis multiplicibus philosophorum pollebat argumentis . Aduocatur Ratherius  , et habetur, inter palatinos philosophos primus. Quid multa? Non destitit, donec regiam illam et mirificam indolem in omnibus disciplinis perspicacissimam redderet et perfectam. Quod cernens regum tunc [212 1Kb] maximus, eum a scholis cum tanto honore ut, par erat, euocauit, et in suggestum Coloniensis ecclesie post Wicfridum [213 1Kb] , qui nuper decesserat, omnibus acclamantibus et gaudentibus, intronizauit. Ubi quomodo uixerit, quomodo docuerit, uel quid fecerit, qualiter pro pace ecclesiarum Dei se ipsum impenderit, quam in ecclesiis siue ampliandis siue restaurandis [214 1Kb] , quam  in priuatis et [215 1Kb] publicis edificiis componendis, quam in ordinandis domi militieque, quam sancte [216 1Kb] Dei ecclesie rebus sollicitus fuerit, actu est admirabile, dictu laudabile.

23.  Contigit eo tempore Leodiensem cathedram uacare, Faraberto decedente; cui in emolumentum prioris magisterii magna  Brunonis industria Ratherius est incardinatus. Quod quidem propter habundantem doctrinam et eloquentiam copiosam, qua inter sapientissimos [217 1Kb] florere uisus est, non eidem solum [218 1Kb] ecclesie cui prefuit, sed et multis aliis circumquaque ualde proficuum fore putatum est. Simul quia in illis partibus per zelum et contentionem, unde fieri solet inconstantia et omne opus  prauum, quidam etiam sacerdotes Domini, plerumque, quod nefas est dictu, terrene plus iusto confisi  potentie, populum imperitum scandalizabant, sepe dictus et sepe dicendus domnus Bruno, cui iam totius regni dispensandi cura imminebat, ratus id quod uerum fuit, hunc eiectum antehac et neglectum hoc tanto beneficio ad illud fidei et ueritatis fedus adduci, ut a nemine posset seduci, ita demum os loquentium inimica [219 1Kb] obstruere se posse credidit, si nulla occasio scandali posset in eorum episcopo reperiri. Sed ad sui perniciem pars sinistra preualuit; quicquid pro salute eorum gestum est, hoc sibi pestiferum estimabant. Quid multa? Erratum est, seuitum [220 1Kb] est, nec cessatum est, donec expulsione eius crudelitati sue et nequitie satisfacerent. Ablata est omnis spes restitutionis eius . Nam cum apud nos natiuitatem Domini  festiue et opipare celebraret, facta est in Leodio [221 1Kb] contra eum grauissima conspiratio, que nisi et hic penitus amoueretur, et in eundem locum Baldricus, qui erat de magnatorum terre illius prosapia oriundus, subrogaretur, sedari uisa est non posse. Ad hanc sentinam [222 1Kb] tempestates undique innumere confluxerunt; nauis ecclesie laborante remige fluctuauit; gubernator ipse procellose tempestatis impetum ferre non potuit. Cessit igitur; cessit [223 1Kb] , ne uinceretur a malo, sed uinceret in bono malum; cessit aduersantium uoluntati, ut suo eos gladio iugularet sibi. Obstricti sunt sacramentorum fide spontanei [224 1Kb] , ut si accipere mererentur episcopum quem petebant, inuicta exinde firmitate auctoritatem ecclesie et ius imperatori tuerentur .

 24.  Exacto igitur in hac destitutione sua Ratherius ferme biennio  , deficiente ab eo militari copia, Italiam reuertitur; ac ne quid in eiusmodi nogotio imperfectum restaret, quod curiosis alienarum rerum inuestigatoribus [225 1Kb] [scrupulum [226 1Kb] ] commoueret, cum imperatore [227 1Kb] germano suo predictus Bruno id effecit , ut eidem iam bis destituto antiqua sedes ueronensis ecclesie redderetur [228 1Kb] . Scripsit per idem tempus librum , quem appellauit Frenesim  , eo quod quasi freneticus nimis austere [229 1Kb] et ultra modum in Baldricum [230 1Kb] inueheretur. Scripsit et alium quem appellauit Perpendiculum  , necnon et alium quem appellauit Sirmam  , in quo in eundem Baldricum  inuehitur, peruasorem [231 1Kb] , ut ipse nominat, suum. Est et eiusdem libellus [232 1Kb] contra anthropomorphitas  [233 1Kb]  , qui Deum, hoc est ipsam inuisibilem deitatem, per membrorum lineamenta depingunt [234 1Kb] . Synodica quoque eius ad diocesanos presbyteros  , et coniectura uite eius  , itinerarius quoque eius Romam pergentis  , sed et sermones quam plures, in pascha scilicet, et in [235 1Kb] cena Domini, et in ascensione Domini, et die penthecostes, necnon festiuitatibus [236 1Kb] sancte Marie, et alia quam plura  .

25. Gens [237 1Kb] quedam ripam insidet [238 1Kb] Danubii . Prouinciam quam incolit Panoniam uocauerunt antiqui, Hungariam moderni; ex qua Hungri [239 1Kb] uenientes antea nobis sunt insita sibi et naturali barbarie comperti quam origine cogniti. Quorum insatiata crudelitas sub Heinrico [240 1Kb] rege  transgressa terminos Marahensium [241 1Kb] , quos sibi non longe ante [242 1Kb] impia usurpauit licentia, plerasque prouincias regni eius ferro [243 1Kb] et igne longe lateque uastauit. Postea sub Ottone filio eius, orta  est tempestas dissensionis [244 1Kb] , dormiente puto [245 1Kb] Iesu in pectoribus uigilum ante fores domus Domini excubantium, ita ut quidam socii Sathane regem conarentur extinguere. Cassato [246 1Kb] per Dei miserationem hoc per serpentinum sibilum [247 1Kb] concepto consilio, nequitie sue uirus per totius regni eius [248 1Kb] uiscera diffuderunt. Erat  in ea coniuratione princeps ipsius regis filius Liudulphus, spectabilis adolescens, et unice clarus, si [249 1Kb] seductoribus minime [250 1Kb] credidisset, et heres esse , non proditor, maluisset [251 1Kb] , et  cum eo quasi quidam stimulus  Cono, dux paulo ante fortissimus; quibus, ut ita dicam, omnia erant in manibus; agendo ut plus haberent, sed ut nichil haberent [252 1Kb] omnimodis effecerunt [253 1Kb] . Hii Hungros, antiquam quam prediximus pestem, sollicitauerunt, ut regnum in se ipsum diuisum inuaderent; arbitrantes, hoc modo sibi [254 1Kb]  sollicitudinem, qua premebantur, aut penitus adimi, aut aliquatenus posse minui. Hac  de re [255 1Kb] seua  Hungrorum gens, et qualem numquam [256 1Kb] terra nostra sensit barbariem [257 1Kb] , a peruersis illecta ciuibus [258 1Kb] , transitis Germanie et plerisque prouintiis [259 1Kb] Gallie, cui iam olim [260 1Kb] nobilis ille Francorum populus insedit [261 1Kb] omnia ferro et ignibus uastatura se totam infudit. In hac acie Cono predictus [262 1Kb] cum suis sequacibus militauit; sed  ubi Traiectum uentum est, quam Mosa alluit, incertum qua de causa ab eis desciuit [263 1Kb] . Hungri Hasbanium [264 1Kb] ignibus et depredatione [265 1Kb] aggressi, Carbonariam petunt. Fama ad nos perlata, mittitur e collegio nostro Hucbertus frater patiens laboris et fugitans quietis, et semet inpendere paratus ob amorem loci  et sancte religionis, pacisci cum illis. Facta pactione de solidis ducentis, reuertitur post hec, obsidibus ab eis acceptis. Sed nostri non satis creduli---que enim [266 1Kb] fides est infideli?---munire Tudinium temptant, quod [267 1Kb] Raginerus [268 1Kb] , suspectam [269 1Kb] habens Leodiensem militiam, iam pridem destruxerat; sed misso [270 1Kb] rursus milite, prohibiti sunt munitionem firmare [271 1Kb] . Quid tunc agerent imminente hoste? Sublata itaque [272 1Kb] spe Tudinium potiundi [273 1Kb] , nullaque exstante fiducia in re militari---siquidem laudata illa et cunctis seculis predicata Lothariensis [274 1Kb] militia in Hungrorum aduentu iusto Dei iudicio hebetata, suis munitionibus passim tenebatur inclusa [275 1Kb] ---nostra que residua erat Deo dilecta monachorum turma et sibi satis fida ecclesia milicia  [276 1Kb] montem, ubi sanctorum corpora Ursmari [277 1Kb] et Ermini uenerantur, diu ante [278 1Kb] deliberans scandit, et de Dei fisa adiutorio, cum plaustrorum uel qualiumcumque [279 1Kb] surculorum uel sepium impedimentis eum [280 1Kb] in modum munitionis cingit [281 1Kb] agente [282 1Kb] id ut credimus Deo, ut ostenderet, numquam deesse  diuinum, ubi humanum cessat auxilium. Iamque aduenerat paschalium dierum sancta celebritas, et in completione octauarum ipsius, que erant tunc [283 1Kb] Iu Nonas Aprilis , ecce [284 1Kb] in exordio matutino subita [285 1Kb] densauerat er equorum nebula, et quasi de [286 1Kb] abditis terre finibus emergebant galearum [287 1Kb] milia. Expauere [288 1Kb] nostri, et mortem sibi premeditarunt [289 1Kb] . Qui agiliores erant [290 1Kb] , simulachrum, ut ita dicam, munitionis scandunt, immo uere futuram munitionem per sanctorum Dei intercessionem; qui [291 1Kb] uero grauiores erant etate et impeditiores, substitere [292 1Kb] ; qui substiterant, capiuntur. Obsidentur alii [293 1Kb] ; obtruncantur in conspectu aspicientium duo de monachis Teutmarus et Theodulphus, reliqui captiuitati [294 1Kb] reseruantur.  Nulla erat inter obsessos et captos distantia, nisi quod secundum quendam [295 1Kb] grauior est expectata quam illata mors. Interea urgentur obsessi, nec ulli telorum aut tormentorum parcitur generi. Nostri econtra [296 1Kb] , quia pro anima illis erat res, iuncto sibi clericorum ipso etiam monachorum auxilio [297 1Kb] , quamuis illicitum sit huic ordini arma tractare [298 1Kb] , eniti obnixe. Iamque [299 1Kb] hostibus irrumpentibus, iamque in mutuis amplexibus herentibus, plerisque mortem sibi, plerisque deditionem pingentibus, ecce ex respectu miserantis [300 1Kb] Dei, ex adytis [301 1Kb] templi due [302 1Kb] columbe euolant, que terna circuitione acies obsidentium uallant.---Subsequitur [303 1Kb] post hec pluuia pergrandis, que gentiliciam illis sagittandi artem cordarum distentione frustrauit. Metus [304 1Kb] quoque ac terror tantus  in eos irruit, ut maturarent fugam [305 1Kb] , et principes ipsi uterentur [306 1Kb] flagellis [307 1Kb] in eos qui uolebant subsistere. Abducunt autem eos, quos morti residuos ceperant [308 1Kb] ; ecclesia [309 1Kb] sancti Pauli incensa, et ecclesia maiori temptata sed miseratione Dei saluata. Thesaurum ecclesie et [310 1Kb] optima queque Theodulphus alius [311 1Kb] ad munitionem quandam partim transportauerat, partim in ipsa [312 1Kb] ecclesia terra obstruserat. Dictum postea est [313 1Kb] et putatur [314 1Kb] uerum, quod a quodam capto pusillanimitate sufferendi  sit proditus; nam [315 1Kb] effossus est et exportatus. uouerunt tunc omnes in commune, diem illum sibi et posteris festiuum fore; et hec est [316 1Kb] celebratio [317 1Kb] , que in nostris martyrologiis inscribitur sic: Quarto Nonas Aprilis commemoratio meritorum Ursmari et Ermini, quo meruerunt Lobienses [318 1Kb] ab Hungrorum obsidione eripi. Nec tacendum, quod hii [319 1Kb] , qui fuerant capti, in breui reuertuntur omnes [320 1Kb] sani et leti . Nec [321 1Kb] Hungros istud impune egisse passus est Deus. Nam cum  prope iam esset summa dies et incluctabile tempus, quo Deus [322 1Kb] omnipotens, propitius terre populi sui, ultus sanguinem seruorum suorum, uindictam retribuere [323 1Kb] uellet in hostes eorum, aggrauata est rursus [324 1Kb] ultra modum et omnino intolerabiliter  superbia ferocissime gentis Hungrorum, seducta, credo, superioris [325 1Kb] anni successu. Siquidem, ut ueracissime dictum est: Ante ruinam exaltatur [326 1Kb] cor , ibi [327 1Kb] ceciderunt omnes qui operantur iniquitatem. Preuenit imminentem [328 1Kb] pressuram hanc ecclesie pax in placito [329 1Kb] regali, quod in Arnestat habitum fuit, ex integro condicta, ex magna iam parte per imperatoris nostri  fratrumque eius sapientiam [330 1Kb] confirmata. Et reuera tribubus et linguis innotuit, quia non est Deus dissensionis, sed pacis , tanquam [331 1Kb] eius inicio operatus est salutem in populo suo. Imperatoris quidem spiritus agitabatur in ipso, quia non erat ei [332 1Kb] tempus exercitum congregandi; sed fiduciam habuit per Christum ad Deum [333 1Kb] , qui potens  est saluare in paucis sicut in multis. Aderat ibi Cono, non iam dux sed miles, toto, ut putabatur, animo conuersus ad pacem, quam paulo ante atrociter impugnabat [334 1Kb] , cilicio membra domans, Deum gemitibus, ut fertur, exorans, ut si sic eius sancta uoluntas [335 1Kb] existeret, permissa regi nostro  et exercitui eius uictoria, eum [336 1Kb] ab impiis, quibus se prius male coniunxerat, permitteret [337 1Kb] trucidari, ut possit in perpetuum ab eorum consortio liberari. Imperator indici sanxit [338 1Kb] ieiunium in ipsa que tunc  erat uigilia sancti Laurentii martyris, per cuius interuentum sibi populoque suo ipsum Deum poposcit esse refugium. Propositum [338* 1Kb] suscepti operis negat [339 1Kb] expedire bellum , primo sancte festiuitatis diluculo susceptum, uixdum uespertino crepusculo [340 1Kb] , Deo misericorditer dispensante et pro suis pugnante, satis feliciter peractum [341 1Kb] , miserandum post uictoriam Cononis interitum, gloriosissimum imperatoris triumphum, regem ipsum barbarorum, duces et principes captiuos, trophea [342 1Kb] per totam regni [343 1Kb] illius latitudinem usque ad eiusdem gentis fines frequentissima, que omnia proprii industriam operis ad laudem et gloriam omnipotentis [344 1Kb] Dei exspectant.

26. Nos ut a diuerticulo ad propositum redeamus,  Baldricus ecclesie Leodiensi preerat. Is auunculum suum Raginerum [345-346 1Kb] unice colebat, pro eo quod eum in episcopatu adipiscendo ille [347 1Kb] plurimum iuuerat; qui Raginerus [348 1Kb] post mirificam illam Hungrorum liberationem ecclesiam sancti Ursmari omnium primus, et utinam abhinc solus! non exhorruit uiolare. Oduinum quendam odiis insequebatur, qui apud ecclesiam prefatam [349 1Kb] confugium fecerat, uolens aliquantum ab armis respirare, militibus suis in locis dimissis. Nactus occasionem Raginerus aduolat, ut insperatum in ecclesia cogat; quem inermem ab ipsis sanctorum sepulchris, que tunc forte patebant, extrahit, et in ipsis atriis ante uestibulum ecclesie capite truncat. Esto, fuerit dignus ille hec pati, sed obseruanda erat oportunitas temporis  et sanctitas loci! De loco iam satis expertum erat, quam Deo carus, quam in patrocinando munificus, quam in uiolatoribus uindex et seuerus; de oportunitate temporis ille uiderit, qui hec in uigiliis Omnium sanctorum, dum uespere celebrarentur, uel legit uel audit. Raginerus interea Erluinum quendam sibi intimum facit. Erat autem a Gemblaus [350 1Kb] monasterio, quod quidam Wibertus [351 1Kb] mundane nobilitatis titulis insignitus in proprio suo construxerat  , et in quo ipse uere conuersus ex mundiali militia fuerat; quem inibi abbatem, cui ipse pauper Christi regulariter obediret, prefecerat. Hic Erluinus Raginerum adulatione assidua [352 1Kb] lactabat, et paulatim et per incrementa ad Laubiensis abbatie ambitum [353 1Kb] anhelabat, nec destitit,  donec ad prepositure honorem, qui tunc maior habebatur, amoto Blitardo ipsius monasterii monacho, inuitis licet fratribus, proueheretur [354 1Kb] . Erat autem uir in exiguo ponens mendacium, cui ad uersutiam  nichil deerat. Si respiceres ad religionem, nichil illo quantum ad faciem sublimius, si ad uoluntariam et inuocatam sepe mundialium rerum occupationem earundemque indefatigatam percursionem---quod monachum minus decet---nichil illo abiectius. In sermone ipso tanta illi diuersitas, ut cum proloqueretur, uerba ipsa quasi [355 1Kb] trutinaret, ad ultimum multimodas cauillationum strofas doctus [356 1Kb] uersutiarum rhetor intexeret. Hic quia, ut dictum est, inuitis fratribus promotus erat, unanimitati fratrum exosus erat. Contigit quadam die, instante uindemiarum tempore, consedentibus fratribus et nescio quid triste confabulantibus [357 1Kb] , superuenire Erluinum, quem tanta cede fustium mulctati sunt, ut putaretur esse mortuus [358 1Kb] . Quos ut  discessisse persensit, paululum palpitans subduxit se, et ad Bernardum tunc aduocatum confugit, cuius auxilio postea Ercliacum [359 1Kb] proficiscitur, ubi quantum est inuentum uinearum eliquat et abducit, et in locis sibi oportunis recondit. Rogat preterea Raginerum cum Baldrico pontifice, ut dies natalicios Domini Laubiis celebrent; quod et obtinuit. Erat tunc uidere abominationem, stantem in loco ubi non deberet. Nam comes cum coniuge in sacrario ecclesie mansitabat, et mensa, qua [360 1Kb] sacratissimum [361 1Kb] Domini corpus absumebatur [362 1Kb] , ministerium calciamentorum et paterarum seu scutellarum efficiebatur. Peracta igitur natalicia dierum celebritate, ubi discessum est, fratres sibi minui unde alii ingurgitarentur, ut illud genus hominum querulosissimum,  in commune deplorant. Assumpta igitur [363 1Kb] audacia, Fontanas [364 1Kb]  petunt, uillam quam Sambra alluit; ibi quantum uini est repertum---nam ibi aliquantulum portionem occultauerat---capiunt et abducunt. Profectus fuerat Erluinus Bermeriacas, ut annonam que ibi fuerat uenumdaret in solutione debiti, quod in prefato obsonio oppignerauerat. Quem fratres insecuti cum multitudine magna populi, ita in eum debacchati sunt, ut mirum fuerit, quod mortem euasit [365 1Kb] . Sed ad abbatem promotus [366 1Kb] , omnes a monasterio preter paucos expulit. Qui ob hoc magis irati, ne longius sermonem protraham, tres ex illis, qui iuuentutis et propinquorum adminiculo ceteris prestabant, magno satis professionis et ordinis cum periculo dormitorium  noctu aggressi, eum extrahunt, et non longe ab ambitu claustri protractum [367 1Kb] , oculis priuant, partem etiam lingue amputant, sed non usque ad priuationem loquele. Et quia, ut dicebat, martyrium desiderabat,  ipse sese fefellit, dum statim post hec naui impositus, metuens ne denuo impeteretur, Gemblaus [368 1Kb] est deuectus; et quod preuidere ante debuerat sanus, declinauit debilis et exoculatus. Et quia, sicut scriptum est: Impii agent impie, neque omnes intelligent impii , et alibi: Qui in sordibus est, sordescat adhuc , post predictam ecclesie sancti Ursmari uiolationem Raginerus tyrannidem multiplicat, pauperes premit, et res ecclesiarum non Dei sed suas facit . Pro quibus omnibus a domno Brunone uere pacifico apud sanctum Saluium  euocatus, confessus, et lese [369 1Kb] regie [370 1Kb] maiestatis conuictus reus, proscriptus est, ac perpetuo exilio [damnatus ac [371 1Kb] ] deportatus. Multum itaque in hoc illi, licet inuito, consultum est. Quo  enim diuturnior est nequam, eo sibi grauiorem et longinquiorem comparat penam  .

27. Interea Baldrico decedente , domnus Euracrus ex Bonna decanus, Brunone concedente, efficitur episcopus, uir ingenuarum artium litteratus. Hic domnum Aletrannum undecumque doctissimum et in lege Dei exercitatum 372 1Kb] ac eloquentem, uolentibus omnibus, Laubiis prefecit abbatem ; ubi ita uixit, ut seruum Dei decuit. Nam cum ante eum permissa fratribus rerum [373 1Kb] peculiarium et tricliniorum solummodo impunitas fuerit [374 1Kb] , de cetero honeste quidem et in commune uiuebatur; hic, quomodo instructus fuit, omnia ad regulam correxit. Ad cuius supplementum domnus Euracrus [375 1Kb] restituens ei uillas ante abalienatas, Gimiacum  uidelicet, quam Folquinus quidam sibi et filiis in precariam acquisierat, et Stratam, quam Adelardus in beneficio habebat, et Gosiniacas, quam Heribrandus eque in precariam tenebat, et alia nonnulla. Sub illo omnia fuere nobilia, preterquam capse reliquiarum pregrandes et auree noctu furto sunt ablate, nec earum quid [376 1Kb] repertum, preterquam quod erat ligneum. Erat et crux aureola, que sub Erluino confracta a fratribus in redemptione sua [377 1Kb] Raginero est data. Hac igitur diu desiderata pace iam tandem sero potita, citissime ecclesia nostra est destituta. Nam domnus Bruno, in quem  res [378 1Kb] summa decumbebat, diem clausit extremum uI Idus Octobris , et domnus abbas [379 1Kb] postquam biennio paralysi dissolutus est, postque quinquennium quam preesse [380 1Kb] ceperat, in magna spe future glorie defungitur III Nonas Nouembris anno utique nongentesimo. . . . . [381 1Kb] Dominice incarnationis.

28. Post hec domnus Euracrus [382 1Kb] Folcuinum, uere peccatorem, etate iuuenem, Laubiensibus [383 1Kb] prefecit abbatem; quem, cum esset idem pontifex Colonie in presentia imperiali, in frequentia magna populari, recitata [384 1Kb] prius et lecta fratrum e lectione, ibidem ordinari fecit. Ordinatus est ergo ab Ingranno Cameracensi episcopo die ipso Domini natalicio . Inde reuersus, et loco potitus,  plura suo arbitratu egit; unde [385 1Kb] et fortuna in plurimis eam seruire fecit.---Ratherius adhuc uerone erat. Qui pertesus ciuium insolentia [386 1Kb] , simulque suspectam habens innatam illis et peculiarem perfidiam, de reditu cogitabat, proponens illud, quod in aliena patria sepe quidem bene uiuitur, sed male moritur. Mittit igitur ad abbatem librum  , quem pretitulauit Conflictum duorum, pro eo quod in eodem disputans, utrum reuerteretur necne, anxius fluctuaret, simul et rogans, ut mitterentur ei equi et comites, quo expeditius ab eis iter accelerare posset. Factum est, missum est ; uenit ille, afferens secum auri et argenti non dicam [387 1Kb] pondera, sed ut ipsius uerbis utar, massas et aceruos. Ex quibus a Lothario rege  mercatus est sancti Amandi abbatiam; qua uix una nocte potitus, eam, ut erat mire leuitatis uir, derelinquens [388 1Kb] , Alnam  reuertitur uillam, quam munificentia domni episcopi promeruerat. Inde quoque simili modo monasterium, quod Altum montem  nominant, dato magno precio comparauit, ubi quicquid sibi precipuum in ornamentis [389 1Kb] et uestimentis ecclesiasticis fuerat, queque [390 1Kb] antea ipse ecclesie nostre largitus fuerat sed postea resumpserat, facta donatione congessit. Hoc quoque derelicto [391 1Kb] , Alnam denuo reuertitur peracto uix. . . . . [392 1Kb] . Dederat autem ei et abbas  cum consensu fratrum uillas Stratam et Gosiniacas, et abbatiolam sancti Ursmari, et aliam quam Waslare monasterium uocant. Sed ipse locum [393 1Kb] nostrum semper execrans, abbati insidias machinabatur, instigantibus eum [394 1Kb] ad hoc [395 1Kb] nonnullis. Quid multis morer [396 1Kb] ? Ad hoc res uenit, ut abbas cederet loco, sciens sic quoque episcopum uelle. Nam de eo nichil nostrum est aliud dicere. Ratherius, ut ostenderet prioris inimicitie causas, locum inuadit, et metuens abbatis animositatem simulque cognationem eius, que non erat infima, claustrum in modum castelli cingit, de mammona sibi, ut dicebat, residuo quorundam principum ad hoc empto adiutorio; ecclesia quoque sancti Dionisii, quam emerat a comite Roberto uiginti librarum  taxato precio, huius rei causa sponte caruit. Nec quid, quantum, cuiue ob [397 1Kb] id daret, quicquam pensi habuit. Quid plura? Annus ille sic ductus est, donec [398 1Kb] defunctus est Euracrus episcopus et in loco [399 1Kb] eius Nothgerus successit. Cuius  animi dotes et uirtutum summam si pergam dicere, quoniam adhuc superest  , adulari uidebor. Unum pro certo dicendum est, quod uir sit, in quem spiritus Dei donum singulare contulit ueritatis et fidei. Qui nolens primordia sua leuia aut precipitata haberi, euocatis abbatibus, Werinfredo uidelicet a Stabulaus et Heriberto ab Andagino, cum aliquibus fratribus, primum conspirationis exordia querit, inuenta trutinat et discutit, discussa demum iudicio utitur. Ubi perspexit omnia  esse friuola, fratres abbati reconciliat [400 1Kb] , ipsum restituit. Ratherius Alnam reuertitur, ubi uterque, ipse uidelicet et abbas, sibi reconciliatus, de reliquo deguit. Qui postea apud Namurcum, cum ibi forte cum comite aliquantulum moraretur, uita decessit. Cuius corpus ad nos delatum, pontificalibus exequiis solemniter celebratis, honorifice est tumulatum [401 1Kb] in ecclesia sancti Ursmari ad partem aquilonarem.

29. Pace nobis per Dei gratiam Nothgero agente firmissima collata, domnus episcopus Leodium reuertitur, reliquum tempus in innouandis siue decorandis edibus et ecclesiasticis rebus multiplicandis consumens. Nam, ut uerum fateamur, nullus predecessorum suorum, quantum recordatur opinio, illo  amplius Leodiensem ecclesiam rebus auxit, edificiis nobilitauit. Creuerunt illo tempore et in monasterio nostro edificia nonnulla, instinctu episcopi, opera abbatis facta. Refectorium a fundamento  ceptum, et Deo concedente satis elegans perfectum. In cuius introitu fecit uestibulum, in quo per subterraneos meatus aque ductum fecit, que sursum ebulliens ibidem scaturire uidetur, concauaria huic superiori receptaculo preparata, que per quatuor foramina in supposita alia aquam cribrans, sufficientem fratribus administrationem aque distillat. Quod refectorium a domno Tiedone [402 1Kb] episcopo consecratum est cum cereis et timiamateriis et omni quo domus consecranda est apparatu. Ecclesiam sancti Pauli, quam Hungari incenderant, retexit, cui domum infirmorum annexit; obambulatorium claustri, si ita dicendum est---quoniam nunc non aliud quomodo nominandum [403 1Kb] sit occurrit uocabulum---, nullum erat preter capituli  domum et ligneam ediculam, que prioris refectorii ianuam uestiebat [404 1Kb] que annuatim scindulis [405 1Kb] operiebatur [406 1Kb] ; sed ubi exsiccate erant, foco obseruiebant [407 1Kb] . Hoc illo lapide cinxit, et facta contignatione, asseribus [408 1Kb] cum ferreis clauis texit. Ecclesia quia per se satis elegans erat, ut in ornamentis elegantior redderetur operam dedit; quam de pulchra fecit pulcherrimam. Cuius altaris tabulam, quia nulla erat, fecit argenteam; domum ipsam altaris et laquear ipsius apprime [409 1Kb] pinxit; pulpitumque euangelii tali modo fecit [410 1Kb] , ut essent quatuor emicedia altrinsecus e regione in modum crucis posita, que ex ere ductilia, et ad libitum artificis per loca scalprata [411 1Kb] et deaurata, postibus undiquessecus [412 1Kb] deargentatis, in septentrionali parte fusilem  habent aquilam optime deauratam [413 1Kb] que interdum alas stringit, interdum alis extensis capacem Euangeliorum codici locum pandit  , colloque quasi pro libitu [414 1Kb] artificiose ad audiendum retorto [415 1Kb] , immissis [416 1Kb] prunis fragrantiam superimpositi thuris emittit. In occidentali autem parte eiusdem ambonis uersus populum fecit altare in honorem sancte crucis et omnium sanctorum, cui et tabulam argenteam anteposuit, et desuper uiuificam illam Domini imaginem, quam nostris adhuc terris incomparabilem ipse quendam ut faceret magno precio locauerat [417 1Kb] , erexit. De reliquo ornatu ecclesiastico et de multiplicatione librorum in armario non uacat dicere; sufficit ex superfluo hoc [418 1Kb] tetigisse. Fecit et coronam argenteam, in qua uersus  scripsit. Fecit et campanas duas maiores, quarum unam, que maxima erat, sancto Petro, et aliam sancto Ursmaro dedit [419 1Kb] . In ista uersus hii inscripti sunt: Iussu Fulcuini me condidit artificis manus  Danielis, ad laudem Triadis. In alia istud tantummodo: Fulcuinus Deo et patrono suo sancto [420 1Kb] Ursmaro.

30. Ecclesia [421 1Kb] trans Sambram in [422 1Kb] monte quem nos Sanctorum, uulgus Pulchrum uocat, eius tempore cepta est occasione huiusmodi. Arebat quodam tempore [423 1Kb] terra, et denegatis pluuiis, desuper [424 1Kb] sole torrente, Helie timebantur [425 1Kb] tempora. Omnis plebs et tota prouincia cucurrit experta [426 1Kb] sibi ad suffragia, sanctum uidelicet [427 1Kb] Ursmarum patronum [428 1Kb] in huiusmodi [429 1Kb] anxietatibus ad Dei gratiam repropiciandam assuetissimum, rogans [430 1Kb] abbatem, ut prolatis sanctorum pigneribus more letaniarum circumferri ea preciperet [431 1Kb] . Rem abbas ad fratres refert, laudant deuotionem plebis, dicunt  ei [432 1Kb] , satisfacere debere [433 1Kb] . Indicto ergo [434 1Kb] generali ieiunio et [435 1Kb] die prefixo, plebs tanta confluxit, quantam [436 1Kb] in unum conglobatam [437 1Kb] uix [438 1Kb] umquam uidit nemo. Producuntur [439 1Kb] in feretris composita sanctorum corpora, non sine magno [440 1Kb] populi luctu permixta letitia; et quia tanta erat populi multitudo, ut eam [441 1Kb] cuiusuis campi quamuis latissimi uix caperet amplitudo, proposuerunt, ut [442 1Kb] hiis qui ultra [443 1Kb] Sambram erant primum salutanda deferrentur in monte supra memorato et in loco preuiso. Ibi tanta fuit populi deuotio, ut non possit prosequi [444 1Kb] scripto. Ex sumptibus, quos largitus est populus, designata est, et incepta ecclesia; quando uel a quo erit perficienda, in Dei est prouidentia. Reportata sunt et citra; et hic nichilominus tanta  erat multitudo, ut inuicem artarentur. Ostendit et Dominus deuotionem istam plebis per merita sancti Ursmari sibi placuisse. Nam ipso die in magna celi serenitate obnubilato [445 1Kb] ere, factus est sonus subsecuture pluuie. Que postea tam larga profluxit [446 1Kb] , ut satis sufficeret, et copias anni fertilissimas redderet.---Et [447 1Kb] quia parum hoc de uirtutibus sancti Ursmari pregustauimus, et ad nostri temporis fecem, sicut proposuimus, Deo donante peruenimus, libet in fine opusculi in miraculis eiusdem [448 1Kb] patris aliquanstisper immorari. Nam si quod promisimus,  nos quoque [449 1Kb] uolumus, et tali modo fenus persoluimus.

31. Fundus est, quam [450 1Kb] uillam Reliam  uocant; is [451 1Kb] nobis uicinus est, et in eo [452 1Kb] memoria sancti Ursmari. Ferunt eundem uirum Dei, dum mundo exularet, et regem apud Lyptinas commorantem [453 1Kb] urbem crebrius inuiseret, quia locus contiguus uie est, illic solitum requiescere; atque ibi dentem, qui ob nimium dolorem---qua ualitudine ille plurimum laborabat---illic deciderat, inibi defodisse. Locus iste ecclesia sacer erat, sed ciuium negligentia destructa fuerat, altare [454 1Kb] tamen loci incultum remanserat. Cecus quidam ibi erat, cui in mentem sedit, ut altare uiminibus cingeret, ne pecoribus aut canibus adibile esset. Qui quadam die  puero preduce in siluam perrexit, dumque uirgam ad se applicat, ut eam cum ferramento capularet [455 1Kb] , in [456 1Kb] ipso conamine oculi eius ita aperti sunt, ut clare uideret [457 1Kb] .

32. Anus quedam apud nos erat, que interdum ecclesie stipendiis, interdum fidelium elemosinis alebatur. Cuius manus dextera ita erat contracta, ut ungues digitorum uolam palme uiderentur perforasse [458 1Kb] . Hec die quadam, que habebatur Dominica eratque quadragesimalium dierum tertia, in ecclesia sancti Ursmari loco suo stetit, et inter missarum celebrationem subito intremuit, cum subito, et propter diuturnitatem [459 1Kb] incommodi illa insperata, ceperunt se nerui digitorum extendere et manus ad officium suum redire. Illa ut persensit, ecclesiam  uocibus compleuit. Plena erat ecclesia, subsequuntur [460 1Kb] omnes: Deo gratias! Deo laudes, nemine tacente, in commune dicuntur. Curritur ad me, ubi eram in ecclesia forte maiori, unus post alterum aliquid apportaturus noui, et quasi non prius esset dictum, rumigerulus afferebat nutibus gaudiorum. Nos illico ad ecclesiam scandimus, inuenimus illam pre miraculi stupore stantem et trementem, attamen sanam. Laudauimus Deum, et ita discessum est.

33. Mulier quedam plena demonio, a parentibus  ad sancti uiri sepulchrum [461 1Kb] attracta est potius quam adducta; pedes, manus et colla arcebant [462 1Kb] uincula; gutture solum et lingua horribilia quedam proferebat [463 1Kb] et fetida. Audires interdum canem [464 1Kb] latrantem, sibilum serpentum, taurorum mugitum, ut quasi in [465 1Kb] uno cubili essent diuersa ferarum monstra. Dies erat festiuus [466 1Kb] eiusdem patris, conuenerant [467 1Kb] ad festa plus solito populi. Illa ibi iacebat, tam terribiles uoces emittens, ut uix misse audiri possent in die tam celebri. Festiuitate peracta, ubi illuxit dies crastina, fratres condolentes illi, ecclesiam sancti Ursmari petunt, pro eius ereptione Dominum deprecaturi; proposuerunt letaniam prostrati agere, cuius recitatio mihi iniuncta est. Ubi ergo post recitationem sanctorum omnium [468 1Kb]  ad locum peruentum est, cum [469 1Kb] dicere deberem: Per aduentum tuum libera nos, Domine, uocibus eius perterritus anticipaui dicere: Per natiuitatem tuam. Tunc illa, immo ille, quo misera illa torquebatur: Mentiris, inquit, et prepostere loqueris. Expaui, fateor, et pene extra me effectus sum. At ubi me recepi, letaniam sum prosecutus, cepique mecum agere tacitus, quod isdem apostata spiritus Dei iudicio tortus, uera tunc quoque dixerit coactus et inuitus. Peccatis nostris agentibus, tunc nil actum est. Unde desperati parentes eius, eam reducere temptant. Sed ubi ad Sambram uentum est, in pontis medio unus illorum respiciens ad ecclesiam: Eya, inquit, sancte Ursmare, placetne tibi, ut [470 1Kb] a te tam tristes redeamus [471 1Kb] , frustrati a te de longinquo [472 1Kb]  quesita sospitate? uix uerba compleuerat, cum subito illa in eodem pontis loco corruit, et aliquantulum illic mortuo simillima [473 1Kb] iacuit. Quid plura? Miseratione Dei per merita sancti Ursmari post paululum resedit, que circa se agebantur inquisiuit, ciboque sumpto, omnique sanata incommodo, peste caruit, miraculumque suum ipsa postea circumtulit.

34. Nuper quoque quidam eque energuminus ad supradictam memoriam est delatus. Quem clerici ecclesie nobis alia curantibus per se temptant increpare, immersumque [474 1Kb] in aqua consecrata exorcistarum more exorcizauere. Sed inter manus exorcizantium subito in altum rapitur, ita ut per plantas uix manibus teneretur, et magno satis cum conamine  deorsum remittitur [475 1Kb] . Instantibus nichilominus clericis orationi et increpationi, sanatur hic quoque ad laudem Dei per merita sancti Ursmari.

 35 [476 1Kb] . Adso [477 1Kb] quidam erat in seruitio fratris mei Godescalci [478 1Kb] calciamentoriam [479 1Kb] artem agens [480 1Kb] , quem a puero contractum omnes cognouimus, ita ut progredi quoquam nisi cum scabellis nequiret. Hic quadam die ad sepulchrum sancti Ursmari uota soluturus [481 1Kb] accessit, ferens secum cerea munera, candelas uidelicet geminas, petiitque [482 1Kb] ab [483 1Kb] edituo, ut eum ibi pernoctare sineret. Concessit ille; pernoctauit iste. Statim in ipso conticinio orante illo et Dei potentiam prestolante, ceperunt se tibie complicate reducere, et tali pedum a diutina [484 1Kb] cohesione natium non sine magno patientis incommodo seiungere, usque dum plene erectus, custodibus mirantibus in pedes stetit; sed pre nimio dolore et inconsuetum [485 1Kb] progrediendi usum ambulare  non potuit. Qui pre nimia gratulatione quodammodo uisus est fuisse ingratus, dum insciis omnibus mane ecclesiam egressus, nec tum laudes Deo dicere fecit, et ipse, ubi plene doloribus caruit, Ragenariane [486 1Kb] rebellioni se satellitem miscuit.

36 [487 1Kb] . Et abbas Aletramnus, ut diximus, paralisi laborabat.  Ceca quedam elemosina Fredesindis [488 1Kb] illius, que Stephano cui Brebona seruiebat nupserat, alebatur. Hec quadam die orandi causa ad memoriam sancti Ursmari uenit, et dum montem, cui supraposita est ecclesia, ipsa scanderet, in intercapedine, quam quercus antiqua disterminat [489 1Kb] , ex adytis templi, quasi per aliquas rimulas tenuissimas aliquantulum lucis se uersus uibrare persensit. Progressa demum ad sancti patris nostri [490 1Kb] tumulum,  ita mirata est uisum, ut Gosberto [491 1Kb] preposito nuntiante faceret iocundissimum et in Dei laudibus speciosissimum. Factum est hoc ante dominicam quam uocant medianam sexta feria.

37 [492 1Kb] . In territorio quoque Wilare [493 1Kb]  nobis deseruiente quidam fuit [494 1Kb] colonus, qui cum ceteris uotiue ad constructionem Transsambrine, quam prediximus, ecclesie lapides subuehentibus insultaret, seque id seruitium nullo modo subiturum deieraret [495 1Kb] , repente omni membrorum officio debilitatus est. Sed ut reatum suum, sero licet, cognouit, uota accumulauit, et sanus illico effectus, plus ceteris, ceteros accendens, quo [496 1Kb] potuit deuotionis ardore confricauit.

38 [497 1Kb] . Kalende erant Augusti, qui est dies celebris  apud nos pro commemoratione uinculorum sancti Petri; Sambra forte tunc plus solido excreuerat, et populus confluens ad festa festinabat. Inter  agendum dum celebrantur misse, et ad eas Transsambrini globatim maturarent accelerare, pons quem subierant multitudine [498 1Kb] pregrauatus decidit, immersosque quos acceperat [499 1Kb] alueus longe fluuio suo traxit. Facta igitur conclamatione, turbatur ecclesia. Egressi pene omnes dum anxiarentur [500 1Kb] ad cadauera solum requirenda, mira Dei potentia cuncta illa immersorum examina sospita obuiauere et leta. Dicat hic quis quod uult; nos liberationem hanc Deo ascribimus, cui proprium est et singulare, sanctos suos ubique magnificare, et fidentes [501 1Kb] in illis opera [502 1Kb] misericordie sue in periculis eorum meritis subleuare.

39 [503 1Kb] Gislabertus, ex quatuor comitis Roberti filiis  unus, nuper [504 1Kb] cum aliis, qui Mathildem comitissam  stipauerant [505 1Kb] , apud nos hospitatum uenerat. Qui inter cenandum monachico ordini quasi minus profuso [506 1Kb] , utpote improuise ipsis uenientibus, cepit detrahere, licet pro oportunitate temporis illis sufficientes amministrarentur copie. Mane facto, montem oratum eques scandit [507 1Kb] , sed in ipso transgressu graduum, per quos ascenditur ad superius monasterium, equus sub ipso labitur, qui calcaribus multociens cesus minime erigitur. Putauerunt, quod morbo, ut fit, sonipes urgeretur; temptatum est iterum et tertio; quadrupes procul dubio immobilis iacet. Persuasum est illi ab amicis et comitibus, maxime a Bosone [508 1Kb] nostro aduocato, ut si quid forte teste conscientia transgressionis [509 1Kb] egisset,  uotum uouens, Deo et ecclesie eius satisfaceret, et hoc quantocius posset [510 1Kb] . Promisit, et descendens equum quidem sanum repperit, sed nisi deorsum montis ei insidere nequiuit.

40. Frater [511 1Kb] Robertus, nostro tempore ecclesie sancti Ursmari edituus [512 1Kb] , haculum recuruum, quem plerique tambucam [513 1Kb] , alii petaculum [514 1Kb] uocant, quasi sancti Ursmari gestabilem et proprium argento fabricauit, petiitque a nobis, ut aliquantulum de corpore ipsius ad maiorem populi uenerationem baculo illi insereremus. Fecimus quod petierat, quesitis et sumptis ex [515 1Kb] concineratione sanctissimi corporis in sepulchro duobus dentibus; quibus inmissis, ubi ab inferius ad superius monasterium delatus est, in ipso ingressu anus quedam, que interdum ecclesie  stipendiis, interdum elemosinis fidelium sustentabatur et in ecclesia---misse autem agebantur eratque  dominica quadragesimalium dierum tertia---loco suo stabat, subito contremuit  .

41 [516 1Kb] Nec tantum in loco felicis eiusdem patris requietionis fiunt a Deo eius interuentu hec specialiter mira, sed in remotis eius memorie dicatis locis persepe ostensa sunt plurima [517 1Kb] miraculo digna. Tudinium denique, nobis adiacens castrum, locum habebat ecclesie sancti Ursmari memoria sacrum. In quo quodam tempore, ea uidelicet que erat cena Domini nocte, sicut audiuimus Bosonem aduocatum [518 1Kb] , qui interfuerat, referre, dum more solito in matutinali synaxi lucerne extinguerentur, et ymno euangelii finito, terre [519 1Kb] astantes prosternerentur, tria stillicidia in modum illorum, que uidemus porcina ex pinguedine ardentia stillare, a  summo tecti in pauimento distillauere, adeo ut aliquibus ecclesiam incendere, aliquibus illustrare uiderentur. Quod cum omnes uiderent, cuidam tamen Tietberge [520 1Kb] , nobilissime matrone, orationi incumbenti [521 1Kb] uicinius et in ipso pene [522 1Kb] occipicio uisum est distillare [523 1Kb] . Et hoc cur factum sit, nobis quidem est incertum, nil autem in terra sine causa fieri, quia legimus [524 1Kb] , non est dubium. Ternarius autem [525 1Kb] numerus unde sit sacer, catholicis patet, et ignem Deum [526 1Kb] esse, non ficte, sicut a petis uulcanus ignis dicitur, sed uere, ut Apostolus sensit, tam ex ipsius uerbis, ubi: Deus noster ignis consumens est , quam in eo [527 1Kb] , quod Spiritus sanctus uerus in Trinitate perfecta Deus, in igneis linguis super apostolos descendit, orthodoxus quisque intelligit.  Hanc igitur ternam [528 1Kb] igneamque distillationem Trinitas sancta utrum pro alicuius astantis approbanda [529 1Kb] deuotione egit [530 1Kb] , quam eadem forte tunc igniuerat [531 1Kb] , ut ostenderet foris quod intus agebat, aut propter commendanda sanctorum patrocinia---quod magis credibile est---que ibi populus deuote frequentabat, nobis [532 1Kb] quidem latet, sed ei, qui omnia facienda preuidet [533 1Kb] et facta moderatur et regit, procul dubio patet.

42 [534 1Kb] Magnitudine seu enormitate suscepti operis deuicti [535 1Kb] et eneruati, plura pretermittimus. Unum hoc ultimum et omnibus predicatum pluribusque sui comperto notissimum dicemus; quod uidelicet nullus qui ecclesie illi unquam intulit dampnum, gloriatus sit in annum. Et si forte pro quolibet [536 1Kb] ,  ut assolet, iniuste illato dampno monachi ex maiori monasterio, quod quidem inferius est, montem  sancti Ursmari scandunt reclamaturi, creditur, nec uana spes est, nunquam inultum iri. Experti sunt hoc plerique, et sero licet ingemuere. Nimirum locum, quem rexit corpore uiuens, tuetur meritis, cum Christo regnans et in ipso gaudens.

43 [537 1Kb] Presbyter est quem Osingerum nominant [538 1Kb] , qui ita paralisi erat dissolutus, ut ceruix in ipsa iunctura resiliret [539 1Kb] . Quid dicam, quod loqui non poterat, cui omnium membrorum officia, solo spiritu anhelante, defecerant. Hic in hac ualitudine annum explens, alterius solatio, elemosinis fidelium sustentabatur. Iacebat autem in uilla Fleon dicta, cui uicina [540 1Kb] est illa natiuitatis sancti [541 1Kb] Ursmari ministra, in qua erat ecclesiola lignea, quam ferunt eum propriis manibus compaginasse et in predio  suo dedicasse. Quadam die euntibus quibusdam cum plaustris in Augusta uiromandorum  mercandi gratia, rogauit uirtute qua poterat, ut superpositus plaustro ad supradictam ecclesiolam duceretur. Factum est. Positus est in ecclesia [542 1Kb] , et ibi pernoctauit. Mane autem facto, uoluit temptare, confisus de Dei misericordia et sancti Ursmari intercessione,  utrum per se in ipso grabato posset subleuatus residere. Fecit, miratus est rem. Deinde paulatim reuiuiscendo, uiribus in membris resumptis [543 1Kb] , erexit se, et ambulauit, gratias agens Deo et patrocinatori suo. Nos postea frequentibus eius missarum celebrationibus usi [544 1Kb] sumus in eodem loco. Sanus ipse de reliquo, preterquam ceruix que resilierat [545 1Kb] parum retorta uideretur, puto propter commemorationem tam mirifici beneficii, ad populandum omnibus, quantum ualeat in conspectu Domini meritum sancti sui.

44. Retulit isdem presbyter nobis, quod [546 1Kb] quadam die in ipsa ecclesia, cui in recompensatione beneficii iam dicti deseruiebat [547 1Kb] , dum [548 1Kb] missas ageret, lecto euangelio, uas quod consuetudinaliter  iuxta altare cum uino pendebat, in calicem uersat, sed uinum ita congelatum erat, ut nec gutta proflueret. Dat uasculum clerico ministranti, ut glaciem igni resoluat; ipse interim officium percelebrat; dum tardatur, ille respexit ad calicem, qui plenus uino inuentus est, adeo ut pene excresceret




ANNO DOMINI DCCCCXCI.
ERKEMBALDUS ARGENTINENSIS EPISCOPUS.





NOTITIA HISTORICA IN ERKEMBALDUM.


 Erkembaldus a puero litteris humanioribus apprime excultus librorum semper studiosus fuit. Promotus ergo exigentibus meritis an. 965 ad episcopatum Argentinensem, cum iam, ut diximus, decessoris esset coadiutor, inauguratur a Guillelmo archiepiscopo Moguntino, inde presulum 17 ipse consecrator, inter quos duo Moguntinenses archiepiscopi Hatto et Rupertus numerantur. An. 966 Altorfii consecrauit ecclesiam. Eum Ioannes papa XIII summis laudibus effert in epistola, qua illi sedis apostolice protectionem in omnibus spondet. Neque minori fuit in pretio apud Ottonem II imperatorem, a  quo sui regiminis anno 17 insigne priuilegium obtinuit datum anno 982, indict. X, octauo Idus Ianuarii, anno imperii eius decimo quinto, regni autem 25. Illud recitat R. P. Laguille in Probationibus historie Alsatie pag. 23. uitam clausit Erkembaldus an. 991, uI Idus Octobris ex chronographo Saxone apud Ekcardum, pag. 363 et ex Necrol. Fuldensi, ait Nuperus auctor proxime laudatus. Plurimorum ex antecessoribus uitam descripsit metrico sermone, quod opus una cum libris undequaque collectis in bibliothecam ecclesie sue congessit.





SUSPIRIUM ERKEMBALDI Seu soliloquium et oratio ad Deum qua utebatur quoties cantantes in ecclesiis audiuit. *

 Domine, qui es omnium qui tui esse contendunt, quem omnis amat, qui scit; et non amat qui nescit; et nescit, qui non amat. Da mihi, ut nesciam me; te autem sciam et amem. uelim, Domine, scire, quid sit, Letentur celi, et exsultet terra, ac sequentia. Quid aliud, letentur celi, misi exsultent iusti? Scriptum est: Letamini in Domino, et exsultate, iusti. Gaudeant iusti, fleant iniusti. Quid ego? Letor, an fleo? Non letor, quia non celum. Si celum essem, gauderem. Cum autem me deiiciam, dilacerem, et in nichilum redigam, Quoniam sagitte tue infixe sunt mihi, tu eleuas, et consolaris, et dicis: Exsultet terra. Gratias ago. Scio, terra sum; sed tu potes facere celum. Sat mihi, Exsultet terra, dixisti, letentur celi. Adiunxisti, et exsultet terra,  letificasti celos, consolatus es terram. Dixi, non letor. Peccator hoc dixi, de meo dixi; sed de tuo dicis Exsultet terra, et quoniam tuum letificasti, meum mentiar, et exsultem. Exsultem autem te quia propter te, et in te gaudeam. Tu ipse scis si meum.  Quid scis? Quando me agnosco, ingemisco, aut fleo: quando te agnosco, resipisco et respiro. Me meum contristat, mouet ac perturbat: tuum consolatur, stabilit, letificat. Per me cado; per te me resurrecturum scio. Quia me casurum scio, non letor celum, quod est firmamentum, quia me resurrecturum spero. Exsultet terra, que est lutilatio, dicat propheta, dicat psalmista, et nos dicamus: Letentur celi, exsultet terra. Si arbiter celi uult, cur non exsultet terra? Exsultet terra, quod sibi uult? Iubilate, montes, laudem. Non iubilo, non laudo. Cur? Quia non sum mons, uallis sum, peccator sum. Dixit mihi Deus, Quare enarras iustitias meas et assumis testamentum meum per os tuum? At quoniam precipitur, omnis spiritus laudet Dominum; et quia  Dominus ueniet, et pauperum suorum miserebitur iubilo, et laudo, atque non obliuiscor cuius illud, miserentis Dei. Fletum, peccatum, risum fecit mihi Deus.





ERKEMBALDI PeMATIA.



Epigramma.


A nobis oculus iuste liber iste uocatus
Segnibus, ac pigris plurima clausa uidet.



Tetrastichon.


uerax uir gaude uirtutum stemma tuarum
Tu securus eris, quia certo calle uiabis:
At qui mentiris cito post factum capieris,
Fallens fallaci sis fando famine fallax.





LEGES MUNICIPALES QUAS ARGENTINENSI CIuITATI DEDIT ERKEMBALDUS.



HEC SUNT IURA ET LEGES CIuITATIS ARGENTINENSIS DE PACE IN CIuITATE TENENDA ET NE PREDA uEL FURTUM INTRODUCATUR.

 I. Ad formam aliarum ciuitatum in eo honore condita est Argentina, ut omnis homo tam extraneus quam indigena pacem in ea omni tempore et ab omnibus habeat  .

II. Si quis foris peccauerit et ob culpe metum in eam fugerit, securus in ea maneat. Nullus uiolenter  in eum manum mittat: obediens tamen et paratus ad iustitiam existat.

III. Nemo predam, aut furtum in eam inducat, uel conseruare audeat, nisi redditurus rationem omni querenti.

Iu. Nullus captiuum introducat, nisi presentet  eum causidico, uel iudici, qui ad iusticiam ipsum conseruet.

u. Omnes magistratus huius ciuitatis ad episcopi spectant potestatem, ita quod uel ipsemet eos instituet, uel illi quos ipse statuit. Maiores enim ordinabunt minores, prout sibi subiecti sunt.

uI. Nulli autem episcopus officium publicum committere debet, nisi qui sit de familia Ecclesie sue  .

uII. Quatuor autem officiatos, in quibus urbis gubernatio consistit, episcopus manu sua inuestit, scilicet scultetum, burcgrauium, thelonearium et monete magistrum.

De sculteto, qui et causidicus dicitur, primum exequimur.



uIII. De iure sculteti  .

 Causidici ius est duas sub se ordinare personas uicarias, quas iudices appellare solet, adeo honestas, quod burgenses cum honore suo coram eis in iudicio stare ualeant.

IX. Item ad causidicum pertinet statuere tres personas, quas heymburgen  dicimus, unum in interiori scilicet ueteri urbe, et duos in exteriori, et custodem cippi  , siue carceris, in quo rei custodiuntur. Hec autem singulorum sunt officia.

X. Causidicus iudicabit pro furto, pro freuela, pro geltschulda  in omnes ciues urbis, et in omnes ingredientes eam de episcopatu isto, nisi rationabilem  opponant exceptionem, preter ministeriales ecclesie, et eos qui sunt de familia episcopi, et qui ab ipso sunt officiati.

XI. Habet autem potestatem cogendi et constringendi iudicatos, quam uocant bannum  , non ab episcopo, sed ab aduocato. Illam enim potestatem, que spectat ad sanguinis effusionem, suspendendorum, decollandorum, truncandorum et huiusmodi pro qualitate delictorum ecclesiastica persona nec habere, nec dare debet. Unde postquam episcopus aduocatum posuerit, imperator ei bannum, id est, gladii uindictam in huiusmodi dampnandos et omnem potestatem stringendi tribuit.

XII. Hanc igitur cum non habeat nisi ex gratia aduocatie, iustum est ut nulla ratione eam neget  causidico, theloneario, monete magistro, quoscunque statuerit episcopus, de quo tenet aduocatiam.

XIII. In hanc igitur ciuitatem iudicandi potestatem nemo habet, nisi imperator, uel episcopus, uel qui de ipso  habent.

XIu. Iudicum, quos causidicus sub se habet, potestas iudicandi non est in furta, uel freuelas, sed tantummodo in geltschuldas.

Xu. Locus autem iudiciorum est in foro iuxta sanctum Martinum; ideoque nullus, de quo fit querimonia, uocandus est in domum causidici, uel iudicis, sed tantum ad locum predictum publicum.

 XuI. Si tamen aliquos uocauerint in domos suas iudices, siue causidicus, illique non uenerint, non ideo culpabiles erunt alicuius compositionis.

XuII. Officium custodis cippi, siue carceris est omnes custodie sue commissos diligenter seruare.

XuIII. Quod si aliquem perdiderit, uicem eius culpe subibit, nisi uiolenter ei ablatus fuerit  .

XIX. Eius etiam officium est ad suspendium dampnatos ad patibulum educere, oculos dampnati panno preligare, patibulum erigere, scalam apponere, usque ad scalam reum applicare: tunc demum assumet eum uicarius aduocati, et laqueo collo innexo illum suspendet.

XX. Si uero non fuerit presens uicarius aduocati, seruabitur reus in custodia, quousque causidicus  causam hanc referat ad episcopum.

XXI. Item, si quis dampnationem pellis et pili acceperit, hanc penam cipparius infliget.

XXII. Si quis uero dampnatus fuerit manu, idem cipparius tenebit bartam  , uicarius aduocati librabit malleum ligneum et amputabit manum.

XXIII. Idem aduocati uicarius eruet oculos  , truncabit testiculos, decollabit, et ceteras penas omnes exequetur pro uarietate criminum.

XXIu. Est item cypparii officium, ut ita sit obediens theloneario et monetario, sicut causidico.

XXu. Pulsatos etiam coram causidico, uel iudicibus uocare debet ad iudicium.

XXuI. Est autem iste modus uocationis. Nominabit hominem pulsantem, intimabitque aduersario  suo quod pulsatus sit, uel uiua uoce presenti ubicunque ei occurrerit, uel ad domum illius nunciabit primo, secundo, tercio ad inducias noctis unius.

XXuII. Si facta una uocatione, uel secunda, uel tercia non uenerit, et nuncius iudicis probauerit tercia manu, quod tres illas uocationes, uel saltem primam ore ad os fecerit, ille iudici componet triginta solidos  .

XXuIII. uocatus autem ad iudicium tempore prime se presentare debet, et quamdiu iudex sedebit  in iudicio, tamdiu pulsatorem expectabit, aut licentia iudicis recedet. Non autem ideo debet ei negare licentiam abeundi, si petierit. Quod si iudex appellauerit eum, quod constituto tempore non uenerit, ille iurabit se ibi fuisse, aut componet ei.

XXIX. Causidicus, uel iudex nichil iudicare debet, nisi quod coram ipso delatum fuerit. Qui si conuictus fuerit sine iudiciario ordine et iusto iudicio aliquid fecisse, de iure perdet officium suum.

XXX. Ciuem in procinctu itineris existentem scilicet iam nauim ingredientem, aut equum, uel currum ascendentem nullus conciuium suorum per querimoniam impedire debet. Sed quia adeo se neglexit, quod causam suam in illum articulum distulit, iustum est, ut quicquid aduersus illum habet usque  ad reditum eius differat.

XXXI. Si quis conciuem suum pulsauerit extra ciuitatem coram alio iudice, pro hac culpa debet componere, et iudici ciuitatis, et ei quem pulsauit, dampnumque illi restituere, quod ex querimoniis eius acceperit  .

XXXII. Nulli soluenda est compositio, nisi cui facta est compositio.

XXXIII. Omnis autem compositio, que pro freuela fit, ascendit ad triginta solidos. Compositio, que fit pro geltschulda, pulsatoris est illius missetat qui pulsatus est, iudicis uero est tertia pars illius missetat.

XXXIu. Si quis fecerit compositionem iudici et pulsatori, illamque ad certas inducias non persoluerit,  si causa usque ad finem rationabiliter fuerit perducta, seruandus est in publica custodia, quousque reddat primo pulsatori suam compositionem, deinde iudici.

XXXu. Si quis alium fuerit iniuriatus uerbo, uel facto in populo, si ambo uolunt stare ad iudicium populi, iudex determinabit secundum iudicium et dictum populi. Sin autem pulsatus simplici sua assertione se expurgabit, uel eum ille conuincere poterit duello.

 XXXuI. Si quis conciuem suum sine iudice, uel nuncio iudicis infra septa domus sue, uel atrii sui temere inuaserit, componet iudici triginta solidos pro freuela: illi, quem inuasit, componet suam missetat  triplicatam.

XXXuII. In omnes curias fratrum de claustris, uel ministerialium, in quibus ipsi corporaliter non habitauerint, ius habet scultetus, uel iudex uocandi ad iudicium et cogendi inhabitatorem.

XXXuIII. Similiter, et ministros fratrum de quocunque claustro ius habet iudicandi de ipsis, scilicet in causis pertinentibus ad mercaturam, si uolunt esse mercatores.

XXXIX. Quicunque intrauerit ciuitatem debitor  existens alicuius hominis, si pulsatus fuerit coram iudice, canonicus, uel ministerialis, in cuius domum ille forte hospes intrauit, presentabit eum sculteto ad iusticiam: quod si non fecerit, pro illo respondere tenebitur.

XL. Omnium compositionum factarum pro furto et pro freuela due partes sunt causidici, tercia aduocati. In quibus talis est seruanda distinctio. Si compositio facta fuerit aduocato, eius est diuidere sibi terciam partem, causidico duas. Ipse enim accipiet compositionem sibi factam, et quamcunque summam in accipienda compositione ipse formauerit, siue paruam, siue magnam, illam causidicus nec minuere, nec augere debebit, sed ratam habebit.

 XLI. E contrario, si facta fuerit compositio ipsi causidico, eius erit ius accipere duas partes, et terciam aduocato dare. Et similiter quancunque compositionis ipse summam formauerit, aduocatus non cassabit.

XLII. Aduocatus autem non debet iudicare nisi in palacio episcopi. Quod si in domum suam aliquem uocauerit, ille, qui non uenerit, non ideo quicquam ei componet.

XLIII. Mortuo uero aduocato, uel uacante aduocatia quocunque modo, episcopus nullum aduocatum ponere debet sine electione et consensu canonicorum, ministerialium et burgensium  .



XLIu. De officio burcgrauii et Theloneo eius.

 Ad officium burcgrauii pertinet ponere magistros omnium officiorum fere in urbe, scilicet sellariorum,  pellificum, cyrothecariorum, sutorum, fabrorum, molendinariorum, et eorum qui faciunt uasa uinaria et picarios, et qui purgant gladios, et qui uendunt poma, et cauponum  . Et de eisdem habet potestatem iudicandi, si quid deliquerint in officiis suis.

XLu. Locus autem iudicationis et emendationis eorum est in palacio episcopi.

XLuI. Si qui uero predictorum inobedientes facti fuerint burcgrauio, ipse causam defert ad episcopum.

XLuII. Item ad ius burcgrauii spectat quedam thelonea accipere, ut gladiorum qui uaginis inclusi portantur in foro uenales. Aliorum autem, qui in nauibus de Colonia, uel undecunque portantur, theloneum  accipiet thelonearius.

XLuIII. Item olei, nucum, pomorum undecunque adducta fuerint et uendita pro nummis, theloneum accipiet burcgrauius. Si uero pro sale, uel uino, uel frumento, uel quocunque alio precio uendita fuerint, theloneum diuidet burcgrauius cum theloneario.

XLIX. Preter predicta, omnia thelonea alia pertinent ad officium thelonearii, que tamen fiunt diuerso modo.

L. Si quis de naui una in alteram nauim mercaturas suas transposuerit, de utraque naui dabit quatuor denarios.

LI. Quicunque mercator transierit in hanc ciuitatem cum soumis suis, si nichil uendiderit uel emerit,  nullum theloneum dabit.

LII. Quicunque de familia Ecclesie huius uir, uel mulier uendiderit in hac ciuitate res, quas uel manibus suis fecerit, uel que creuerint ei, non dabit theloneum. Et si quid emerit ad opus suum, quod gracia lucri uendere noluerit, similiter theloneum non dabit. Si quis tamen imposuerit ei, quod res uendite sibi non creuerint, ab ipso facte non fuerint, uel causa lucri emerit, simplici manu sua se expurgabit.

LIII. Si quis emerit, uel uendiderit citra quinque solidos, theloneum non dabit.

LIu. De quinque solidis nummum dabit, de talento quatuor, de equo quatuor, de mulo quatuor, de asino denarium.

 Lu. Theloneum de carbonibus et de canapo thelonearius non accipit, quod episcopi hucusque sumpserunt,  sicut et bannum de uino  et panes, qui dicuntur bernbrot  , obtinuerunt.



LuI. De officio theolonearii.

Ad officium thelonearii pertinet omnes mensuras minutas, siue grandes in sale, in uino, oleo, frumento a magistro cauponum formatas ignito ferro cauteriare; et eas nulli debet concedere, nisi forsan conciui suo ad amam uini  , uel quartale frumenti, et in huiusmodi paruis et sine pretio.

LuII. Has tamen quicunque ciuium uoluerit ad opus suum habere, licet ei, ita quod ex thelonearii consciencia et per ipsum signate sint. Sicut etiam licet unicuique burgensium pondera librarum in domo sua propria habere, ita tamen quod a monetario sint formata.

 LuIII. Est item officium thelonearii omnes pontes de noua urbe, quotquot fuerint necessarii, et Burcgrauii omnes de ueteri construere ita firmos, quod cum plaustris et iumentis suis quilibet secure possit transire. Quod si ex uetustate, uel nimia attritione, uel quacunque debilitate pontium aliquis dampnum accepit, thelonearius, aut burcgrauius singuli in suis cogentur de iure restituere.



LIX. De officio magistri monetariorum.

Sequitur de officio monetarii. Hic ex iure potestatem habet iudicandi in falsam monetam, et in ipsos falsarios, tam in ciuitate, quam extra per totum episcopatum, sine omni iudicum contradictione.

LX. Ubicunque inuenerit falsarium in toto episcopatu, adducet eum in ciuitatem, et secundum iudicium  ciuitatis iudicabit.

LXI. Debet autem moneta esse in eo pondere, quod uiginti solidi faciant marcam, qui denarii dicuntur pfundig. Et hec stabilis et perpetua currere  debet in hoc episcopatu, nisi forte falsata fuerit. Tunc enim per concilium sapientum mutabitur secundum aliam formam, non secundum pondus.

LXII. Locus autem percutiende monete est iuxta piscatores . In una autem domo percutiendi sunt denarii, ut omnes inuicem opera manuum suarum uideant.

LXIII. Nullus facere denarios debet, nisi qui sit de familia huius Ecclesie.

LXIu. In loco, ubi cambitores sedent, nullus alius homo argentum emere debet, nisi soli denariorum percussores. Alibi per totam ciuitatem emant et uendant argentum quicunque uolunt, nisi propter nouam monetam interdictum fuerit.

 LXu. Quanto noua moneta percutitur et uetus interdicitur a die interdictionis nunciabuntur terne quatuordecim dierum inducie, scilicet sex septimane, in quibus monetarius quemcunque uoluerit potest impetere, quod interdictam monetam acceperit. Quod si ille negare uoluerit, cum septima manu iurabit se non fecisse, alioquin componet monetario sexaginta solidos.

LXuI. Finitis sex septimanis, nullum impetere debet, nisi quem uiderit accipere interdictam monetam.

LXuII. Si uiderit, accipiet denarium, ducet eum in iudicium, ibique ipsum pulsabit. Et si ille negauerit, cum honestis tribus personnis conuincet eum  quod acceperit, et conuictus sexaginta solidos componet ei. Quod si noluerit eum conuincere, ipse manu sua se expurgabit.

LXuIII. Non licet autem aliquem impetere, nec  debet quisquam componere, nisi pro denariis, qui dicuntur phundig.

LXIX. Si quis etiam coram monetario dampnationem manus acceperit, iudicabitur sicut supra coram causidico.

LXX. Si episcopus uoluerit argentum de camera sua fundere, et inde denarios percuti, accipiet illud magister monete, et diuidet inter monetarios, ut inde denarios faciant. Et si denarii sunt phundig, reddet de marca uiginti solidos, minus duobus denariis.

LXXI. Si autem in quocunque pondere leuiori percussi fuerint, semper duobus denariis minus reddetur de marca.

LXXII. De camera episcopi ministrabuntur eis  carbones. Ad marcam dantur tria sextaria carbonum.

LXXIII. Quando nouam monetam episcopus percuti iubet, a principio quinque solidi fiunt in ea forma et pondere, quo moneta cursura est.

LXXIu. Hos seruabit burcgrauius, quandiu moneta illa durabit, racione ut: Si forte moneta illa falsata esse accusetur, per illos quinque solidos examinetur et certificetur.

LXXu. Monetarius quoque iurabit, quod in eo pondere et forma, quam illi quinque solidi habent, monetam sit percussurus.

LXXuI. Quando monetarius ferramenta, in quibus denarii formantur, episcopo resignabit, reddet ei duo in forma nummorum et duo in forma obulorum.  Preterea alia omnia ita ex toto resignabit, quod iurabit se non habere plura, nec scire aliquem habere. In quibus forme delebuntur et frangentur, fragmentaque monetario reddantur, aut ipse cum licentia episcopi integra et illesa retinebit.

LXXuII. Quicunque ius monetariorum habere desiderat dimidiam marcam auri dabit episcopo, monete magistro quinque denarios auri, monetariis uiginti solidos grauis monete.

LXXuIII. Quando episcopus monetam mutare uoluerit, ferramenta monete per sex ebdomadas dabit.

LXXIX. Quicunque monetarius extra ciuitatem habitans in ciuitate argentum emerit, iusticiam monete persoluat.

 LXXX. Quicunque muros, uel uallum ciuitatis dissipauerit, componet quadraginta solidos burcgrauio.

LXXXI. Quicunque super stratam edificauerit, similiter dabit ad emendationem burcgrauio. Nulli uero debet licentiam dare.

LXXXII. Nemo fimum, aut purgationem ante domum suam ponat, nisi statim educere uelit; exceptis locis ad hoc statutis, scilicet iuxta macellum, item iuxta sanctum Stephanum, itemque iuxta puteum in foro equorum, et apud locum qui dicitur Gewirke.

LXXXIII. uallum ciuitatis debet in circuitu habere extra a muro sexaginta pedes, intus triginta pedes.

 LXXXIu. Quicunque molendinum facere uoluerit, licentiam a burcgrauio et consensum burgensium queret: quibus duobus habitis, aureum nummum burcgrauio dabit.

LXXXu. Nemo tribuat theloneum de nattis, de pullis, de anseribus, de ouis, de porris, de caulibus et aliis quibuscunque oleribus, de scutellis, de becariis, nisi uendat ualens quinque solidos.

LXXXuI. Nemo porcos in ciuitate debet habere, nisi pastori eos committat.

LXXXuII. Curtis autem, ubi porci pascuntur, est inter portam, que dicitur uellemannes burgetor, et aliam portam proximam.



LXXXuIII. De iure episcopi.

Ad ius episcopi pertinet, ut de hac ciuitate habeat  uiginti quatuor legatos, et hos tantum de genere mercatorum. Quorum officium est infra episcopatum tantum facere legationes episcopi ad homines suos. Qui si dampnum interim aliquod passi fuerint, uel in persona, uel in rebus suis, quas in itinere duxerint, episcopus debet eis restituere.

LXXXIX. Debent singuli singulis annis huiusmodi legatione ter fungi cum expensis episcopi. Hiis ex parte episcopi talis honor exhibendus est, quod in suis festiuitatibus, quando homines suos inuitauerit, debent honestas coram ipso sedes habere ad prandium, ut eisdem hominibus suis eo nociores efficiantur.

XC. Cum episcopus intrauerit ciuitatem, equi stabulandi sunt in dominico stabulo, quod incipit ab  hospitali et procedit in circuitu muri usque ad pomerium episcopi.

XCI. Si plures habuerit equos, assument eos causidicus, uel iudices sui, et marscalcus et stabulabunt eos in domibus, ubi peregrinorum solent esse hospicia. Si plures equos habuerit, non ponet eos de iure in aliquibus aliis domibus ciuitatis, nisi id per preces obtinere poterit.

XCII. Si autem imperator, uel rex intrauerint, equi sui ubique hospitabuntur.

XCIII. Debent etiam singuli burgenses in singulis annis quinquies operari numero dierum in dominico opere, exceptis monetariis omnibus, qui sunt de familia ecclesie, et exceptis duodecim inter pellifices,  et exceptis sellariis omnibus, et quatuor inter cyrothecarios, et quatuor inter panifices, et octo inter sutores, et fabris omnibus, et carpentariis omnibus, et carnificibus, et cupariis uinariorum uasorum.



XCIu. De curti dominica.

Ad curtim dominicam, que est infra ciuitatem, dabit causidicus tredecim boues ad aratra episcopi, quos sumet de casu hominum Ecclesie morientium, et iumentum unum, quod magister curtis equitabit et semina ducet ad agros.

XCu. Dabit etiam duodecim sues et duos uerres, unum ad opus episcopi, alium ad opus burgensium.

XCuI. Episcopus in eadem curti ponet stadelarium.  Stadelarius dabit aratrum et egedam  .

XCuII. Cetera omnia, que necessaria sunt, prebebit causidicus, excepta mercede et annona seruientium.

XCuIII. Iudicum uterque dabit in messibus quinque solidos, et magister molendinariorum unum solidum, et magister cauponum unum solidum, ad emendum panem in messibus.

XCIX. Et quando trituratur frumentum episcopi, dabit utrique iudici maldrum unum  , quia iudices et precones custodire debent frumentum episcopi in messibus, dum metitur.

C. Boues ad aratra episcopi pertinentes non debet causidicus in alium usum applicare, nisi foret ad colendam suam schuchbuze, nec episcopus in  alios aliquos usus transferre, nisi aratri sui.

CI. Si inter hos boues unus, uel duo, uel plures senio, uel aliquo alio modo, freter morbum contagii, fuerint inutiles redditi ad culturam, carnifices debent carnes eorum uendere, et nummos causidico dare, et interim nulle alie carnes uendende sunt.



CII. De pellificibus.

Inter pellifices duodecim sunt, qui cum expensis episcopi facere debent pelles et pellicia, quantum episcopus habuerit necesse. Horum materiam magister pellificum, assumptis secum quotquot fuerint necessarii de his duodecim, emet de argento episcopi uel Maguntie, uel Colonie. Si dampnum aliquod in uia acceperint tam in rebus, quam in captiuitate, episcopus debet eis restituere.



CIII. De fabris.


Fabrorum ius est, quando episcopus ierit in expeditionem imperatoris, quod quilibet faber dabit equorum ferramenta quatuor cum clauis suis, de quibus dabit episcopo burcgrauius ad uiginti quatuor equos, reliqua sibi retinebit.

CIu. Si ierit episcopus ad curiam, quilibet dabit duo ferramenta cum clauis suis, de quibus burcgrauius ad duodecim equos dabit episcopo, reliqua retinebit.

Cu. Preterea fabri debent omnia facere, que necessaria habuerit episcopus in palacio suo, siue in ianuis, siue in fenestris, siue in ianuis uasorum, que de materia ferri fieri conueniat, data eis materia ferri, et ministrata interim uiuendi expensa.

 CuI. Si castrum aliquod episcopus obsederit, uel ei obsessum fuerit, trecentas sagittas dabunt. Si pluribus eguerit episcopus, de sumptibus suis et expensis sufficienter amministrabunt.

CuII. Clausuras et catenas ad portas ciuitatis obserandas,  datis sibi de republica sumptibus et expensis, facere debent.



CuIII. De sutoribus.

Inter sutores octo sunt, qui episcopo eunti ad curiam, uel, expeditionem imperatoris dabunt thecas candelabrorum, baccinorum  et cyphorum. Reliqua omnia, quecunque necessaria fuerint ad predicta, uel ad obsidiones castrorum, siue in bulgis, siue in bustris  , siue in quacunque conueniente predictis negociis suppellectile de nigro corio facienda de sumptibus et expensis episcopi, facient.



CIX. De cyrothecariis.

Quatuor inter cyrothecarios eunti episcopo ad curiam, uel expeditionem dabunt quantumque fuerit necessarium de albo coreo ad thecas candelabrorum,  baccinorum et cyphorum. Reliqua omnia, quantumcunque fuerint necessaria ad predictas res, et ad castrorum obsidiones, de albo coreo facient de sumptibus et expensis episcopi.



CX. De sellariis.

Sellarii episcopo eunti ad curiam duas sellas soumarias dabunt, ad expeditionem imperii quatuor. Si pluribus eguerit, de sumptibus et expensis episcopi facient.



CXI. De purgatoribus gladiorum.

Episcopo eunte in expeditionem, uel ad curiam, qui gladios poliunt debent purgare gladios et galeas uicedomini, marscalci, dapiferi, pincerne, camerarii et omnium, qui necessarii et cotidiani sunt ministri episcopi. Preterea purgabunt uenabula episcopi, si  necesse fuerit.



CXII. De becherariis.

Becherarii omnes becarios, quoscunque necessarios habuerit episcopus uel in curia sua, uel imperatoris, cum eum adierit, uel proficiscens ad curiam imperatoris, de sumptibus et expensis ipsius, facient. Magister autem cupariorum dabit materiam lignorum. Preterea cottidie dabit ligna becherariis episcopi.



CXIII. De cupariis.

Cuparii, data materia lignorum a magistro suo, et circulis ligaminibusque datis a cellerario episcopi, facient omnia quecunque necessaria habuerit episcopus domi existens, uel imperator, uel imperatrix cum presentes fuerint, ad balnea sua, et preterea  ad coquinam, et ad opus pincernarum. Similiter et cum uadit ad curiam, eadem omnia prebebunt cum sumptibus et expensis episcopi. Preterea omnia uasa uinaria parua et magna episcopi ligabunt, cum sumptibus et expensis eius.



CXIu. De cauponibus.


Cauponum ius est singulis diebus lune purgare necessarium episcopi et granarium, si habere uoluerit.



CXu. De molendinariis.

Molendinarii et piscatores debent episcopum in aqua uehere quocunque uoluerit inter Rust superius et uelletor inferius; quibus thelonearius prebebit naues quotcunque fuerint necessarie. Ipsi enim cum remis suis intrabunt et reducent eas ad pomerium episcopi, unde et duxerunt cum expensis ipsius. Dabunt autem piscatores duos uiros, molendinarii tercium uirum. Si de sua negligentia naues perdiderint, soluent. Si ui fuerint eis ablate, episcopus restituet.



CXuI. De piscatoribus.


Piscatores debent piscari ad opus episcopi inter natiuitatem sancte Marie et festum sancti Michahelis singulis annis tribus diebus et tribus noctibus,  cum omnibus suis instrumentis, cum aqua plus fuerit idonea, inter uelletor inferius in Reno et Rust superius; in Alsa usque Ebersheim, in Bruscha usque Mollesheim, in Schuttura usque Merburg, in Kintsika usque Kinzdorff, cum expensis episcopi. Infra terminos hos nullus eos excludere audeat ab aliqua aqua, nisi que sub claustris coarctata est.

CXuII. In Bruscha a uallo superiori ciuitatis usque ad inferius, iuxta sanctum Stephanum, nullus audeat piscari sine licentia episcopi, uel dapiferi sui.



CXuIII. De carpentariis

Carpentarii singulis diebus lune debent in opus episcopi ire cum expensis ipsius. Cum summo mane uenerint ante palacium, non audeant recedere ante  sonitum campane, que ad missam mane pulsatur. Si interim non fuerint in opus episcopi assumpti, liberi illa die recedant. Non sunt cogendi ire in alicuius opus alterius, nisi episcopi.




ANNO DOMINI DCCCCXCII
ADSO DERuENSIS IN PARTENSI CAMPANIAE PAGO CeNOBII MONACHUS.





NOTITIA HISTORICA.


Adso monachus diui Benedicti, postea Deruensis abbas factus, circa annum 980, insigni litteratura et in temporalibus economia refulsit, cuius laudes abunde exsequitur auctor libri Miraculorum sancti Bercarii abbatis Deruensis, quem euulgauit Ioannes Mabillon seculo II Sanctorum ordinis diui Benedicti, pagina 844. Ibi num 11: »Postmodum excedente uita domno Alberico, Adso abbas effectus, basilicam sanctorum a beato Bercario quondam exstructam paruissimam reputans, maximi templi fundamenta iecit: duas uillas Dreiam et alteram que uocatur Puellare-Monasterium incuria antecessorum amissas, cenobio recuperauit,« etc. Scripsit uitam sancti Bercarii que habetur Seculo II. Sanctorum ordinis D. Benedicti, pag. 831; Gesta quoque sancti Basoli confessoris, que ibidem pag. 67; Translationem et Miracula eiusdem sancti Basoli, que Seculo Iu Sanctorum ord. diu. Benedicti tom. II, pag. 137; item uitam sancti Frodoberti abbatis primi Cellensis prope Trecas, quam habes Seculo II Sanctorum ordinis diui Benedicti, pag. 626, cum Historia Translationis reliquiarum eiusdem sancti Frodoardi, Seculo Iu, istorum Sanctorum tom. II, pag. 243. Denique uitam Mansueti primi Tullensium episcopi. Mortuus est Adso anno 992. De quo in preludiis suis ad dictas legendas Ioannes Mabillon.





DE ANTICHRISTO.







uITA S. FRODOBERTI ABBATIS PRIMI CELLENSIS PROPE TRECAS, AUCTORE ADSONE ABBATE DERuENSI.






OBSERuATIONES PRAEuIAE.

1. uitam S. Frodoberti [S. Fraubert], abbatis ac conditoris monasterii S. Petri, in insula Germanica, prope Trecas Campanie ciuitatem, »licet iusto breuius scriptis alligauit Lupellus' ,« eius discipulus: cuius lucubrationem utique deperditam auxit exornauitque alter monachus Cellensis anonymus, etsi longe posterior etate, non tamen auctoritate aut eruditione destitutus. Hunc monachum Cellensem fuisse, coniicimus ex uite subiecte num. 11, nec longe post translationem, tempore Caroli Calui factam, uixisse colligimus ex num. 23, ubi de Frodoberti statura loquens ait: »Ut illi quoque perhibent, qui eius sacratissimi corporis ossa se aspexisse fatentur.« Nisi fortean is est Adso abbas Deruensis, qui, »Odonis abbatis Cellensis precibus, uitam confessoris Christi Frodoberti primi ipsius monasterii  instauratoris et abbatis sermone ueracissimo et simplici stylo exarauisse,« seculo scilicet decimo, legitur in libro II De Gestis S. Bercarii abbatis. Quidquid sit, solam hanc nancisci potuimus lucubrationem, cui in codice ms. monasterii uallislucentis preponitur carmen quoddam haud spernendi auctoris, qui seculo uIII uiuebat; subiicitur uero translatio S. Frodoberti heroico metro scripta, cum duobus sermonibus in festo S. Frodoberti habitis; que omnia beneficio R. P. Claudii Mailletii exprioris, ex ipso monasterio accepimus. Solum damus carmen preuium, ne eadem cum nausea recantare uideamur.

2. Monasterium insule Germanice in suburbio Tricassino, ad occidentalem eiusdem urbis plagam, in loco palustri Insula Germanica dicto circa annum Christi 650 edificatum; post seculum octauum a tumulo S. Bobini episcopi Tricassini, monachi antea amplificatorisque sui, Cella Bobini, ac sepe Cella, recentioribus monasterium S. Petri de Cella, uulgo Monstier-la-Celle appellatum est. Quo ex monasterio preter Aldobertum et S. Bobinum episcopos, S. Robertum abbatem postea Molismensem aliosque, prodiit Petrus, Cellensis dictus, abbas eiusdem cenobii, deinde S. Remigii apud Remos, demum episcopus Carnotensis, scriptis et doctrina illustris. Nunc cella sub RR. Patribus congregationis Benedictine S. uitoni reflorescit.



CARMEN DE SANCTO FRODOBERTO TRECENSI ABBATE.
Ex Codice uallislucentis.


 Qui cupis in paucis perpendere grandia uerbis
   En potis es paruo cernere magna libro.
Si placet antiquos studio percurrere fastus,
   His placeat rebus hoc nouitatis opus.
Fortia magnorum celebrantur gesta uirorum;
   Nos celebramus opes hic, Frodoberte, tuas.
Qui puer a primo doctrine deditus euo,
   Imbueras teneros rore madente animos;
Indeque Luxouii uite subiectus honeste,
   Relligionis opem sumis amando fidem.
Mox Trecassinam repetens celestibus urbem
   Muneribus plenus et bonitate probus:
Lucida diuine diffundens dogmata norme,
   Ut prosis multis utilitate uiris.
Cella dehinc placuit, strictis habitatio septis;
    In qua concluso fida fuit statio.
O quam multiplices dedit hec clausura labores,
   Solus in astrifero dum tenet ora polo!
Sed mage mens artata suos habitura triumphos,
   Quo stricte uixit, latior inde fuit.
Tunc artus paries tenuit paruissimus antri:
   Nunc retinet magni spiritus ampla poli;
Cuius opus, Bobine sacer, te preside creuit,
   Antistes meritis magnificande tuis:
Per tua nunc Frodobertus ouans consulta beatus,
   Continet Ecclesie culmina celsa sue.
Hoc opus egregium quod cernimus  undique saxis
   Collatis fundas, altaque tecta leuas.
In quibus eterna stabilis sub laude cohortes,
   Stat monachile decus, quod regit Altithronus.
 Stant et millene numerosa premia palme,
   Quas hec aula suis conferet emeritis.
Hic redeunt tristi uenientia lumina fronti;
   Morborumque greges hic cecidere graues.
Claudus init gressum nodis compage salutis;
   Hicque dedit faciles terra negata uias.
Demonis et solitas furor hic collapsus in auras
   Desinit in mentem membra redire suam.
Quos augusta premunt surgentum damna malorum,
   Hic refluunt cause corporis atque anime.
Si quemquam scelerum depressit culpa nocentum,
   Si petit hic ueniam, hinc retulit salubrem.
 Innumerabilium retinet liber iste bonorum
   Premia, uirtutes, miraque gesta, dapes.
Quos si quis recitare uelit, millena supersunt,
   Pagina que siluit, nec liber iste canit.
Nam pia facta sacris si quis comprehendere libris
   uellet, inexhaustus uinceret hora dies.
Pauca fidem faciant breuibus qui incredulus istis,
   Et dubitator erit, nec potiora capit.
Iam tibi perpetue maneant in secula laudes,
   O Frodoberte, tuo et miserere gregi.
Te retinet regnum per gaudia longa supernum;
   Tandem fac tecum nos retinere polum.



INCIPIT uITA.



Frodobertus Tricassinas quo tempore floruerit.


1. Fuit uir uite ualde uenerabilis, egregie ac pretiose memorie Frodobertus, quem singulari fide et probitate sanctissimum, ciue felicissimo diuinitus cumulata Trecassensis oppidi tellus effudit, parentibus quidem mediocribus ortum, sed incomparabili mentis nitore clarissimum. Quippe qui inter ipsa iam tenere etatis primordia uas electionis manifestissime designatus, in infantis pectore spiritualem ac perfectissimum agebat uirum, annorum exiguitatem sanctitatis et gratie dote compensans. Diligentius sane temporis serie reuoluta, sub rege Francorum Clodoueo Dagoberti filio, itemque Clothario iuniore eiusdem Clodouei filio, hic ipse sacerdos pretiosus et abbas eximius deprehenditur  floruisse, cum apud prefatam urbem Trecassinam Ragnegisilus pontifex uicem apostolicam ministraret. Fuit autem idem Ragnegisilus natione Aquitanus, septimus decimus iam dicte ciuitatis episcopus; de quo fertur inter cetera quod basilicam B. Sauine uirginis in fundo sui iuris construxerit, ecclesiam cui presidebat heredem instituens, in quaque honorifice sepultus iacet. uixit autem B. Frodobertus sub quinque sue ciuitatis episcopis  , usque ad Abbonem, qui uicesimus primus eiusdem urbis pontifex exstitisse cognocitur.



Studiis traditur. Implet opere quod discit.

2. uerum ut ad rerum ordinem recurramus, confestim ut etas pertulit, predicti pontificis Ragnegisili scholis parentum studio mancipatur. Ibi sanctis  studiis enutritus, quid fidei, quid probitatis iam in semetipso pretulerit, explicari non potest. Denique amore celestis patrie impense flagrans, quidquid in diuinis lectionibus intellectu capere poterat, mox ad effectum sancti operis instantissime transferebat. Itaque indefesso studio purissima Scripturarum fluenta frequentans, interioris hominis faciem, quasi adhibito quodam splendidissimo speculo componebat; scelusque reputabat permaximum, si uel parum quiddam legeret, quod non e uestigio efficaciter  adimpleret; illud secum et frequentius et familiarius replicans, non auditores tantum legis apud Deum, sed factores potius iustificari . Tum uero cerneres eum priorum sibi Patrum exempla certatim emulanda proponentem, uixque discernere sufficeres in quo uirtutum genere perfectius emicaret. Atque ut se totum Deo rationabilem uictimam, et spirituale mactaret holocaustum, ad usum se continue orationis applicuit, quietisque impatiens, apostolicum preceptum, quod sine intermissione orandum docet , a seipso importunius exigebat. Ieiunii uero obseruantiam non tam frequens quam continuus exercebat, doctus auctoritate Dominica, hoc duplici pugnandi genere nefandissimum illud demoniorum genus posse depelli  . Huiusmodi armaturam iam tum in diuine militie scholis nouus Christi miles adsumpserat, et celeste nuper professus tirocinium, sese ad debellandas spirituales nequitias circumspectius preparabat.



Demonem signo crucis fugat.

3. Interea his tam sanctis tamque optimis studiis non defuere liuida hostis callidi tentamenta. Future enim in eo sanctitatis excellentiam, humane salutis aduersarius iam in annis puerilibus inuidebat. Unde sicut ipso postmodum referente compertum est, cum pro discendo Psalterio scholam expeteret, crebro se diabolus eius aspectibus ingerebat, pauidos per naturam animos ingenti minarum et formidinis arte concutiens. uerum puer diuini ingenii, demonice  fraudis et uersutie non ignarus, salutaris signi clypeo non minus frontem quam pectus armabat, Deumque sibi adiutorem inuocans, argumenta inimici callida uiriliter proterebat.



Matri uisum restituit

4. Iamque tempus aderat, ut lucerna que sub modii latibulis catenus fuerat occultata, sideree claritatis in populo iubar infunderet. Namque ut cuius esset apud Deum meriti longe lateque claresceret, sibi placitam puerilis innocentie puritatem, superna  dispositio dignata est miraculo declarare. Contigit itaque matrem eius, oculorum suffragio destitutam, luminis dispendium incurrisse; cumque longam in cecitatem noctem trahens, uitam merore consumeret, die quadam filium inter amplexus demulcens, obsecrat ut manu sua crucis signum super oculos eius exprimeret. Quod cum ille abnueret, mater uero importunius perurgeret, tandem materna permotus instantia, inuocato Domino, salutiferum signum super oculos genitricis expressit. Illico cedentibus tenebris lux amica reuertitur, et paruuli merito filii magnum matri beneficium cumulatur. Hoc confestim miraculum per cuncta uulgatum, uniuersos quidem stupore perculit, quosdam uero etiam ad sancte uite imitationem ardentius incitauit.



Clericus Luxouium tum celebre petit.


5. Exin prenominatus pontifex, egregiam in adolescente animi puritatem et precelsam uirtutis efficaciam contemplatus, diuinis eum ministeriis imposito clericatus officio mancipauit. Posthec caritatis sollicitudine et diuini lucri studio animatus, ad Luxouium cenobium spiritualis profectus gratia dirigere instituit, ut religiosorum imitatione allectus, et ipse in uirtutibus cresceret, et regioni sue postmodum sanctitatis ac perfectionis exempla dulcissima reportaret. Preerat tunc ei cenobio Walbertus abbas, uir et religione inclytus et sanctitatis opinione famosus. Quo cum ex precepto pontificis peruenisset, a sanctis illius loci Patribus grata exsultatione suscipitur atque in congregationis contubernium  deputatur. Cuius animi candor et preclara simplicitas breui cunctis innotuit. Mirabantur omnes in iuuene humilitatem eximiam, abstinentiam incomparabilem, patientiam singularem, quodque celestibus semper intentus desideriis uitam angelicam inter homines proferebat. Erat eo tempore prenominatum Luxouiense cenobium, in Gallicis regionibus pene singulare tam in religionis apice quam etiam in perfectione doctrine. Qua ex causa plurimi, quibus in utramuis partem proficiendi feruor inerat, ad eumdem locum certantibus studiis undique confluebant.



Simplicitas eius suspecta tentatur a Teudoleno.

6. Quo ergo tempore B. Frodobertus inibi morabatur, uir apostolicus Bertoaldus Lingonice urbis  episcopus, quemdam ex cenobio S. Sequani abbatem, Teudolenum nomine, eruditionis gratia illuc destinare curauit. Ad cuius diuersorium B. Frodobertus frequentius accedebat, ut assolet etas iuuencula ceuorum sibi familiaritates ardentius applicare. Ille autem tanta in uiro Dei animi puritate comperta, curiosa leuitate impulsus, sedulo explorare cepit utrum ea simplicitas ex fonte manaret intime puritatis, an, sicut nonnullis familiare est, subdolam mentem simulata innocentia palliaret. Ob hanc rem tam ab ipso quam a quibusdam loci fratribus ludibriis crebro fatigabatur ineptis, cum tamen ille nulli contradiceret, neminem lederet, sed nec lesus uicem referret. Ita enim uitam instituerat  suam ut illatas iniurias patientia uinceret, illud Dauidicum frequentius replicans: Ut iumentum factus sum apud te . Itaque simplicitatem infucatam mundane semper astutie preferebat, eligens ludibriis stultus effici seculo, ut posset sapiens esse in Deo.



Eximium simplicis obedientie exemplum edit.

7. Una igitur dierum cum se ad prefati Teudoleni hospitium contulisset, ille ludibrii simul et experimenti gratia rogauit eum, ut ad cuiusdam fratris in monasterio cellulam pergens, circinum ad se deportaret, asserens usum illius sibi esse necessarium in scribendo. Ille dicto citius gressum rapuit, atque ad designatum fratrem rapido cursu peruenit; qui et simplicitatis eius conscius, et ludibrii ob quod  directus fuerat non ignarus, medium mole collo eius imposuit, utque id ad diuersorium Teudoleni quam citissime ferret obnixius imperauit. Nihil ille cunctatus, exceptum onus ferebat equanimiter, quanquam ita lapidis pondere grauaretur, ut uix alternis passibus promoueret incessum. Inter hec reuerendissimum uirum Walbertum abbatem obuium habuit, cui hoc ipsum a nonnullis fratribus iam fuerat nuntiatum. Cernens igitur uenerabilis abbas ouem Christi mansuetissimam iniusto fasce grauari, altius ingemuit, et huius afflictioni, et illorum condolens leuitati. Moxque uehementius increpatum impositum onus humeris deiicere imperat, causamque perquirit diligentius qua se tantopere fatigaret. At uir summe innocentie, scribendi usibus asserit  esse necessarium quem ferebat circinum, dicens quod ex precepto Teudoleni ad cuiusdam fratris cellulam deportaret. Cum enim esset omnimode astutie expers, quid esset circinus penitus ignorabat, hoc tantum esse existimans, quod impositum collo ferebat. Tandem abbas simplicissimum uiri animum conspicatus, pietatis intuitu erumpit in lacrymas, accitisque eis qui sanctum uirum tanta crudelitate fatigare presumpserant, acrius solito increpat, ac pro facti temeritate debite satisfactionis penitudinem indicit. Hisque ita correptis, ceteri deinceps fratris iniuriis temperarunt. O uirum angelice puritatis participem, et Saluatoris nostri imitatione felicem, qui sicut ouis ad uictimam ductus est, et cum male tractaretur, non aperuit os suum!  Fidenter dixerim, inquam, preceptis euangelicis singulariter parens, percutientem se non repercuteret, atque mille passus a quolibet angariatus, duo millia ultro properaret . Utque amplius inferam, si quis eum ad supplicium protraheret, penalem ei crucem imposuisset, sponte susciperet, mansuetisque ferens in humeris, Christum Dominum sequeretur.



Trecas reuersus ab episcopo retinetur. Quadragesimale ieiunium rigide exercens, ab episcopo probatur.

8. Annis posthec pluribus interiectis, ad urbem Trecassium pro episcopi sui desiderio et parentum uisitatione cum quibusdam fratribus remeauit. Aliquot sane diebus apud prefatum sue urbis antistitem  commoratus, redeundi unde uenerat licentiam postulabat. At pontifex saniori usus consilio, tantum ac talem uirum a se dimittere non sibi fore integrum arbitratus, uiolenta hunc auctoritate retinuit. Sancto igitur Quadragesime tempore accedente, in secretiore se cellula condens, cum orationis et uigiliarum instantia, acerrimis se cepit ieiuniis coarctare. Cum enim semper incomparabili abstinentie uirtute polleret, his tamen diebus austeriorem sibi carnis macerationem corporis sui hostis indixerat, adeo ut plures continuosque dies absque ullius cibi adminiculo consummaret. Denique annorum curriculo recurrente, dum se duabus uel tribus Quadragesimis huiusmodi crudelitate conficeret, hec uite illius institutio ad notitiam defertur pontificis, nec defuere  maleuoli, qui sanctitatem eius inuido dente carpentes, dicerent eum, aut latenter edere, aut corpus suum inedia uelle perimere. Proxima igitur imminente Quadragesima, pontifex talium curiosus, intra porticum ecclesie cellulam ei constituit, in qua solite deuotionis officio, abstinentie tempora consummaret. Sepius namque cellam ex improuiso penetrabat episcopus, certius cupiens experiri quanto ferueret studio sanctitatis, quantamque in uirtute abstinentie superna pietas illi gratiam ministraret. Moxque criminatorum fallacia patuit, et sancte conuersationis eius sinceritas episcopali curiositate probata refulsit; quodque antea simulationi deputabatur, ad diuine laudis transiit incrementum.



Oleo sacro morbos curat. Crucis signo fugat demones.

 9. Ex eo tempore fama beatitudinis eius longe lateque personuit, adeo ut ex remotioribus quoque locis infirmantium ad eum caterue confluerent, sanctitatis eius merito sospitatis beneficia reposcentes. At uir Deo dignus in humilitatis arce persistere cupiens, nil de se presumere, nil unquam passus est suis uiribus assignare. Oleum tantummodo benedicens, super egrotos Christi nomen obnoxius inuocabat, quo peruncti, receptis uiribus, uotorum compotes ad propria remeabant. Iam uero in effugandis demonibus ea uirtutis prestantia prepollebat, ut cuicunque energumeno in fronte uel pectore signum crucis imprimeret, mox eius compellente imperio malignus spiritus effugatus abiret. Iure enim tanta ei potestas in expulsione demonum applaudebat,  ut eis fiducialiter imperaret, qui totum se diuinorum submiserat obedientie preceptorum.



Suas uirtutes suis propalat.

10. Erat mos uiro sanctissimo, ut siquando cum discipulis colloquium familiare inserebat, que a se clam gesta fuerant, edificationis uel exempli gratia eis narraret, bona scilicet opera sua non arroganter ostentans, sed sapienter et humiliter manifestans, ut et diuina laus per ipsum imo in ipso cresceret, et audientium animos ad sancte imitationis studium informaret. Quantum enim fauoris uel iactantie refugus fuerit, cultus uite solitarie declarauit.



Clodoueo iuuante cenobium condit.


11. Denique humane conuersationis ardens uitare collegia, sollicita secum frequentius mente uoluebat, quonam loco sue professioni ac proposito opportunum habitaculum collocaret. Et quanquam plurimi nobilium regionis, sanctitati eius familiarissime cohererent, ineptum tamen duxit a quoquam eorum partem agri uel predii postulare, non sibi solum, sed etiam posteris consulens, ne religiosa fraternitas, quam ipse in sacro habitu aggregare cupiebat, a quolibet secularium pro loco sue habitationis quid inquietudinis uel molestie pateretur. Quocirca diuino aspirante consilio regiam profectus ad aulam, munificentia Clodouei illustris quondam regis Francorum, locum quemdam palustrem in suburbio Trecassine  urbis obtinuit, qui antiquo ritu Insula Germanica uocabatur. Deinceps uero post decessum Clodouei, filium eius Clotharium secundo anno regni eius expetens [anno 656], annuente uenerabili Balthilde regina eiusdem Clotharii matre, super prefato loco priuilegium  regie auctoritatis denuo meruit adipisci. Quod quia in Archiuis cenobii nostri  usque hodie continetur, hic quidem inserere superfluum duximus, quoniam legere cuique uolenti inpromptu adesse fatemur.

12. Erat autem locus idem partium quidem fisci, tamen, ut dictum est, paludibus refluens ac crebra lacunarum eruptione scaturiens, arbustisque refertus siluestribus, bestiarum potius ac serpentum quam hominum frequentie competebat. His itaque  regum auctoritatibus instructus, quodque est maximum superno auxilio roboratus, horribilis loci squalores expetiit, dataque principali opera, uirgultis erutis, lacubusque siccatis, spatium habitationi congruum preparauit. Ibi cellula oratorioque Frodobertus constructo, cum paucis primo quidem fratribus solitarius uixit diuine contemplationi deditus, et angelicis semper actionibus occupatus.



Monasterium rebus et personis auget. Inde plures ad episcopatum assumpti.

13. Inclytus ergo Frodobertus iam tunc cepit amplificare sibi suisque concessum habitationis locum, patrimonii sui quecunque fuerunt predia possessionesque ex integro in commune inibi contradens, et questum copiosum seruorum, ancillarum, agrorum  preterea et uinearum, sub testamentis, que hactenus habentur, dato pretio instantissime acquirens. Sed et mox parentes illius uiri beati largissimas ei rerum gazarumque suarum condonauerunt portiones instrumentis ex lege rite perfectis. Processu uero temporis, locus idem religiosorum frequentia in robur incrementi conualuit, nobiliumque eo confluentium largitate ditatus, rerum ac possessionum terminos dilatauit; sed et congregationis monastice numerus in dies copiose succrescens, nobile ac famosum reddidit usquequaque cenobium. Nec illud pretereundum, quod ex eiusdem loci cenobitis  B. Frodoberti uitam institutionemque sequentibus quamplures postmodum in urbe Trecassium exstitere pontifices, inter quos Aldobertus uir summi ingenii et precipue sanctitatis; itemque Bobinus, natione Aquitanus  ; quorum uterque ipsi loco ingentia commoda contulere, intra extraque quibus possibile fuit amplificando modis, sicque in plenitudine bonorum operum diem ultimum consummantes, intra septa basilice eiusdem monasterii nobilem sortiti sunt sepulturam. Quibus ita digestis rerum gestarum ordinem repetamus.



In Parthenone sancti Quintini eius meritis uinum augescit.

14. Florebat in sancto uiro spiritualium profectuum indeficiens gratia non exemplis solum et moribus,  sed etiam miraculorum splendore solemni commendata. In quo quanta fuerit largitas, quantaque affluentia caritatis, una ipsaque simplici relatione constabit. Contigit eum quodam tempore in puellarum cenobio, quod B. Quintini martyris  nomini consecratum, intraque urbem situm est, duo uini uascula triginta ferme modiorum capacia commendasse, quod locus idem ei esset familiarissimus, ac speciali caritatis glutino copulatus, eiusque eruditioni ac regimini peculiariter mancipatus. Nam cum pro sue sanctitatis merito ab omnibus principali reuerentia coleretur, id sibi quisque summum deputabat bonum, si eius familiaritati uel mediocriter coniungi meruisset; utque in omnibus et apud omnes sese affectuosius ageret, deque omnibus incunctanter  presumeret, cunctis gratissimum et peroptabile erat. Cumque illic sepe caritatis officio, ad sumendum poculum plurimos conuocaret, die quadam apothecariam solito cellam ingressus, pauimenti faciem uini exuberantia reperit superfusam; ueritusque ne forte uasculi incontinentia liquoris dispendium prouenisset, fratrem, qui secum forte uenerat, os superioris meatus inspicere precepit. Quo facto  uinum superne redundans aspicitur; satisque aperte constitit quod quanto hauriebat propensius caritas, tanto benigna Creatoris largitas hausta profusius reformabat. Eius nimirum hoc factum creditur pietate, qui cum nos misericordes esse iubeat et dare indigentibus, ut nobis quoque plurima dentur; in qua tamen  mensura tribuimus, in eadem nobis remetiendum nichilominus repromittit . Est enim manus diuina non larga solum, uerum etiam diues et proflua. Nec metuendum ne forte largitatem sequatur inopia, quoniam, ut ait Apostolus: Qui seminat in benedictionibus,  etc; quique administrat semen seminanti, et panem ad manducandum prestabit, et multiplicabit incrementa frugum iustitie nostre .



Sanctos pie colit.

15. Familiare fuit preterea uiro Dei supernam patriam infatigabiliter sitienti sacra loca deuotius  circuire, sanctorumque martyrum uel confessorum festiuitates, siquando reuoluto anni circulo recurrissent, debita cum ueneratione suscipere. Nam illud sibi specialiter indixerat, ut sacrorum dierum ferias peculiari quadam obseruatione tractaret, ut putares cum ipsis iam martyribus commori, nec iam terrene molis usibus detineri.



In festo S. Quintini a demone in oratione turbatur.

16. Ita quondam adueniente splendidissima solemnitate B. Quintini martyris pretiosi, a monasterii ipsius abbatissa, Rocula nomine, ceterisque sanctimonialibus religionis gratia inuitatus est, ut officiis diuine celebritatis uir sanctissimus interesset, tanteque festiuitatis gaudia, sanctitatis ac meritorum sublimium lampade illustraret. Nam excepta  deuotione erga sanctos incomparabili, etiam illud eum sacra loca festis diebus frequentare cogebat, quod eis spirituale regimen adhibebat. Nec distulit quin ueniret, deuotarum Deo sanctimonialium desideria reputans non debere frustrari. Expleto igitur sacrarum uigiliarum officio uespertino, uulgique multitudine ad nota diuersoria redeunte, uir sanctus in ecclesia perstitit, seque ipsum secretis orationibus mancipans, spirituales excubias exercebat. At prefata abbatissa, quid sanctus uir gereret non minimum curiosa, cum quibusdam sanctimonialibus in basilica se occultans, egregiam orationis instantiam compunctionisque illius largissimam ubertatem sedulo cum sororibus mirabatur. Mox saluti humane contrarius, feliciumque operum quam maxime emulus  adfuit inimicus, qui mundissimum Dei holocaustum, etsi non penitus tollere potuit, ueneno tamen suspecte fraudis fedare tentauit. Nam candelabrum, cui cereus impositus erat, subuertit, exstinctoque lumine, quod noctis et tenebrarum esset amator euidenter ostendit. uir tamen Domini in orationis studio perstitit; nec mundanis tenebris fuscari potuit, cui Christus auctor et fons luminis presentissimus fuit; cuius exterior oculus etsi nocturnis tenebris caligauit, mens tamen intima, semperque ad contemplandum Deum purissima, uere lucis lampade coruscauit.



Ab energumeno ridetur.

17. Interea paucorum dierum interlabente curriculo,  ad basilicam B. Auentini confessoris, eius gratia ex more Christi famulus accedebat. Cumque iam fores ecclesie perintraret, contigit quemdam energumenum demone exagitante uexari; qui rabida peste captiuus, cum miserum os in amentia uerba laxasset, inter cetera famina pectoris furiosi, B. Frodoberti sepius nomen ingeminans, sancto uiro uerbis procacibus insultabat, quod eo sacras exercente uigilias, solatium luminis detraxisset. At miles Christi strenuissimus, diabolice fraudis conscius, nulla hostis arte concuti, nulla potuit minarum intentione terreri, cui Christus erat presidium, et contra hostiles machinas inexpugnabile firmamentum. Quin  potius quanto aduersum se certamina demonum acriora cognouerat, tanto se robustius ad spiritualem pugnam contra inuisibiles nequitias preparabat.



Angelicas uoces audit.

18. Opere pretium est illud quoque fidelium auribus tradere, quod ei sepe, annuente Domino, secreta celestis curie pandebantur; et quoniam semper mente in celestibus habitabat, haustum superne iucunditatis diuina ei pietas frequentius propinabat, ut tanto ad hanc ardentius curreret, quanto suauitatis eius dulcedinem appetentius degustasset. Die enim quadam uenerabilis Theudecarius eiusdem abbas suburbii, uisitationis pariter et instructionis sue gratia ad eum uenerat, ut mos erat cunctis per circuitum religiosis hunc ipsum sanctum uirum frequenter  expetere, quatenus eius et exhortatione instrui, et benedictione possent sanctissima roborari. Cum itaque circa horam fere tertiam Frodobertus Spiritu sancto plenus, cum prefato uiro Christianissimo Theudecario abbate, fructuosum ac spirituale colloquium sereret, audiuit angelorum choros harmonica suauitate ineffabilique concentu celestes hymnos ad sancte et indiuidue Trinitatis gloriam concinentes. Cuius canorem dulcedinis postquam aliquandiu attonitis auribus hausit, prefatum Theudecarium huic miraculo testem adhibuit. Quo etiam postmodum referente, ad notitiam plurimorum res tam mirifica decurrit. O beati uiri meritum singulare! qui quamuis adhuc mundi incolatum ageret, uoces tamen agnoscebat in celis angelicas, Redemptore  nostro hoc illi diuinitus largiente, qui discipulis suis hora tertia Spiritum sanctum misit de celo.



Furiosam mente restituit.

19. Quedam eiusdem regionis mulier, Bertha a parentibus nuncupata, sensus rectitudine perdita, misere dementie alienationem incurrerat, que humane cohabitationis contubernium fugitans, uaga semper et instabilis incertis sedibus ferebatur. Hanc parentes anxii ad beati uiri presentiam perduxerunt. At ille uisceribus pietatis commotus infelicis sortem indoluit; seque mox in orationem corruens dedit, profusis lacrymis aliene lucraturus commercia sanitatis. Nec diu dilata sunt superne clementie munera copiosa; namque ut ab oratione  consurgens uiuifice signum crucis capiti eius imposuit, mox miserabili cedente dementia, plenitudinem sensus sospitatis integritate recepit, longoque uiuens postea tempore, ad sanctitatis eius testimonium, sue secum circumtulit gaudia sospitatis. His et huiusmodi uirtutibus gratissimum sibi militem diuina excellentia prouehebat; quemque in superni regni apice eminentissimum collocare decreuerat, in huius quoque seculi excursu insignem ac celebrem reddere per frequentia miracula non cessabat.



Morbo correptus diem mortis predicit.

20. Iam enim tempus e proximo ferebatur, quo athletam suum Christus a periculoso mundi huius agone subtraheret, atque in statione castrorum celestium  uictorem quietissimum solidaret. Iam, in quam, tempus aderat, ut pro multorum sudore certaminum, pro singularis abstinentie cruciatibus, pro uniuersis denique operibus pietatis, fessum iam corpore bellatorem ad sese reciperet, atque in paternis mansionibus collocatum glorie et honoris stemmate decoraret, eternitatisque et immortalitatis amictu circumdatum angelis insereret, apostolis sociaret. Itaque facili corporis egritudine corripitur, qui tamen animo indeficiente robustus, brauium eterne remunerationis prosequi nitebatur. Iamdudum enim ut Christo cesset, corporee molis preoptabat carcere solui; quanquam propter instructionem fidelium, in carne esse necessarius probaretur. Cui ad summe securitatis solatium hoc etiam muneris  diuina maiestas adiecit, ut eidem sacri sui transitus diem a seculo reuelaret. Qua tandem reuelatione percepta, totum se mox ad diuinitatem contulit, nec mori metuens, nec corporee dispositionis dispendium reformidans; uerum id secum sepenumero uoluens, quoniam si terrena huius nostre habitationis structura dissoluitur, multo melior in celestibus preparatur. Quinetiam illi anteacte uite conscientia terroris minimum, fiducieque plurimum conferebat, quod non presenti seculo, sed Deo uixerat; quod sue uoluntati diuinam semper pretulerat, quod premiis celestibus indefesse suspirans, Deum sibi pre oculis posuerat esse presentem. Igitur egritudine inualescente, discipulos conuocat, eisque quam ex diuina reuelatione perceperat, sui diem  transitus declarat. Cumque grex mitissimus de uigilantissimi pastoris decessu simul et absentia tristaretur, altius exhortationis sermone concepto, omnes compescit a fletibus, congratulandum potius sibi quam dolendum affirmans, quod qui hactenus exsul uixerat, nunc patrie redditus ad sui Regis conuiuium uocaretur. Illud uel maxime sepe contestans, ut normam sancte institutionis, quam ipso et docente didicerant, et operante conspexerant, inuiolabili tenore usque ad uite terminum conseruarent.



Ecclesiam nouam die natali Domini postulat dedicari. Episcopo recusante, uite inducias impetrat.

21. Interea dies Dominice natiuitatis celo terraque festiuissimus, ac toto orbe colendus illuxerat.  Accitis itaque duobus nominatim discipulis, Leone scilicet uiro sanctissimo, qui tum in eodem suburbio abbas mitissimus existebat, itemque Lupello, qui uite et conuersationis eius insignia, ut ipsius scripto declaratum est, licet iusto breuius litteris alligauit, ad Abbonem uirum reuerentissimum eiusdem tunc urbis antistitem summa eos celeritate direxit, obnixius supplicans, ut oratorium quod ipse honori apostolorum principis in superius descripta palude construxerat, die ortus Dominici consecraret. Creuerat siquidem opitulante Deo monachorum congregatio, et maiorem quam prima fuerat alteram construxit ecclesiam. Qua pontifex supplicatione percepta, atque apud se rationabiliter expenso negotio,  prudenti moderatione excusauit factum, asserens illud die qua petebatur minime posse compleri; quod eum cum clero suo et festiuitatis officiositas cumulatius occuparet, et consuetudo ecclesiastica eo die id fieri nullo modo consentiret. Discipuli festinantius remeantes sancto Patri responsa pontificis detulerunt; quod ille pertractans diligentius et rationabile esse perpendens, eleuatis manibus in celum et lacrymis ora perfusus: Parcat, inquit, mihi Dominus, uosque filii indulgete, quod minus circumspecte negotium cogitans, fraterni atem uestram in eundo et redeundo casso labore compulerim. Ne tamen sancta mens suis usquequaque desideriis frustraretur, diuina est pietate consultum. Siquidem sacri obitus dilatione percepta, in octauum Dominice  natiuitatis diem spatium uite produxit, ita Domino uota eius sanctissima prosequente, ut una eademque die per manus iam dicti pontificis, et basilica consecrationem, et gleba sacri eius corporis acciperet sepulturam.



Lector coram eo Euangelium legens, capitis dolore liberatur. Sanctus moritur.

22. Itaque cum iuxta morem Christiane obseruantie Kalendis Ianuariis Dominice circumcisionis celebritas immineret, ad felicem transitum urgente egritudine sancta anima citabatur. Nec sic tamen a sanctis monitis lingue officium continebat, assistentes sibi discipulos indefessus exhortans, quatenus inter se insolubile caritatis uinculum custodirent, atque in exhibitione salutaris obedientie persistentes,  timorem Dei semper sibi ante oculos reuocarent. Iamque sole ad telluris infima declinante, prefatum Lupellum, qui ei familiarius obsequi consueuerat, maturius precepit euocari. Eo coram adducto, ut sacrum Euangelium ante se legeret imperauit. Ille autem dolore capitis acrius torquebatur. Cumque, ut ipse postmodum retulit, ad parendum sanctis imperiis quamuis egre animum appulisset, in ipso mox legendi exordio ita uniuersus dolor abscessit, ut nil doloris, pristine nil molestie resideret. Interea per totius noctis excursum Deo semper intentus, cum inter spiritualia colloquia hora succederet, expleta solemniter a fratribus in ecclesia psalmodie et orationum quantitate, uniuersos denuo iubet adesse discipulos; dumque ante eum textus  passionis legeretur Dominice, sub oculis omnium sancta anima carnis exuta uelamine, felici decessu celestia penetrauit  .



Gibitrudi et sanctimonialibus sui desiderium relinquit. Procere fuit stature.

23. Et illo quidem ita ex humanis assumpto collegiis, extemplo reuerentissimus nepos eius Waldinus, qui postmodum loco auunculi in eodem ipsius monasterio abbas successit, gressu concito in cenobio S. Quintini ad memorabilem Gibitrudem abbatissam perueniens, sancti uiri obitum nuntiauit.  Illico omnium pectora nouus quidam et pene intolerabilis dolor irrupit, parsque salutis absumpta putabatur tanti Patris absentia succedente. Uniuerso itaque sanctimonialium cetu in fletum et lacrymas erumpente, uenerabilis abbatissa uiscerali commota pietate, rapto cursu ad sancti uiri exsequias quam celerrime properauit. Cumque inter eos de funeris diligentia tractaretur, illa perquirente an loculus tumulando preparatus corpori adesset, responsum est, emptum quidem esse a quodam illustri uiro Walberto nomine lapideum monumentum, uerum proceritati corporis eius nullo modo conuenire. Fuit enim ibi sacratissimus uir non solum animo splendidus, sed etiam uenusto et procero corpore speciosus, ut illi quoque perhibent, qui eius sacratissimi corporis  ossa se aspexisse fatentur. Missis itaque raptim ministris ad id deuehendum, mox mirum in modum miraculo claruit quod summi esset meriti, cui funebres exsequie parabantur. Nam cum idem Walbertus quosdam e domesticis direxisset, qui emptum sarcophagum iis qui illud deferre uenerant assignarent, superna dispensante clementia, tanta eos alienatio mentis elusit, ut pro uasculo breuiore quod emptum fuerat, aliud spatiosius et capacius, quod sibi idem Walbertus preparauerat designarent. Quod illi uehiculo imponentes, ad locum quo uir sanctus se tumulandum decreuerat, quam citissime perduxerunt. Ita omnipotens Deus, cui cura est de omnibus, nec ipsis quidem cineribus electi sui famuli quidpiam deesse passus est opportunum.



Sepelitur ab episcopo post ecclesie noue dedicationem.


24. Uniuersis igitur ad usus sepulture pertinentibus elegantissime preparatis, supradictus reuerendissimus pontifex, abbatum suburbanorum clerique ac populi agmine circumseptus, ad B. Frodoberti exsequias properat, cum adhuc sacrum eius corpus in cella Christiano more compositum iaceret. Qui primum, ut ratio expetebat, ad prefate basilice dedicationem accingitur peragendam; quam cum solemni officio expleuisset, sacrum corpus cum reuerentia eleuans in ecclesiam intulit, ac die eiusdem dedicationis, Kalendis scilicet Ianuariis, cum hymnis et laudibus et uniuerso ecclesiastici officii apparatu pretiose in eadem basilica, quam ipse  construxerat, tradidit sepulture. Ita uir Domini terre uisceribus officiosissime commendatus, septimam Sabbati cum Christo in anima celebrat, octauam uero nostre omnium resurrectioni generaliter repromissam interritus, imo de gloria securus exspectat, etsi corpore mortuus, meritis tamen uiuacibus in perpetuum gloriosus.



Miraculis fulget.

25. Requieuit itaque in eadem basilica per quamplura annorum uolumina, multo confluentium undique populorum agmine frequentatus, et pene assiduis  miraculorum successibus sedulo declaratus. Quis enim ad sanctam eius memoriam fideliter oraturus accessit, quem non continuo affectus deuote orationis adiuuerit? uaria denique ibi tam animarum quam corporum remedia prestabantur, dum et debilibus optata sospitas, scelerum immanitate depressis felix indulgentia proueniret. Sed et si quis capitali qualibet afflictione detentus, ad sancti se presidium contulit, eius consolatus beneficio, celere mox leuamen inuenit. Ita benignus Conditor per electissimum sui nominis confessorem multa et mirifica peragebat; quemque uiuentem copiosis bonorum operum stipendiis cumulauerat, mortuum quoque indefessis miraculorum titulis sublimabat. Quocirca uniuersorum pectora mirus erga sanctum feruor accenderat,  ita ut plurimi contiguorum nobilium, sed et sanctimonialium feminarum, non modica locum ipsum prediorum quantitate ditarent, tam pro adipiscenda sepultura quam omnes ibidem quam maxime expetebant; quam etiam ut his qui sacro famulabantur corpori, competens alimonia non deesset, utque ii, quos ex remotis regionibus sancti fama sedulo contrahebat, impense humanitatis officio iuuarentur.



Sancti cultus unde neglectus. Prudentius nouam ecclesiam remotis prius corporibus dedicat.

26. Interea currentium temporum labente defluxu, cum et iniquitas abundaret, et multorum cepisset refrigescere caritas , uniuersus ille erga sancti officium feruor intepuit, cultuque religionis cessante, illa olim frequentia rarescente,  ad tempus tepuere miracula. Huius autem temporis uel torporis perniciosa incuria hoc ordine incurrit. Fabrica eius ecclesie, quam ipse  edificauerat, in qua sacrum eius corpus debitis obsequiis diutius fuerat frequentatum et conseruatum, antiquitate operis paulatim collapsa succubuit, ac nemine fulciente, ruine funditus dispendium traxit. In cuius loco altera cum exstrueretur ecclesia, uenerabile B. confessoris corpus in crypta prioris basilice immotum intactumque permansit. Erat per idem tempus prefate sedis antistes, Prudentius nomine  , natione Hispanus, pontificalis uite institutione clarissimus, in diuinis rebus undecunque non mediocriter eruditus. Is ad predicte basilice consecrationem a fratribus euocatus, diligentius  percunctatur utrum inter sacrandos parietes sepulta aliquorum cadauera tegerentur. Cumque comperisset inesse quamplurima, uniuersa prius de templo eliminanda precipit, contestans se non aliter consecrationis officium suscepturum; ignorabat enim adhuc prenominatus pontifex B. Frodoberti meritorum eximiam claritatem, temporum negligentia obscuratam: quippe qui uitam illius fide et miraculis plenam, nec lectione perceperat, nec uspiam eatenus haberi compererat.



S. Frodoberti corpus referre uolens Prudentius morte preuenitur.


27. Explicita sane templi dedicatione, cum in urbem reuersus miracula per sanctissimum confessorem patrata ex reuolutione gestorum eius curiosius cognouisset, primo quidem semetipsum preterite ignorantie uehementius arguit, quodque tanti Patris causam minus honeste tractauerat mordaciter reprehendit, ac deinceps sue sedis archidiaconum cum uniuerso clericorum dirigit apparatu, obnixe precipiens, ut corpus uiri precellentissimi in ecclesiam cum ingenti reuerentia referretur. Simulque terminum diemque prefixit ut ipse ueniens, condigna illud honorificentia collocaret, ac sacre translationis eius festiuitatem, publica officiositate percelebrans,  perpetuo ritu posteris frequentandam indiceret. uerum huius sancti prouentum desiderii, superuenientis egritudinis pondus elusit. Nam uicina euestigio morte preuentus, quod pie disposuerat explere non ualuit.



Otulfus id exsequitur. Sancti sepulcrum uariis prodigiis illustratur.

28. Itaque usque ad annum incarnati uerbi 872, qui est annus Caroli [Calui] imperatoris et regis Francie 31 [32], negotium restitit imperfectum. Otulfo religiosissimo ac uenerabili episcopo, qui post ipsum tertius  floruit, Trecassine iam Ecclesie gubernacula disponente, solummodo intra basilice ambitum collocatus, a loci fratribus cauta uenerabatur diligentia, nullis populorum conuentibus frequentatus,  nulla solemni preeminentia celebratus. Non tamen superna benignitas sidus illud perspicuum caliginosis latebris diutius passa est occultari, quin et ipsius merita mundo patescerent, et efficax intercessio populis subueniret. Ea itaque tempestate cepit se erga locum diuine presentie magnitudo quamplurimis fratrum ostendere, ac frequentium uisionum portentis seruorum Dei pectora perurgere. Nonnulli enim secretioribus per noctem uigiliis in ecclesia occupati, uoces mellifluas super sepulcrum eius quasi clericorum concinentium audiebant, alii per gyrum sepulcri disposita quasi quedam splendidissima luminaria cernebant, ut aperte constaret, quod cui humana obsequia minus aderant, diuina ei et angelica officia suppetebant. Preterea columba  candoris lactei de celis uisa est descendisse, ac postquam aliquandiu circumuolitauerat, sepulcri abdita penetrasse. Per soporis nichilominus quietem pluribus uidebatur, tanquam idem Pater sanctissimus, sacro emergens a tumulo ante aram apostolorum principis sese ageret, atque ad orationis studium daret. Per hec et huiusmodi portenta mirifica, luce clarius eminebat, quod confessor Domini pretiosus, inertem culturam indigne ferens, et sepulturam sibi condignius preparari, et obsequii reuerentiam  impensius institui decernebat. Illud quoque ad hanc rem auctoritatis non minimum afferebat, quod quibusque ad sacrum sepulcrum procumbentibus, affectus orationis et ubertas compunctionis largior affluebat; atque ut quod de eo uisiones euidentissime suggerebant cleri consummarentur affectu, omnium inexplebiliter animus estuabat, occulta nimirum inspiratione Dei singulorum pectora inflammante, atque ad tanti effectum negotii sancti desiderii stimulis perurgente.



Translatio noua indicitur.

29. Talibus tamque conspicuis prodigiis animati, uenerabilem Otulfum pontificem adeuntes, tantique Patris pre manibus gesta ferentes, ut ipse diuine uoluntatis erga sanctum et cooperator et maturator  existeret, instantissime supplicabant. Utque cerneres diuinitatem uotis famulorum fidelium usquequaque fauentem, confestim episcopus intime inspirationis ignibus animatus, eo ardore negotium suscipit, ut abbatem et fratres a quibus fuerat supplicatus, ipse postmodum ad accelerandam cepti operis efficaciam, monitis frequentibus perurgeret, indefessis precibus persistendum exhortans, ut diuina pietas quos sue uoluntatis conscios fecerat, uotorum quoque utilium compotes esse donaret.



Tumulo reserato grana auri in osse apparent. Corpus sacrum e terra leuatur.

30. Itaque ad tanti inchoationem operis primam diem Quadragesimalis abstinentie  delegerunt, in qua ineffabilis diuine dignatio pietatis, hoc primum  humane euidentie miraculum declarauit. Accedente abbate cum fratribus ad pauimenti lapides reuoluendos, lapis ille qui sacro superpositus fuerat monumento, nemine impellente ita in partem lubricus ruit, ut ceteris immobiliter persistentibus hunc summo impellentium nisu coactum uiolentius cessisse putares. Intellectum est ab omnibus sacri uirtute corporis eum fuisse repulsum, quod pie querentibus ultro se uidebatur ingerere. Pertinacius itaque operi insistentes, ad reuerendi tandem thecam corporis peruenerunt, cuius intima debite cautela reuerentie illis perscrutantibus, ad augmentum miraculi in quodam osse corporis sanctissimi confessoris gutte auri purissimi splenduerunt, credo illud euidentissime monstrantes thesaurum locupletissimum,  qui diuini largitate muneris patefactus, pia fidelium diligentia tractabatur. Et ea quidem nocte sanctum pignus eo perstitit modo, continuis laudibus ac uigiliis sincerius honoratur. Crastino subeunte, pontifex maturius adesse curauit, solemnique oratione premissa, ad sacrum tumulum reuerenter  accessit cum fratribus psalmodie et litaniis attente insistentibus. Ipse cum abbate et sacerdotibus sancta ossa reuerenter eleuans, linteisque pretiosis obducens, in loco mundissimo rite composuit, quem pontificali annulo diligentius signans, sacris de more expletis ad propria remeauit  .



Matris percussor horrende punitur.

31. Exinde peruigili instantia sacri compositio ornatusque sepulcri accuratius parabatur, in cuius dilatione temporis, quid miraculi per precipuum confessorem superna dispensatio dignata fuerit declarare, nulla ratione credimus omittendum. Ratbertus quidam nomine, pagi Ledunensis indigena, aduersus matrem suam pro diuidendis forte alimentis in segete iurgabatur. Cumque sue parti maiores  secernens manipulos, minores quoque matri relinqueret, illa fraudis impatiens, filium ne talia faciendo Deum in se prouocaret sedulo commonebat. Tum miser furiali pectore inflammatus, effertur in matrem, crinibusque eius sinistro brachio circumplexis, ante pedes suos miseram impudenter elisit. Quem mox diuina ultio comes excepit; nam sequenti nocte sinistri oculi cecitate multatus, eiusdem quoque brachii tali efficitur detrimento, ut retro et ante semper illud motu agitans inquieto, conscientiam sceleris, exterioris quoque membri impatientia testaretur. Quin etiam in augmentum uindicte sensu subducto, amentia plectitur infelici. At mater huiusmodi acerbitate confecta, tertia die miserabili morte finiuit. Pro hoc nefandissimo scelere  a sacerdote loci, ad Egilem, Senonice urbis archiepiscopum, perductus est; cuius precepto carceri mancipatus, squalores ergastuli triennio pertulit; fame deinceps inualescente dimittitur, ne inopia deficiens moreretur.



Multis sanctorum locis lustratis, ad S. Frodebertum curatur.

32. Hinc ad S. Michelis ecclesiam properat, eo loci qui ad Duas Tumbas  ex antiquo uocatur: unde digressus Romam expetit, quo tunc Adrianus [secundus] papa sedem apostolicam gubernabat. Qui cum eum pergentem ad ecclesiam S. Ioannis que Lateranensis dicitur inspexisset, mirabili portento quod miser ob scelus circumferebat attonitus, ad se eum precepit euocari, causaque eius sollicitius  perquisita, benigne eum ad penitentiam exhortatus, denuo eum ad B. Michelis ecclesiam pergere, itemque ad se imperat remeare. A quo dimissus, cum in pagum Trecassinum fortuitu deuenisset, una noctium somnio commonetur, ut ad basilicam sancte Dei genitricis et uirginis Marie sitam in  uilla cui Falcarias uocabulum est, candelam sue longitudinis deportaret; ad quam quia labore pariter et egritudine fessus ire non poterat, per internuntiam personam dirigere curauit. Hinc ad S. Petri cenobium, quo B. Frodoberti pretiosa pignora uenerantur, forte deuenit; cumque die Dominica, que Domini ascensionem secuta est, sacerdos ex more publicis sacris operam daret, illeque ad ostium ecclesie orationi incumberet, uidit, ut ipse postmodum retulit, clericum quemdam iuuenili decorum habitudine ad se accedere, lumbisque eius acerrime coarctatis toto se corpore ualidissime concussisse. Quo impulsu in terram elisus, diu immobilis iacuit, ut pene exanimis putaretur; cuius spatio interualli, et quietem brachii, et sensus, capitisque  integritatem recepit. Indeque consurgens haustu aque percepto, pre ingenti lassitudine cum iterum obdormisset, eumdem clericum quem supra conspexit hec sibi uerba familiarius inculcantem. Hoc, inquit, indumentum quo amictus es, suspende ad limina Frodoberti.  Cumque de hoc sermone sollicitus, et domum Frodoberti se nescire fateretur, et non habere indumentum aliud causaretur, inter hec ab uno de custodibus excitur. Tunc ille anxius, enarrans quid uiderat, Frodoberti domus quanam in parte esset sedulus exquirebat. Cumque ipsam ecclesiam comperisset, ante cuius procumbens fores sospitati fuerat reformatus, inexplicabili alacritate perfusus, templum insiluit, magnificans  eum gratesque persoluens, cuius beneficio et salutem receperat, et grauissimi leuamen sceleris se adeptum esse gaudebat: depositoque illic cilicio ad S. archangeli Michelis ecclesiam ex precepto apostolico properauit. Res uere mirabilis et ad diuine pietatis preconium solito referenda; quod eius interuentu saluatus est, cuius ne nomen quidem ante perceperat; cuius uocabulum mox ut diuinitus didicit, anime corporisque salutem eius merito se recuperasse persensit. Multa preterea per eosdem dies, quibus sacri corporis depositio parabatur, eius merito beneficia prouenere languentibus, hisque maxime qui diuersa febrium ualetudine profligati, ad B. Frodoberti opem se submissius contulerunt.



Translatio S. Frodoberti 8 Ianuarii.


33. Interea temporis serie defluente, Kalend. Ian. dies illuxit, quo illum diximus mundanis exemptum laboribus ad superne ciuitatis culmina subuolasse. Sed quoniam illa dies circumcisioni Dominice specialiter mancipata, celebritatis alterius non patitur obsolescere superuentu, B. Frodoberti dignitas iisdem suscepta Kalendis, minus celebris, minus uidebatur esse solemnis; quod populus Dominice festiuitatis ceremoniis occupatus non haberet liberum ad B. confessoris gaudia ex uoto confluere. uenerabilis itaque et memoratus Trecassine urbis pontifex, cum abbate et fratribus participato consilio, rationi congruum iudicarunt, ut in octauum abhinc diem  prenominata celebritas differretur, quatenus et festiuitatis dignitati prospicerent, et populorum desiderio, qui erga B. Frodoberti gloriam iam tunc inexplebiliter ardebant, consultius prouiderent. Igitur die sexto Iduum Ianuariarum accedente, nocturnalis officii functione completa, sacrum corpus deuotis leuantes in humeris, in uicinam B. Michelis ecclesiam detulerunt. Quod ideo eis decernere libuit, ut et populi frequentia copiosior accederet, et effectus translationis die succedente celebrior redderetur. Ibi itaque matutinalibus hymnis augustius celebratis, missis ab abbate fratribus pontifex inuitabatur, qui eo quo dictum est feruore succensus, rapto agmine cleri et populi maturius adesse curauit.



Tempestas commodior obtenta.

 34. Quid sane miraculi tum quoque contigerit, succincta relatione constabit. Erat tempus implacidum, et, ut se habent hiberna, profusis paludibus inquietum. Noctis itaque preterite superuentu, cum ea que ad future translationis obsequium pertinebant, abbas cum fratribus prepararet; considerata aquosa temporis qualitate, anxie secum de populi superuenturi inquietudine pertractabat. Et, utinam, inquit abbas fratribus, superna pietas per huius B. Patris meritum paludis mollitiem gelu constringeret, et niuium superuentu difficultatem itineris temperaret. Mox deuota desideria clementia Creatoris excepit, noctemque totam glacialis rigor ualidissime coarctauit. Circa gallicinium uero tanta niuium congerie terra obducitur, ut uniuersis liquido  claresceret B. Frodoberti patrocinio ad sue translationis occursum facultatem opportuni itineris populo preparatam.



Translationis anniuersaria solemnitas precepta.

35. Itaque omnibus rite prouisis que tanta diei officiositas exposcebat, pretiosi gleba corporis de B. Michelis basilica a pontifice eleuata, hymnorum concentibus in sublime sublatis, in apostolorum Principis ecclesiam introfertur, tanta gaudiorum pompa, tanto tripudio populorum, ut sole clarius patesceret precellentissimi hunc apud Deum esse meriti, cuius apud homines tanta tamque ingens gloria refulgebat. In loco igitur preparato incomparabilis ille sanctissimi corporis thesaurus deponitur, cunctisque sepulcri ornamentis opportune compositis,  a parte capitis ara honori Innocentium martyrum consecratur, sacrorum quoque cultus solemnibus officiis expenditur, et festiuitatis eius priuilegium, cunctis postea seculis immutabiliter obseruandum pontificali auctoritate sancitur. Dies tota omnibus letitiis afflata peragitur, quantoque studio a posteris frequentari debeat, iis primis officiis designatur.

36. Tantis itaque per B. Frodoberti merita beneficiis cumulati, grates et beneficia et gratias inexplebiles omnipotenti Deo et agimus et habemus; qui nobis sibi famulantibus, nostre gentis, nostri ordinis peculiarem dignatus est preparare patronum, qui loci istius et a fundamentis propagator  existeret, et sua illum habitatione proueheret, exemplis beatissimis illustraret, obitu sanctissimo consecraret, quique uiuens signorum dote refulserat, mortuus imo feliciter immortalis, locum suum et presentia letificaret, et patrocinio protegeret, et  miraculis indeficientibus perornaret; horum omnium auctore, auspice, et cooperante immortali Deo, cui perpes gloria, infinita uictoria, maiestas et dignitas sempiterna, ex tunc et nunc et in omnia secula seculorum. Amen.





uITA S. MANSUETI PRIMI LEUCORUM URBIS PONTIFICIS Auctore Adsono.



PROLOGUS


 Domino sancto ac uere beatissimo antistiti GERARDO ADSO indignus seruorum Dei seruus, abbatum ultimus, peccatorum primus, eterne redemptionis munus.

Sacro est subnixum eloquio, quia sicut prefulget in sanctis prelatis imperandi potestas, ita quoque resplendere debet in bonis subiectis exsequendi deuota uoluntas; nam ut illos ex iustis imperiis in conspectu diuine maiestatis oportet absolui: ita et istos sequente obedientie fructu eterna expedit remuneratione saluari. Huius sententie ego non expers, uestra iussione promotus opus assumpsi, legenti, ut credo, non omnimodis ingratum, auctori uero omnimodis formidandum: quia sicut decursis spatiis temporum obscura est notitia preteritorum:  ita quoque est libera certitudo presentium rerum. Quod ergo iussistis humiliter suscepi, quod premonuistis quamuis inepte expleui. Sumite ergo libellum uestro iussu compositum, meo labore confertum. Quem quidem in specie columbe super Dominum descendentis ac colentis, etiam beatissimi Mansueti meritis quem colitis, quem diligitis, columbinum uocandum instituo, ut columbinus uocetur, qui tanti patris gestis insignitur.


METRUM ADSONIS IN LAUDE S. MANSUETI PONTIFICIS UBILIBET CONCINENDUM.

Inclyta Mansueti claris natalibus orti
   Progenies titulis fulsit in orbe suis.
 Insula Christicolas gestabat Hibernia gentes,
   Unde genus traxit, et satus inde fuit.
Indolis egregie, qui mox comitatus honore
   uirtutum placidis emicuit studiis.
Cumque subit teneros maturis sensibus annos,
   Iustitie speculum sparsit ubique uirum:
Ardor inest animis exsul natalibus aruis,
    Ut situs Ausonias tenderet ire uias.
Petrus apostolice pollebat culmine Rome,
   Huncque sequutus amans expetit ipse libens.
Suscipit ardentem Petrus pietatis alumnum,
   Et facit expertem sancta secreta uirum:
Cuius ab ore piis attrectans dogmata uerbis,
   Ebiberat stabilem fonte salutis opem.
Sedulus Ausonii per tempora longa magistri,
   Obsequio Petri hesit amore sui.
Quem Petrus ad summam prouexit culminis arcem,
   Et dat gauisus pontificale decus.
Hinc placet ad tumidos precones mittere Gallos,
   Qui doceant animos ore fideque feros.
Electi ueniunt Romanis arcibus, adsunt
   Prelia gesturi pro pietate uiri.
 In quibus, antistes, Mansueto nomine polles;
   Emicat atque tuus uocis honore gradus.
Hique adeunt alias Gallorum partibus urbes,
   Quos ut consultet peruius orbis habet.
Tu, pater, agrestem Leuchorum solus in urbem
   Ingrederis fisus ad pietatis opus.
Peruigil in populo Petro preeunte beato,
   Urbs ut in eternas Leucha notetur oues.
Per te prima fuit nobis uia nota salutis,
   Per te sit noster finis ubique, pater.
Si tamen et meriti res est augenda iuuandi,
   Par sit Aper socius nostra iuuando tuus.
uos etenim bine celi super axe columne
   Ducitis, hinc faciles nos releuare greges.
Iam nostris igitur prosit fiducia uotis,
    Quam nostra in nobis pectora fixa tenent.
O Mansuete, tuos petimus defende fideles,
   Et fac cum sanctis gaudia longa dari.
Adsis et precibus, pastor mitissime, nostris,
   Ut teneant populi regna beata tui.


uERSUS ACROSTICHI DE EODEM.

Magni consilii per te quos imbuit olim
Angelus, in fidei sublimans arce decenti,
Nominis atque sui ditans carismate summi,
 Sit tua pietas, qui noster apostolus exstas,
Uranice nobis habitatio detur ut urbis,
Electis cunctis quo nos per secula iuncti,
Tecum laudare, benedicere, magnificare,
Et spectare Deum, leti mereamur in euum.



uITA S. MANSUETI.




LIBER PRIMUS.



CAPUT PRIMUM. Quod beatus Petrus Hierosolymam miris uirtutibus illustrans, primum Antioche, dein Rome sedens, uerbum uite orbi Romano infudit.


Post gloriosum celestis uictorie triumphum, cum quo seculorum Conditor, hoste deuicto, celorum penetrauit regnum, apostolice dignitati ipsius Saluatoris presentia Petrus apostolus electus et auctor presignatus, claues celi suscipere atque uniuersalis Ecclesie gubernacula meruit obtinere. Cumque primum, ut in ecclesiasticis Historiis legimus, Ierosolymorum, post Antiochie partibus diuine illustrationis radios infudisset, et diabolice superstitionis tenebras manifesta ueritate depulisset, Romani imperii dignitatem Christianitati titulo ac sancte  Crucis uexillo dilatare et sublimare decernens, mundi dominam et caput orbis Romam aggreditur, ac Deo disponente celestis magisterio discipline sancte Ecclesie catholice principalis pastor et magister efficitur; ut uidelicet, ubi diuersarum nationum confluxerat multitudo, inde quoque liberius atque ualentius cresceret in Deum Christianitatis sana religio; cumque sancte predicationis, uelut clarissimos solis radios per diuersas terrarum partes sollicitus euibrasset, credentium populorum multitudines aggregans, in spem salutis eterne corroborabat. Cuius sancti fama nominis non solum ad finitimas, sed etiam ad exteras perlata fuerat nationes.



CAPUT II. De beati Mansueti exordio, et quod Romam profectus, presentiam expetierit beati Petri apostoli.


Ea tempestate, ut scripture documento percepimus, quidam sancte indolis fuerat adolescens, nomine Mansuetus, transmarinis partibus nobilium quidem Scothorum clara progenie genitus, sed mentis egregie nobilitate multo pretiosius insignitus. Quo uidelicet tenere adhuc etatis progressu consistente, cum presagio nominis prouehebatur culmine sanctitatis, moribus uocabulo consonantibus se semper sublimior studebat fieri augmento pietatis. Qui cum ceteris bonorum operum studiis uere extiterat amator innocentie, ita quoque ut sui commoda preteriens, exterorum causas libentius ageret,  aliorumque infortuniis ut propriis influebat, mansuetorum cordibus copulari, rigidioribus uero instantius abrumpi, in sanctificationis puritatem assumi, in decliuioris ludibrii preludium absolui, imbecillibus atque inopia profligatis tota mentis intentione conferri, ac miserorum gemitus ut suos adhiberi. Tanta quoque in eo fuerat uirtutis et pietatis infusio, ut non solum sibi, sed etiam parentibus fieret in salutem. Naturalis quoque ingenii efficacia celesti inspiratione precedente, litteralis magisterii disciplinam sic dilexit, sic est prosecutus, ut neminem consortis collegii perspicaciorem, neminem in his studiis habuerit precedentem. Cumque felicibus auspiciis diuini feruoris instantia animos inspiraret adolescentis, a Romanis arcibus  Christiane fidei beati Petri apostoli solertia titulo radiante Romam profectus, eius quem totis uisceribus ambiebat, presentiam expetit, atque apostolice institutionis magisterio se abiectis omnibus subdens, in eum iniecit oculos, cuius ardebat desiderio sanctitatis. Insigni itaque diuinorum operum preconio preeunte, catholice informationis prelegit principem, de cuius fonte sumeret quod uerissimis testimoniis, ut patuit, postmodum approbaret.



CAPUT III. Quod beatus Petrus eum sibi ascitum cum aliis perfectissimis uiris, in Gallias eligit destinandum.

uidens autem beatus Petrus futuri prouentus ac bonarum uirtutum in eo signa radiare, et claritatem superne illustrationis manifestis indiciis emicare,  tanto arcius beatum uirum ad celeste magisterium edocendum sibi uirtute confessionis asciuerat, quanto in salutem credentium, presentium scilicet ac futurorum, multiplicibus ueritatis cooperatoribus indigebat. Qui uidelicet beatissimus pastor uniuersalis Ecclesie totum mundum quem a Domino Iesu Christo sibi creditum acceperat, demonum erroribus inuolui, ac subditum esse illacrymans, perfectissimos quosque diuini uerbi precones ordinauit, qui a se in Galliam dirigendi uirtute constantie et fidei testimonio comprobati, Galliarum populos qui iugo tenebantur diaboli eruerent, et ad diuini cultus sacramenta prouocarent. Ex huius itaque numero  collegii beatum Maternum, Treuerice ciuitatis pontificem, Rhemorumque sanctum Sinicium, Mediomatricorum uero Clementem, Felicem atque Celestem, Memmium autem Catalaunensium fuisse non dubitamus. Cum quibus etiam hunc beatum uirum consortis ministerii collegam deputauerat; utpote longo apostolice sublimitatis exercitio edoctum, ac celestis magisterii experientia in cunctis adsumme comprobatum.



CAPUT Iu. Quod hic prius a beato Petro ipse ordinatus, Gallias ingressus, Leuchorum urbem aggreditur.

Quem uidelicet maioris dignitatis et gratie esse decernens, pontificalis auctoritatis priuilegio premuniuit, ut predicationis diuine emolumentum sacerdotalis  officii precederet sacramentum. Imperium itaque magistri eminentis exsecutus [al. exsequitur] perfecte discipulus, armatus edicto, instructus eloquio, obediens in preceptis, fidus in promissionibus, Roma egressus, per longissimos iam dicti itineris anfractus a beato Petro corporali, non mentis intuitu separatus, longinque peregrinationi pro Christi regno se ultro subiiciens, Leuchorum urbis se ciuibus intulit, in omnia suppliciorum perferenda preparatus genera. Que uidelicet ciuitas aquis irrigua, pascuis uberrima, murorum ambitu iucunda, seris et turribus secus undique premunita, idolorum tamen sordibus usquequaque polluta fuerat et confusa. Metas itaque prefate ciuitatis Christo duce ac beati Petri preuia auctoritate ingressus,  barbaricam multitudinem nichil ueritus, uere fidei sacramentum et Christiane religionis cultum gentibus predicare cepit: idola uana esse, surda et muta, manu potius facta hominum et commento [al. cemento], quam uere rationis existentia primordio, nichil diuini habentia, nec ad beatam felicitatem, que hanc mortalem uitam secutura est, aliquid attinentia; unum Deum potius colerent, qui terras et maria condidisset, qui celi sublimitatem sua ditione teneret, qui corporibus uitam post mortem felicius prestaret uiuendi facultatem; tantorum falsorum deorum culturam horrende uanitatis esse ludibria, animarum dispendia, perennium tormentorum nichil aliud quam futura irritamenta.



CAPUT u. Quod regi et regine necnon, et urbis principibus, unum et uerum Deum instanter annuntiat.


Erat tunc temporis memorata ciuitas populorum stipata cateruis, rerum ditissima copiis, ac diuerse supellectilis referta commerciis. Rex quoque gentilis et barbaricus cum sua coniuge, Leo nomine, Deum ignorans, cum omni populo suo idololatrie cultibus subiugatus. Ad quem cum perlatus esset sancti uiri aduentus, et quam per populos serebat diuini predicatio uerbi, spreuit et abnuit, et uerum eterne deitatis preconem surda aure preteribat. uir autem Domini instanti constantia reluctatus, prope menia ciuitatis exigue habitationis sibi receptorium preparauit, cunctosque ad se uenientes  ad cognitionem ueri Dei a superstitionibus demonum reuocabat; eligens potius diuersis cruciatibus ac suppliciis corpus esse tradendum, quam id quod beati apostoli magistri sui edicto susceperat, eterne salutis ministerium declinaret. Instabat igitur negotio perseueranter quod ceperat. Cumque supradicto negotio indefesse solertie dierum subigerent curricula plurimum, rumoris huius solemnis frequentia ad notitiam regine profertur, cui familiares ac domestici adiungunt talia referentes, adesse uidelicet quemdam, patria quidem peregrinum, genere ignotum, affatu dissimilem, uultu et habitu sibi penitus non esse consortem, conditione tamen Christiane fidei esse cultorem, ab Italie penitus uenientem, ab eo quem Romanorum pars maxima uere  fidei signiferum et papam sequitur; se a Petro esse missum ueraciter asserentem, Deum celi hominumque factorem apertis atque assiduis uocibus predicantem

Cumque hec et similia rei noue admiratione referentibus regine gentilis animus aliquo modo flecteretur ad audiendum, absentis regis sui libera posita facultate, secreto usa cubiculi uirum Dei sibi precepit intromitti. Que est, inquiens, hec noua et hactenus nobis inaudita religio, quam nostrorum culture duorum superducere gestiens, alia nobis colenda denuntias, que usque in presens generi nostro et incognita permanent et inculta? Intelligens autem uir beatus intentionem regine sciscitantis, et spem habens in ea uite regenerantis: Deum, inquit,  unum et uerum in distinctione trium personarum: Patris scilicet, Filii, ac Spiritus sancti, omnium rerum incommutabile principium, qui est fons et origo bonorum, a quo omne genus mortalium existendi sumpsit initium, cuius potestas nec cepit esse, nec desinit in eternum; per quem pereunti mundo eterne redemptionis uenit remedium, postquam Deus et Dominus noster iehsu Christus Filius omnipotentis Patris de celis missus, ad terras per uterum intacte uirginis carne uestitus humana, mortalibus uisibilis ostensus, plurimis et mirandis uirtutum signis declaratus, ad ultimum ut diaboli excluderet dominationem, in cruce Iudeorum infidelitate spontanea dispensatione sui consilii appensus, pretio fusi sanguinis ab errore demonum eos absoluit,  quos uite perennis heredes futuros prefiniuit? Quid plura? Regina credidit, et nisi pagani regis potestas obstitisset, legitimo annexa matrimonio purgari non desisteret fonte salutari. Tamen rege aliarum rerum euentibus et curis applicato, quoties regine seria opportuna considerant, uirum Dei frequentius ascitum, uiam salutis intendebat strenue demonstrantem.



CAPUT uI. Quod regis filius paruulus ritu gentis instruitur; et de consistorio eius uicino urbi, ad quod sepe canibus impulse agrestes fere confluerent.

Erat igitur his paruulus filius, qui instituebatur ad ritum parentum profanorum, cuius uidelicet exigua  pueritia tempora licet teneris ageret natura sub annis, parentibus tamen, ut post patuit res, fuit initium et prouentus tandiu dilate credulitatis et salutis. Beatus autem pontifex in prospectu urbis, ut diximus, umbrosis siluarum frondibus contectum locum delegerat, et remotum, in quo soli Domino uacans attentius, opus quod ceperat, uotis assiduis deferebat. Qui non tantum suis quantum etiam magistri sui apostolorum principis subsidiis innixus, signis et uirtutibus coruscabat. Clarus aspectu, moribus dulcis, alloquio mitis, constantia fortis, patientia longanimis, castitate precipuus, in beneficiis largus, egenorum miseriis pronus, consiliis cautus, misericordia plenus, hospitalitatis gratiam consectatus, in orationibus assiduus, in lectione deuotus,  in lacrymis profusus, in cordis compunctione attritus, in ceteris bonis actibus probatus atque perfectus. Cuius uirtutem cum in rebus maximis, tum etiam in minimis et in uilibus causarum euentibus plures sunt experti. Nam cum in agendis ferarum exsecutionibus, quelibet animalia canum uiolentia illud hominum genus insequeretur, qui talibus exercitiis impliciti tenebantur, usque ad eum quo uir Dei manebat locum peruenientes, stupefactos cerneres riguisse, nec ultra exempte necem intentare capture. Quare sepe regia indignata potestas, sanctum Domini pontificem decreuerat trucidandum; quem tamen diuina uirtus inter arma barbarica et mores ferocissimos ad erudiendam plebem fidelium, et expiandam urbem fecibus idolorum  conseruabat illesum, nolens uitam eius breui consummare articulo martyrii, sed prolixis temporum sudoribus immorantem, fructum afferre copiosiorem, et nauem Ecclesie quam recturus erat, multimodo commercia referentem, ad regnum transire celorum.



CAPUT uII. De lapsu pueri in Mosellam fluuium, et quod sanctus Mansuetus per uisum conquestus sit utrumque parentem.

Interea causa exstitit, qua rex et populosa gentilium multitudo ludis suis solemnem frequentiam agerent, et consuetis otii sui exercitiis uacarent. Cumque talibus intenti tenerentur, accidit predicti regis unicum paruulum filium ex muro cui tum forte  superstare uidebatur, ea uidelicet parte qua reducto paululum sinu quem sors edificantibus dederat, muri ambitus quemdam deflexerat angulum, e sublimi loco prolapsum casu in fluuium Moselle cecidisse. Qui scilicet fluuius aluei sui cursu loca uiciniora possidens, tunc temporis prope menia ciuitatis influebat. Tantaque erat illic aquarum profunditas, ut absorptum hac uoragine puerum arte et spe descisceret querentium solers industria uirorum. Ciuitas tota ruit in funera, clamor attollitur rusticorum, pater et mater pene exanimes referuntur, tragedie personant mulierum, falsorum frustra prouocantur sub specie deorum; dies uertitur in luctum, ludi in miseriam, solemnitas in merorem; ita  sorde duplici merore et labore consumptis omnibus, nocte irruente dies clauditur. Cumque fessa membra post tantum laborem lecto reclinarent, graui uterque parens somno deprimitur; cum ecce repente dormienti regis coniugi ut ambo decumbebant, beatus Mansuetus per uisum apparuit, dicens: Merito, regina, turbaris, merito confunderis, merito triste filii tui funus exsoluis; nam si Conditorem tuum cognosceres, et uerbis olim meis tu et rex tuus fidem adhiberet, ab hoc forsan infortunio libera fuisses, uel multo salubrius hec contingerent, dum animam simul cum corpore pereuntis, beata quies exciperet uite renascentis. Sed quid iam nunc facies, si uel corpus exstincti recipere merearis? At uero illa se deuouens acturam quod imperaret, cum prolixiora  sancti uiri ambiret colloquia, eius uisio inter affamina rumpitur. At illa protinus somno excitata, marito quod uiderat ex ordine intimauit. Tunc ille: O si possim, inquit, eius quem sanctum Dei edoces, promereri presentiam, polliceor enim me eius dictis assensum prebiturum, tantum per eum obtineam ut cadauer exanime et lanianda membra gurgustio non carere sepulcro.



CAPUT uIII. Quod B. Mansuetus, triduo quesitus, tandem inuenitur, locoque sibi ostenso, factaque oratione, puer super undas reducitur, et uiuus patri restituitur.

Inter hec, nocte decedente, dies adducitur crastinus. Queritur uir sanctus a regiis officialibus; sed eo die minime reperiri potuit. Labor frustra querentium  usque in diem tertium protelatus, iamque spes inueniendi pene subtrahitur. Illucescente autem die tertio tandem pro libitu uir Domini inuentus, regiis obtutibus presentatur. Cui ille pristine feritatis rigore deposito: O sancte, inquit, Dei, quem saluti nostre ab exteris partibus gaudemus aduenisse, miserere orbati parentis, miserere exstincti nati, adhuc sub aquis lethifere decumbentis. Iam pronus asto et credulus, aras destruo, templa et simulacra subuerto, demonum figmenta cuncta contemno, immolatitios cruores deuito, fidem quam predicas suscipio, Deum celi, quem orbis Romanus iam Petro docente prosensit, adorandum spondeo; et me, et populum meum diuinis legibus subiugabo, dum per te merear tantum uel exstinctum suscipere,  quem constat tam creduliter perdidisse. uir itaque sanctus, qui iam profecto nouerat quod facturus esset, his uocibus motus, his lacrymis compunctus, simul sentiens tanta fruge populorum diuinam sibi adesse uirtutem, ad muri locum se perduci precepit, de cuius culmine princeps deuolutus puer in gurgitem decidisset.

In quo uidelicet loco orationem fundens, ac precipue fidens in Domino, deuotis precibus incubuit, inuocatoque Christi nomine, cunctis qui littora cinxerant aspicientibus, corpus iacentis pueri apparuit, et a profundis eductum ferri super equora cepit. Quod celeriter ab undis ereptum, ante pedes beati uiri protinus est illatum. Ecce habes, inquit ad patrem,  corpus exanime quod petisti. Si tamen implere decreueris quod spopondisti, aderit quoque diuina clementia, que tibi adhuc ualeat multo prestare maiora. Nam ego ad hoc ueni, ad hoc peregrinationem tantum assumpsi, ut per me uobis pateat celestis ianua regni. A principe apostolorum missus salutis uestre negotia prosequor, uestrarum gaudens lucra animarum quero. Tunc pater, et cuncti qui aderant, unanimiter profitentur, abdicatis idolis, ueri Dei futuros se esse cultores, si is qui iacebat exanimis, spiritu redeunte, monstraretur post mortem ad superos posse respirare. Hinc sanctus pontifex, plenus semper uisceribus pietatis, id quod petebatur per Spiritum intelligit operandum. Iterum genu flexo, in orationem diuine maiestati supplicaturus  humi prosternitur, et Christianos qui tum forte pauci admodum numero aderant, idem facere uotis celestibus premuniuit [forte premonuit]; cum oratione expleta mortuus repente uitali flatu membris concutitur, atque ad sancti uiri imperium in pedes erigitur, et cunctis admirantibus patri incolumis redditur.



CAPUT IX. Quod ad resuscitationem pueri, omnes pre gaudio flere ceperint, et de locis penalibus ubi fuerat deputatus.

Tunc uniuersi qui ad hoc spectaculum conuenerant, manifesta Dei uirtute flere pre gaudio, nomen Christi in commune fateri, et illum pre omnibus  esse colendum, qui cunctis mortalibus spiraculum uite dedit, et post lethalia funera mortuorum, spiritus imperio cercet, atque iterum, cum uoluerit, rediuiuis corporibus ad superos reuocari iubet. Tunc fidelis Domini sacerdos ad resuscitatum puerum conuersus: Accede, inquit, propius, et per temet enarra parentibus quid uideris, uel ubi fueris, cunctis simul patenter ostende. Tunc ille, ut recens ab inferis prodiens emerserat umbris, ad nutum antistitis ora resoluens, atque a tenero pectore alta suspiria trahens, libere cepit edicere quid in inferno positus uel senserat uel uidisset; multa uidelicet et innumerabilia tormentorum genera, inter tartareos ignes flammiuomos uigere serpentes, immensas reorum  multitudines diuersis suppliciis mancipatos, ac miserorum spiritus inter flammas et frigora coarctatos stridore deficere, atque ex suo defectu ad rediuiua iterum incendia renouari, ubi ad uitam nulla recuperatio, sed omnium bonorum obliuio, sola presentium penarum inenarrabilis cruciatio; ad quam ipse quoque rex et regina, omnesque qui presentes aderant, procul dubio essent peruenturi, nisi beati antistitis dictis et factis crederent, et Christiane fidei colla subiugarent, seque ipsum ad eadem penarum loca deductum perpetue damnationis tenebris fuisse deputatum, nisi beati confessoris Christi citius intercessio subuenisset, que eum a malignis spiritibus atque ab infernalibus claustris eriperet, et ad superos reuocaret.



CAPUT X. Quod, puero baptisato, omnes idola proiiciunt, et baptismatis sacramentum in commune suscipiunt, et unanimi uoto in sedem episcopalem B. Mansuetum constituunt.


Hec ita et plura similia prosecutus ad pedes sancti gemebundus puer substernitur, et fonte salutis ablui humiliter ac deuote profitetur. Patrem ac matrem ceterosque quorum sollicitior fuerat, ut idem facerent uotis et monitis quibus poterat suadebat, dicens suum pontificem a Deo fuisse destinatum urbi, in salutem uenisse ciuibus, pastorem sanctum animarum rectorem atque custodem diuina dispositione et apostolica institutione electum; cuius ipse et tota communiter ciuitas saluaretur aduentu. Tunc  igitur inter uerba pueri, et euidentissimam resuscitationis eius uirtutem, tante nouitatis insolito miraculo stupefacti omnes, uidentes manifestam Dei uirtutem, cui resistere et in aliquo contradicere nemo eorum poterat, idola respuunt, aras subuertunt, cunctas diaboli officinas prosternunt, et manus protendentes Christi nomen communiter inclamare, et laudes in celo personare ceperunt. Deinde claris uocibus erumpentes, baptismatis sacramentum, quod prius pertinaciter recusabant, humiliter omnes expostulant. Tunc uero secundum catholicam disciplinam a beato antistite sancte fidei regulam prius edocti, ac deinde gratiam baptismatis sunt consecuti, rex scilicet et regina, omnisque eorum familia, omnis militaris ordo, uniuersa rusticorum multitudo,  et factum est gaudium magnum in illa ciuitate. Tunc omnis candidatorum turba, et celestes in laude Christi cohortes, nouum redemptionis genus adepti, et uetusto anguini tegminis squalore exspoliati, diuinam potentiam admirantes, et gloriosa beati Mansueti merita magnifice predicantes, pari uoto parique consensu sanctum uirum totius Ecclesie summum rectorem eligunt ac pastorem iustum esse, qui ad totius populi salutem uenerat, totius electione populi pastoris iura teneret; ac sic uniuersi acclamantes, hunc esse dignum, hunc esse gloriosum, hunc per omnia ciuibus profuturum non iam quasi peregrinum, sed tanquam pastorem proprium apostolice prefultum priuilegio dignitatis, in sedem statuunt pontificalis honoris.



CAPUT XI. Quod rex in omnes sue ditionis partes salutis uerbum annuntiari iusserit, et quod B. Mansuetus signis et uirtutibus declaratus, duas basilicas intra menia urbis construxerunt.


Tunc rex et principes eius iam catholica fide fundati, per omnes dominationis sue terminos longe lateque uerbum salutis cunctis inferre precipiunt, ita uolentes nolentesque aut uere conuertantur, aut patria propellantur, nec ullus infra relinquatur qui aut non baptizetur, aut non baptizandus ad fidem imbuatur. Sic igitur uir Dei electus prius quidem Rome episcopus consecratus; post uero, in uerbis precedentibus patet, generali populorum acclamatione signis atque prodigiis ad pontificii culmen  Leuchorum urbis assumptus, sermone non potest comprehendi quanta et qualia diuinitus meruit liberari. Misericordia namque et pietas semper in eius ore et mente uersabatur, nec episcopalis auctoritas pristini rigoris et abstinentie frena resoluit, noctes diesque continuata oratio sepe consummauit. Motus animi tanta mansuetudine coarctauit, ut cum sciret misereri, nesciret irasci, omnibusque clemens, omnibusque misericors. Aduenientium uero miserias ita perferebat, ut quicunque merens uenisset, apprime consolatus letior rediret. Languores autem egre se habentium non solum sua intercessione, sed etiam beati Petri Apostoli accepta auctoritate libere curabat. Ita pastor in populis uere medicus agnoscebatur esse salutis. Sicut autem in gestis eius  que multo ante nos conscripta sunt, studioso lectori perfacile est inueniri, emundata, ut supra diximus, eadem Leuchorum urbe omni idolorum superstitiosa spurcitia, edificauit intra menia ciuitatis templum Domino, in honore uidelicet genitricis Dei et Domini nostri Iesu Chirsti ac perpetue uirginis Marie, necnon et sancti protomartyris Stephani. Aliud uero templum construxit ex latere in parte australi, quod solemni populorum frequentia dedicauit in honore et ueneratione sancti Ioannis Baptiste, ubi dicitur ad Fontes. Deinde autem per omnem diecesis sue prouinciam plurimas construxit ecclesias; ordinatis presbyteris et diaconibus, ubi diuine maiestati debita laus redditur, et glorificatur Deus admirabilis in sanctis suis, usque in presentem diem.  In eo uero loco ubi primum adueniens, eo minus in suburbio ciuitatis sibi, ut diximus, hospitium preparauerat, diurnis quidem in ciuitate diuini pabulum uerbi gregi sibi commisso sollicite ministrabat; nocturnis autem temporibus, ut liberius orationi instaret, ad idem tanquam conscium sibi habitaculum reuertebatur. Ubi scilicet lacrymarum affluentia diluebat, si quid circa aliorum salutem occupatus, sibi ipsius diurnis spatiis minus perfecte procurasset.



CAPUT XII. Quod ciues Tullensium sint eius apostolatus in Domino, et de constantia et doctrina B. Petri Apostoli.

Tantis igitur ac talibus, ut prediximus, longo temporis exercitio diuinus operator incessanter insistens, fatigari non poterat, quem sancti Spiritus feruor accendebat; qui, secundum Apostoli dictum, et si aliis non erat apostolus, huic tamen plebi uere  apostolus exstitit , quam ipse tot signis atque uirtutibus, tot laboris et instantie sue sudoribus Deo acquisiuit, et quamuis moribus nostris et conuersioni multa deesse senserimus, que ille uir beatus et docuit et excoluit, signa tamen apostolatus eius nos omnes in Domino sumus , quia quod ille ab ipso primordiali sancte et uniuersalis Ecclesie sumpsit exordium, hoc postmodum generi nostro libera auctoritate perfudit, fide potius armatus quam ferro. Preterea beatus Petrus apostolus, qui in numero  apostolorum eligitur primus, confessor Filii Dei factus, humani generis pastor electus, Ecclesie fundamentum, clauicularius regni celorum, Christi Domini confessione probatus, passione postmodum coronatus, Galatiam, Pontum, Cappadociam, Bithyniam, Asiam atque Italiam euangelicis plene repleuerat documentis: qui cum sub priori Claudio Cesare Antiochenam fide catholica primum perfecte fundasset Ecclesiam, eamque per septem continuos regeret annos, Simonis Magi uersutias, qui ueritatem apostolice institutionis ubique locorum fugitans, sane doctrine radios suis tenebris maculare conabatur; Spiritu sancto edoctus perueniens, eumdem Simonem Magum Romam persecuturus ingreditur, ibique electione fidelium pastor Ecclesie factus, Euangelium  predicans, uiginti et quinque annis eius urbis tenuit principatum. Contra cuius clarissimam predicationem, ut historie referunt, idem Simon Antichristi membrum utique factus, rabido ore consurgens, Neronis et Agrippe prefecti fisus audacia, apostolicam assertionem sui prauitate mendacii impugnare non destitit, unde magicis artibus celum conscendere molitus, uirtute et oratione B. Petri apostoli, dum fertur per era, ad terras amens corruit in partes elidendus; quibus actis, Nerone iubente, proscriptus sexto et tricesimo anno post passionem Domini in urbe Roma, ut ipse uoluit deorsum crucifixus, post apostolicum meritum supernorum celorum regna ingreditur glorioso martyrii sanguine laureatus.



CAPUT XIII. De obitu beati uiri.


Cuius in toto terrarum orbe merito recolendam beatus Mansuetus tanquam fidissimus discipulus magistri audiens passionem; loco quo prediximus beatum uirum non longe ab urbe pro tempore fuisse hospitatum, quem etiam sacri oratorii iam pridem titulo illustrauerat, nobiliorem ecclesiam condidit, quam uidelicet in honore et memoria beati Petri apostoli sui utique preceptoris statuens, sacri pignoris eius, quam secum attulisse fertur, benedictione consecrauit; ubi scilicet diebus ac noctibus peracto predicandi officio conueniens, ac soli Deo uacare desiderans, plures postea agens annos, multitudines fidelium in Christi fide colligens, ad consortium premisit angelorum. Cumque iam Dei athleta electus plenus esset dierum, et prouecte etatis, multis et diurnis bonorum operum sudoribus et laborum exercitiis, ut prediximus, fatigatus, uirtutibus quoque  et miraculorum signis admodum declaratus, tanquam fidelis seruus et prudens, qui Dominice familie mensuram tritici in tempore suo erogauerat , ad accipiendam eterne recompensationis mercedem Domino iubente uocatus, carnis onere deposito III Nonarum Septembrium spiritum celo reddidit, et stolam beate immortalitatis cum Domino suo perenniter regnaturus accepit, ubi modo gaudet angelorum cetibus admistus, atque ouium suarum adhuc in terris degentium, multo magis prestantius  et potentius intercessor effectus, ad cuius exsequiarum solemne commercium iam dici non potest quanta multitudo fidelium conuenerat, quos uidelicet ipse laboris sui instantia in filios adoptionis per Spiritus sancti gratiam transfuderat. Cerneres maximas populorum cateruas non iam peregrini et ignoti, sed proprii patris et pastoris sui triste funus stipasse, et lamentabiles exsequias undique quodam quasi precinctu flentium atque dolentium confusio ordine micuisse. Ita preeuntium atque sequentium agmine usque ad locum sepulcri corpus defertur exanime, et in eo loco quo eum prediximus beati Petri apostolorum principis honore et merito Ecclesiam dedicasse, dignissime traditur sepulture. Ubi enim tot certaminum et laborum consummauerat  cursum, ibi Domino disponente debitam corpori uoluit habere sepulturam. Quem uidelicet locum, meritis eius obtinentibus, ex tunc et modo diuina potestas ad laudem et gloriam sui nominis signis et uirtutibus illustrat, ut ostendatur quantum in conspectu eterne claritatis in celis fulgeat, qui tantarum quotidie uirtutum in conspectu mortalium admiratione coruscat. Cuius merita gloriosa nos, qui oues et grex eius sumus, cum humili deuotione debito honore ueneremur, ut ipsius intercedentibus meritis sine fine cum eo gaudere mereamur. Nunc quoque, quia uite et conuersionis eius in carne degentis ex parte finem agnouimus, quis eius fuerit successor compendiosa breuitate huic narrationi inserere dignum iudicauimus.



CAPUT XIu. De sancto Amone beato uiro in episcopatu succedente.


Post gloriosum beati Mansueti huius urbis primi pontificis ex hoc mundo ad celos transitum. sicut in gestis precedentium Leucorum urbis antistitum inuenitur, sanctus ac beatissimus Amon, Dei prouidente clementia, in hac sede communi uniuersarum uoto atque consensu ordinatus episcopus, beati uiri successor effectus; qui predecessoris sui mores et instituta ad unguem exsecutus, non ualet explicari quante bonitatis et sanctitatis fuerit operibus comprobatus. Hic namque pontificalem dignitatem in cuncta morum honestate exsuperans, non solum uerbis et exemplis subiectam plebem circumquaque competenter excoluit, sed etiam miris ac  magnificis uirtutibus illustrauit. Qui sic quoque cum daret in celebrationibus decus, et ornaret tempora, ut scriptum est , usque ad consummationem uite, recedens ab hoc seculo in oratorio, quod superius diximus beati Petri apostolorum principis honore a sancto uiro studiose constructum, cum eodem predecessore suo sanctissimo condigne traditus est sepulture. Unde quoque amborum meritis et intercessionibus ad laudem diuini nominis idem locus ex eo tempore magnificis uisus est miraculis effulsisse, cum scilicet cecorum oculi diuturna caligine pressi, optatam expulsis tenebris lucem, uariarum peste cladium languentes exuti, attractis quoque neruis plures repentes humi, necnon  et quam multi diuersis et innumerabilibus languoribus infecti salutis gaudia horum interuentu se gaudeant ad propria retulisse; ad quorum uidelicet patrocinium, regum ac principum legimus frequentiam confluxisse, ac uiris suis xenia plurima ad subleuandam seruorum Dei et pauperum indigentiam deuote contulisse, ubi etiam diuersis temporibus, mirifica sunt ostensa uirtutum amborum meritis insignia. Sed uel propter irruptiones barbararum gentium, uel certe propter scriptorum inopiam, sine dubio sunt pretermissa uel perdita. Cum etiam hanc nouerimus urbem ob inhabitantium enormitatem scelerum, simul cum rebus Wandalorum uastatam persecutione crudelium ac postmodum antiqui hostis insidiis atrocibus flammarum incendiis concrematam.

 Hoc tamen non est silentio supprimendum quod ore quorumdam nobis fideliter est relatum. Martinus Turonorum sanctus episcopus toto orbe, ut notum est, famosissimus, beato Maximino Treuirorum antistiti admodum fuerat familiarissimus, ita ut sepe collatis fruerentur alloquiis, et beatum Petrum Romam pariter adituri, mutuis uiatim inniterentur colloquiis. Beatus igitur Martinus communi disposito quodam tempore id acturus, oratorium beati Mansueti ad quod declinauerat diuinam exoraturus clementiam, deuotus ut erat, ingreditur; cum ecce repente cuiusdam sanctimonialis spiritus puelle, cuius corpus non longe ante sepultum eo loci fuerat, repetitis uocibus sancti uiri nomen ex sepulcro ingeminat.  Cuius precibus cum uir beatus intenderet, protinus illa subsequitur: Sanctissime, inquit, pontifex, celo terrisque prepotens, anime miserere sepulti. Corpus quidem hic tegitur terris, sed spiritus adhuc uersatur in penis; adhibe in auxilium sanctissimi Mansueti et tuum patrocinium, hancque saluatam credideris, cum reuersus, uocem non audieris supplicantis. Hinc ille abiens, iter quod ceperat aggreditur, petenti precipue subuenire sollicitus. Interea toto confecto illo itinere, cum rediens, glebam beatissimi Mansueti, ut erat solitus, non preteriret, et signa petentis defuncte iam nulla percepisset, gratias Saluatori persoluit, quia utriusque interuentu saluatam agnouit. Hec enim perire quomodo poterat, cui tales intercessores immensa Dei  misericordia contulerat? His ita gestis, quia ad alia tendimus, in his quoque pro uoto finem faciamus.

Hoc etiam non indigne placuit inserendum, quod frequenti testimonio uulgatum adhuc inter ora uersatur plurimorum. Ex transmarinis Scotorum finibus, has partes moris erat expetisse multorum, inter quos eo tempore uir quidam pauper cum coniuge dicitur accessisse; antiqui enim temporis multos fama excierat sue gentis uirum sanctissimum. Scottigenis peregre solito abeuntibus, potissimum expetendum. Unde hic conscius, ut rumor erat, amoris et gratie, non longe ab ede beati uiri potitus hospitio uoluerat mansitare. Huic in rebus domesticis  exigua fuerat admodum supellectilis, tantum inter rei familiaris commoda, non magne quantitatis solitus alere porculam, futuris sibi escarum usibus inferendam. Ut autem assolet in tanta multitudine hominum, amicam bestiolam cum absentem diutius conspicit, furto sibi sublatam pauper intelligit. Furantis autem personam cum nusquam deprehenderet, damni sui non ferens dispendium, ad sacram edem tendit, et efferis, ut Scotorum natura est, animis tumulo sancti se mestum iniecit, et plenum querimoniis, et ut rustici uerbis eloquar: O sancte Dei, Scotum, inquam, te Scotum et me, genti Scotigene propitius miserere. Me eminus positum forte iuuare debueras; ecce peregre constitutum, quid aporiari pateris, quid rebus destitui permittis? Redde, obsecro,  quod perdidi, redde quod fur impius forte iam absumit. Hec et his similia multa prosequens pauper ille, tristis recipitur hospitio.

 Interim latro auidus miserum illud animal iam ferro prefocauerat, spe gaudens saturandi gutturis ex his quas furto sublegerat rapinis. Nec diu distulit sanctus sui querimonias pauperis. Nam ut exstincta bestia tegebatur latibulis, uirtute sancti, flatu redeunte, in pedes erigitur, furisque domo uiolenter eripitur; ac contubernale stabulum ingressa, non sine multorum admiratione proprio domino uiua et incolumis restituitur. Sic delusa est iniqui furis presumptio; sic pauper recreatus est suo quod fuerat passus graui infortunio; sic etiam admirabilis facta est non tantum in maximis quam etiam in rebus uilibus, sancti Mansueti, si fide petitur, euidentissima uirtus. Si quis uero huic rei incredulus esse uoluerit, nichil nostra intererit, cum  hoc si siscitari placuerit, multorum adhuc relationibus comprobabi



LIBER SECUNDUS.



CAPUT Xu. Incipit opusculum libelli sequentis, de his que per eum post obitum gesta sunt.


Quoniam in anterioris exsecutione operis, prout  diuina sublimitas ad memoriam presentium temporum renouandum exignitati nostre contulerat, pauca ex pluribus breuiter explicuimus, ea scilicet que dum maneret in corpore, Dei est uirtute operatus, omissis hic que uel incuria, uel prolixe uetustatis desidia tacita sunt uel neglecta, ad ea quoque que nostra etate gesta sunt, suscepti negotii studium conuertamus; que uidelicet tanto securius proferimus, quanto hec quoque uicinius fuisse facta sine dubio tenemus; in primis si quidem. . . . siue, ut diximus, barbarica irrumpente . . . . feritate gentium, seu etiam celeberrimis inter se consectationibus populorum per succedentia tempora isdem locus rebus priuatus, munitionibus dissipatus, pene ad nichilum fuerat redactus,  frequenter etiam uirorum secularium dominationi subiectus. Interea longa euoluta quoque temporum serie, post Drogonem, inclytum Leucorum urbis episcopum, domnus Goslinus nobilissimis Francorum natalibus ortus, pietate et religione conspicuus, litterarum studiis apprime eruditus, per Dei prouidentiam electus, in hac sede est pontifex ordinatus, qui diligenter clerum instituens, uiros prudentes undecunque colligens, urbem rebus auxit, sapientia decorauit, prouidenti dispensatione muniuit. Hic itaque prefatum locum diuersis, ut diximus, casibus lapsantem considerans, ascito sibi ex loco sancti Apri confessoris Christi egregii, domno Herchemboldo patri uenerabili, quem ipse quoque illic abbatem ante constituerat, locum hunc in religionis  ordinem committit reparandum. Qui uidelicet uir uenerabilis, ut erat religiosissimus, sub prepositorum manu monachorum aliquos delegauit, et quia illic stipendia eo tempore deerant, propriis  monasterii sui sumptibus alendos instituerat.



CAPUT XuI. De quadam ceca, que ante ianuam beati Mansueti illuminata est.

Prefati igitur felicissimi antistitis Domini Gauzlini tempore, dum isdem locus sub prepositorum, ut diximus, custodia ageret, que ante e uicino, uel post uisu uel auditu contigerint, satis sit uel pauca de multis expedire. Widonem istius urbis multi nouerunt comitem. Hic uiculum quemdam habuerat ab urbe non longe positum; quem quia ipse construxerat, usque in presens tempus nomen Widonis habet. In hoc quedam ancilla eius fuerat, que iam per annos ceca septem permanebat, hec et coniugem et filios potius ad calumniam, quam ad  adiutorium possidebat. Quid ageret omnino nesciebat, omnium et maxime suorum infelix patens contemptui, presenti subiecte inopie. Interea instabat dies qua exspectabantur in crastinum annue beati Mansueti solemnitatis gaudia. Tum illa inimicam cecitatem perferens, turmis se miscuit confluentium, alieno duci innititur, beati pontificis domum gemebunda ingreditur, fletibus profusa faciem, diuine maiestatis amicum inuocat, mitis pastoris affuturam sibi clementiam exorat. Cumque in oratorio pernoctare cupiens, ab ecclesie preposito cum ceteris excluditur, ante ianuam uallatam populis excubat, habens in eo fiduciam in quem totam mentem direxerat. Cum ecce nocte media elata uoce Deo gratias agit, interuentu sancti lucernas  ardentes sibi patere asserit, Eia, inquiens, sancte Dei, cecam illuminasti, infirmam solidasti, tristem refouisti. Amodo me tuis obsequiis habeto famulantem, super quam tuam potentiam ostendisti. Ita que alieno duce uenerat, collate lucis Auctorem libera rediens omnibus predicabat.



CAPUT XuII. De muliere sanata, que a demonibus uexata sensum perdiderat.

Stephanus quidam miles inter suos non infimus, non longe ab urbe rure proprio commanebat; hic ex coniuge filiam acceperat, quam tenero amore diligebat, et, ut solet hostis cariora persequi, electa confundere, incauta perrumpere, peccatis exigentibus uas puelle diabolus ingreditur, confundit  mentem, tollit uigorem, penitus euacuat sensum. Illa consepta nexibus, stipata custodibus, sanctorum a parentibus illata patrociniis, tandem in oratorium sancti Mansueti perducitur; intra basilicam uero permissa pernoctare uno superstite, pressis sopore ceteris, ea parte qua illa solo decuberat, euagantes supra tectum ecclesie demones, mirum dictu! uoces ululantium ac uarios imitantes sonitus bestiarum mistis era complent clamoribus, conquesti publice nichil sibi et sancto conuenire, nec donum salutis quam ipsi merito abstulissent, ullo modo posse reportare. Ille tremefactus, ceteros excitat, ut et ipsi uoces perciperent quas ille audiebat. At uero illi cum per aliquot horas palam insultarent, egressi terroribus demones fugiunt, puellam deserunt,  uirtute sancti protinus euanescunt; puella surgit libera, et reparato sensu secum ipsa miratur quibus tradita fuerat inimicis.



CAPUT XuIII. De leproso curato.

Alio quoque tempore elephantie quidam morbo percussus, cuius cutis instar niuis, speciem pretenderat penitentem, toto trepidus corpore beati Mansueti suffragium censuit expetendum. Quo cum peruenisset, prepositus ecclesie uisus est pro foribus astitisse; cuius ille cupiens pedibus procumbere, uisus est quid uellet, aut quid quereret indicare. At ille: Heu me, inquit, miserum, uiuus quodammodo artubus omni ex parte premortuum, cui uita in penis ducitur, caro lethiferis angoribus  coarctatur! Ad hoc enim ueni, ut sancti huius, etsi non merear, uel parum remedii beneficio Deitatis attingam. Ad quem senior specie intentantis: Quid habes, inquit, offerre in donariis? Cui ille, ostensa protinus summitate qua tegebatur uestis: En, inquam, salis exiguum subleuande inopie miserantis gratia condonatum. uade, inquit, sumens illud sacris inferendum. His dictis ratus ille accurate ista sibi iuberi, que sub ludentis habitu prolata audierat, festinus templum ingreditur, donum salis ante aram perfundit, ipse in preces prosternitur: qui solo decubans, subito quasi pedem transeuntis sensit dorso uestigium impressisse. Hinc concitus assurgens, cum neminem circumquaque conspiceret,  ad seniorem reuertitur, et iam sanus factus colore in pristinum conuerso, deposuisse cutem gauisus est male albicantem.



CAPUT XIX. De clerico a febribus erepto.

Est quo . . . . simum hunc beatum uir . . . . etiam quesite sanitatis sepissime remedium contulisse; et ut nota replicem, uidimus ex clero non mediocris secundum seculum personam dignitatis, quem quoque cum tanta uis febrium toto tremebundo corpore ardentius inflammaret, ut dies noctesque quamplures sine cibo duceret, uite iam pene desperatus, ad sacram defertur edem manibus famulantium; compositis stramentis secus beati aram sedulus excubator exponitur. Ita eo loco biduo commoratus,  pulso ardore torrido, sic presensit opem medicine saluantis, ut libera facultate domum rediret incolumis, a qua prius elatus fuerat passus ignifere tormenta passionis. Nec in hoc solo uirtus ostensa est huiusmodi morbos excludendi, sed certe frequentissime hoc angore pressos aspeximus sancti pontificis auxilium implorasse, quos alacriter contigit optate incolumitatis gaudia reportasse. Si cui uero tam cita salus non occurrerit, sciat uel non mereri, uel potius in prouectum differri.

Eodem fere tempore . . . to quoque miles notissimus. . . . . . . . fuerat oriundus, huius gratiam sancti pontificis est pleniter expertus. Qui uidelicet cum esset in rebus militaribus strenuus et promptus, non minus tamen erat fide et bonitate conspicuus.  Hic irruente febrium peste, pene ad extrema perducitur, atque amissis totius uiribus corporis, nichil sibi superesse, nisi mortem uicinam conspicatur. Quid potissimum faciendum esset, mente confusa uersabatur. uitalia exosus alimenta, et quietis impatiens, de sola morte cogitabat. Cum ecce inter lethiferos febrium anhelitus, et ignis ardentis stridentia acumina, menti incidit sancti huius expetere perfugium, et uotis preeuntibus implorare suffragium. Adducitur igitur uectus subsidio seruulorum, ingressusque templum uenerabile, imposito ceruici uinculo, sancto se ex libero in seruum dedicat, et uotum censuale die certo deuouet. Sicque nocte illa ante aram prouolutus excubat, atque in crastinum inter sacra missarum  solemnia, liuido iam furore erutus, domum qua uectus fuerat, liber reuertitur et sanus; non oblitus post hec ereptoris sui beneficii, quo tam euidenter ab illis stridoribus meruerat absolui.

Preterea innumerabiles nos uidisse meminimus huiusmodi uexationibus detritos, qui flammis stridentibus totis effusi corporum uiribus, solum exitum meditantes, huius meritis et potentia sancti, redierint ad propria sani et incolumes facti. Que omnia si uelimus plene prosequi, ante deficient nobis tempora, quam uniuersa magnalia eius ualeant litteris comprehendi.

Tamen si cupimus huius nostri protectoris meritis prouehi, beneficiis adiuuari, nos ab eius laudibus  et obsequiis non conuenit exsortes deputari: quod in uno solo facile est deprehendi, quod congruum duximus adiungi.

Quodam tempore, ut moris est rusticorum, quidam Barrensium partium non paruo numero rustici grege facto, sumptis uehiculis, et rerum copiis, uicos expetierant Salinarum ; datisque in cemptionem rerum uenalium conuectationibus, ad sua redire cupientes, salis commercia referebant, et iam ex maxima parte expleto itinere, Gundulfi uillam  transgressi, ad alueum Moselle cum illa sua rheda squalentes labore rustici peruenerunt. Ubi obiectu transmeandi fluminis aliquantulum intricati, a loci illius incolis duriter sunt inuecti, cur eo die rotalibus actibus insudantes in  tanti Patris que ea die annua colebatur solemnitate, tanquam agrestibus animis communis letitie se paterentur non esse consortes. Rustici hec e contra ludibriis prosequuntur, dicentes, hec sacra ad illos non pertinere, nec quidquam cum hac celebritate habere commune, quam solis Leuchorum populis nossent debitam et uotis ciuilibus excolendam. His ita contumaciter persistentibus ultio diuina prosequitur, mira dicturus sum. Tanta subito rabies miseris illis animalibus incubuit, ut se inuicem concertis cornibus appeterent, et cunctis uidentibus maximum terrorem incuterent.

Infelices uero rustici pene ab humanis sensibus excedentes, circumquaque uagabundi feruntur, bouesque uersi in amentiam penas suorum luerunt  dominorum. At illi in quibus uigoris animi aliquid resederat, ecclesiam Beati pontificis celerius irrumpentes, reatum suum publice profitentur, uotis se et supplicationibus astringunt; de cetero fore cautiores, si penis presentibus erepti, liberi redire potuissent. Nec distulit sanctus uoces audire gementium, quibus et misera armenta restituit, et abeundi facultatem donauit.

Prefati domni Gozlini pontificis obtentu, Grimauldus quidam uir uite uenerabilis, quodam tempore ex monachorum sancti Apri religioso collegio assumptus, eiusdem loci, sui abbatis imperio, rector et prepositus fuerat constitutus, qui uidelicet pro merito charus omnibus principalis obedientie titulis fuerat insignitus, disciplinis regularibus pretiosus.  Hic itaque in usibus necessariis unius uacce subsidio fruebatur, quod uidelicet animal condiendis potissimum oleribus familiare prestabat obsequium. Sed quadam die dum hora competenti exspectatur, quod non aderat, diuersitate queritur locorum studio famulantium. Res est incerta cuius idem animal fraudulenta fuerit factione traductum. Tunc prepositus inquit ad ministrum, qui tunc forte damni familiaris nuntiator mestus aduenerat: uade igitur, dic sancto illi qui nostris utitur ministeriis, si nostre uelit amodo commune seruitutis obsequium, restituat citius animal necessarium, iniqua fraude sublatum. Nec sermo in uanum cecidit. Nam in crastinum raptoris idem animal exactum uinculo, fertur  stabulo proprio, uirtute B. pontificis celerrime reuocatum.

Gloriose uero et felicis in eternum memorie domnus Gozlinus sepe dictus episcopus, piis ac sanctissimis operibus approbatus, plenus dierum et bonarum uirtutum insignibus, sue complens tempora uite, magno merore et luctu omnium, quadragesimo quarto ordinationis sue anno delatus a clero et populo in Buxuriensi cenobio, quod ipse a fundamentis longe ante construxerat, dignissimam sicut uiuens iusserat, accipit sepulturam inter choros uirginum, quas illic plures numero uite districtioris aggregauerat, longis seculis in Dei laudibus excolendam. Cuius dies depositionis uII Idus Septembris agitur, sub obtentu Dei genitricis et perpetue uirginis  Marie in seculum permanentis.



CAPUT XX. De his que acta sunt beati Mansueti meritis, tempore domni Gerardi pontificis.

Ut uero adhuc competens historie nostre rei ueritas et ordo consequatur, huius sanctissime et intemerate uirginis Marie preeunte gratia et uirtute, necnon et beati protomartyris Stephani sanguine coruscante, cui urbs tota innititur, uniuersus populus meritis sanctificatur et regitur. Hec eadem Leuchorum ciuitas suo, ut dictum est, rectore destituta, nequaquam diutius est, Deo disponente, pessumdari permissa. Nam uotis utriusque fidelium ordinis aspirante gratia diuine maiestatis, triumphatoris inuicti domni uidelicet Ottonis Augusti decreto  statuente, agente quoque germano eius domno Brunone pontifice, Gerardus Colonie ciuitatis oriundus, in clero genere et religione preclarus, destitute Leuchorum urbi futurus designatur episcopus. Qui si quidem cum esset ecclesiasticis institutis apprime eruditus, regnante in perpetuum Domino Saluatore, dum nongentesimus sexagesimus tertius eiusdem sancte Incarnationis ageretur temporum cursus, omnium unanimitate acclamante fidelium, in hac eadem sede intronizatus pariter et assumptus. Hic itaque imprimis dum sibi commissam urbem expeteret, in prefatum beati Mansueti oratorium, quod forte obuium habuerat, primo ingressu diuinitus, ut creditur, menti incidit, quod illic requiem in seculum  seculi, et habitationem electam secundum Prophete uaticinium eodem currente uersiculo sibi presignauit , et hec, ut patet liquido, circa eumdem locum potioris deuotionis causa fuit pariter et salutis augmentum. Nam rerum competentium dispensatione composita, non longo temporis interiectu laudabilis memorie abbatis Huncberti consilio, qui tunc temporis B. Apri gloriose regebat monasterium; cuius nomen, ut speramus et cupimus, libro beate uite tenetur fixum. Suorum etiam consensu fidelium, quemdam boni testimonii uirum Adam nomine, moribusque fulgentem, uerbis et actibus institutum, eidem loco abbatem prefecit et rectorem. Ex his uero que ad se uidebantur pertinere rebus, locum decenter ampliauit, et numerum Deo famulantium  secundum regularis uite disciplinam fideliter instruxit. His tandem ita gestis, quia he res in propatulo constant, et solit. . . . . cepte historie seriem prosequentes, ea omnia opera que presentis domni Gerardi pontificis tempore, beati uirtute Mansueti gesta sunt, breuiter explicemus.

Suspensis celo imbribus, inimica frugibus magna et illius temporis inusitata sterilitas aruis squalentibus incubuerat; deinde tellure fatiscente, laboribus hominum estu nimium irruente pene concrematis, exuste terre  cultura deperibat, et ut in ultionem infidelis populi inuectione Domini longe ante probatum fuerat, celum desuper speciem minabatur eream; deorsum uero terra crudelis pretendebat ferream. Hoc autem in dies ire  celestis effulgurante iudicio, iussu pontificis plebi estuanti agendum triduo ieiunium indicitur; et quia facile non ualet contrairi diuine ultioni, presulem expetunt beati uiri corpus arentium agrorum finibus deferendum, utpote arescentibus hise stibus misericorditer opponendum. Quid plura? Astante domno pontifice, et plebe uniuersa, exponitur de loco in quo pridem iacuerat. Dant uoces in excelsis, celestibus personant hymnis Deum laudantes, et flebilibus B. Mansueti medio procedentibus, ut ostenderetur diuinitas cuius in terra ferebatur corpus, tantus de celestibus fragor repente bis inhorruit, ut uoces rumperet psallentium, et corda stupentia redderet singulorum. Ita attonita multitudine que ad duo millia hominum, uel eo amplius undecunque eo die  confluxerat, ad locum sancti Apri quo ire decreuerant, perducuntur. Illa uero estuosa celi serenitas que ardente Syrio terras uidebatur exurere, in nubes mox cepit densescere, et datis largis imbribus, impetrati roris gratiam pleniter ministrare. Quid uero interim contigerit, non est silentio preterire.

In hac copiosa multitudine que tantum spectaculum impleuerat, huius tunc urbis comes Sindebauldus eorum unus erat. Is cum Immone quodam domni presulis non ignobili milite, sancti uiri se glebe petiit supponi deferende. Quem scilicet pre doloribus omni humano officio destituta manus ualde fatigabat. Hanc iamiam saluandam aliter desperauerat, quam si, ut assolet, ustione depelleret quod grauiter dolebat. Deposito uero beati Mansueti quod  ferebat corpore, expletisque missarum solemnibus, ita manum morbo liberam cunctis uidentibus extulit, ac si unquam prius doloris nichil senserit. Cuius rei adhuc est ipse testis certus, si a quolibet fuerit requisitus.

Hinc uero abeuntes cum illo suo celesti thesauro urbem ingrediuntur, magno resultantes diuine modulationis tripudio. Sacris deinde illius noctis uigiliis insistentes, presenti uiri corpore dedicant basilicam, quam ipse presul a fundamentis ante construxerat, sancte Dei genitricis, sanctique Mansueti honore uenerabilem que ex tunc et modo sancti Mansueti magnifice illustratur meritis, ubique soluuntur uincula peccati aggrauantis.

 His autem ita compositis, beati uiri corpus sedi proprie referri cupientes, obuium quemdam habent rusticum magnificis uocibus eiulantem. Hic ulnis impositum sui meroris miserum decem annorum filium attulerat, cui neruorum implexio spine dorsuali uestigia fixa retinebat; qui cum sancti uiri glebam ad templum lamentis prosequitur, Iudeus quidam, qui tum forte se turbis miscuerat, centum blasphemias ludibriis rabidioris euomens, preces rogantis inuehitur. Heus, tu! inquiens, quid mortuum insequeris? Quid clamoribus era confundis? Quid ab immoto beneficii petiturus accedis, cum ego, equidem ipse uiuens multo defuncto prestantius, prosim, si uota contuleris? His auditis ualde indignatus qui presens aderat pontifex, astantibus fratribus: Heu  me! inquit, quid ueneramur, quid colimus? Aut enim nulla sancti uirtus, qua letificetur Ecclesia, qua Iudei confundatur uesania; aut certe pro eo alter colitur, qui dum putatur, hic nullo modo retinetur. Interea populis alia procurantibus expositi pauimento pueri neruorum subito rupta connexio, sanguine cepit defluente dissolui; et dum nititur manu sancti glebam irrepere, in pedes constitit, et iter quod nunquam nouerat, propriis nitens gressibus, turbis mirantibus, recognouit. Sic sanctus uir, ut uoluit, gratiam uirtutis exhibuit, et ora flentium in gaudia commutauit. Puer autem in testimonium facti usque in presens tempus stipendiis ecclesie confouetur.

Inter cetera autem huius beatissimi uiri huic  pontifici uirtutum experta beneficia, illud etiam addimus, quod eius relatione nos certos fuisse non dubitamus. Cum adhuc in eodem cenobio sancti presens contubernio esset; abeunte die Sabbati nox funditur, quia uidelicet Dominica solemnitas in crastinum sperabatur. In qua cum maturius fratres ad diuine seruitutis preconium surgerent; episcopus preteritorum labore defessus, lecto decumbebat, graui sopore depressus. Interim illis consueto more laudes agentibus, soporato pontifici cum iam daret albentes pallens aurora recursus, astitit uir quidam aspectu uenerandus, stola candidissima coopertus, habitu precipuus, stature quantitate profusus, ut nil aliud uideretur quam sanctus Mansuetus. Qui cum diuinus uisitator cubiculum quiescentis intraret,  quadam impellente uirtute, ostia contigue subito patuere fenestre, ac radio uibrante domus resplenduit omnis. Tum ille uir clarus ad stratum presulis soporati accessit, manuque corpori superposita, leui agitante motu, nam ceteri iacentes circumfusi tanto sopore tenebantur innexi, ut uix facto strepitu irruente quiete laxari potuissent, eum excitat, dicens: Quid dormis? Quid aliis sacras uigilias agentibus, tu tanto sopore deprimeris? Atque, ut eius uerba ipsa retexam, mox subiunxit: Non enim dormientibus peruenit regnum Dei, sed uigilantibus. His auditis, pontifex somno excitus, ecclesiam tremebundus irrumpit, magnoque terrore concussus, pudore profunditur, quod his officiis exsors ita tardius interesse  uideretur. Cuius rei testis non sine sui pudore refert, quid in illo sit passus secreto cubiculi, uirtute prestanti beati Mansueti

Sed quia gloria regis est celare uerbum, Domini autem inuestigare sermonem; ueniam ad illud quoque quod ea sub tempestate, huius beati uiri meritis fuisse probatur ostensum. Non multo post tempore ulciscendis obnoxia facinoribus omnium diuine animaduersionis seueritas peccata perstrinxerat populorum. Morbose calamitatis clades acta Dei iudicio per populos incanduerat. Nam instar inguinarie pestis, que quondam populos Italie corripuerat, quidam litteralis [f. lateralis] dolor ubique rediuiuo germine spargitur, ac lethiferis inualescens successibus, regionum finibus Iate peruagatur; sicque quodam  malo auspicio, serie cumulata morborum, plebes pereunt, populi concidunt, sine differentia utriusque sexus et ordinis, uoluuntur agmina mortuorum. Nec is qui tali dolore corripitur ultra triduum uix superesse ullo modo permittitur. Et quid in aliis fieret terrarum partibus incertum. Hanc urbem clades ita superueniens irruperat, ut ad unum quemlibet, exceptis aliis diuersarum ecclesiarum, locum, sicut idem pontifex non sine gemitu memorabat, denos uel septenos mortuorum loculos sub oculis aspiceret inferri tumulandos. Arctatur pontifex plurimorum periculo morientium. Tandem id consilii menti infunditur, ut uidelicet idem protector beatus Mansuetus, ex quo fuerat positus loco iterum assumptus, tanquam inter uiuentes et mortuos medius opponatur.  Itaque triduano premisso ieiunio, consultu habito, uidetur episcopo congruum, ut collectis denuo populorum undique cateruis, beati uiri corpus ad ecclesiam sitam scropulis [Ecrouues près de Toul], que beate Dei genitricis Marie sepius solet illustrari miraculis, debeat destinari, tanquam apud celestis Imperatoris summam Imperatricem, matrem omnium sane suarum ouium, commissa legatione perfungi. Sicque hoc facto uisa est clades illa suo aliquantulum furore mitescere. Sed nec sic pauentium populorum terror abscinditur: nam iterum beati uiri glebam humeris imponentes, principale eiusdem Dei genitricis Buxeriarum [Bouxières aux-Dames] cum choris permiscui ordinis psallentium, erectis in Dominum cordibus expetunt cenobium, ibique presente  domno Gerardo pontifice exacta nocte illa, dum reditum gestiunt, dici iam ullo modo non potest quam incredibili multitudine stipate populorum cohortes confuso ordine turbas miscuerunt, ex uicis, ex agris, ex diuersis partibus in unum repente ceuntium. Hinc sacre uirgines, illinc innumerabiles Christiane fidei greges, ad littus Murtensis fluminis usque properantes, ubi ab incolis loci illius uotiue petentibus, acceptum est beati uiri uenerabile corpus. Et cum iam satis uisa illis fuerit excreuisse aquarum immensitas, liberis inter undas uestibus ad renes usque aquis conuoluti, dicti sunt alueum pedibus transmeasse, non sine admiratione multorum. Hinc omnis illa popularis turba, progrediens letis  coniubilo gressibus, uallatam undique cateruis sancti uiri glebam ad propriam sedem, non sine uoti sui munere, referunt. Nam coactis inter era nubibus, tantus prius imploratus imber celo profluxerat, quantus arenti terre sufficere plene potuisset. Tandem igitur templi ianuam cum laudibus propinquantibus, mox tante claritatis iubar illud uenerabile corpus uisum est precessisse, ut tota ecclesie domo effulgurans manifeste daret intelligi quam diuinum esset quod templo sancto uidebatur inferri. Tunc sonitu confuse multitudinis rumpitur concentus cepte modulationis; uersisque in contraria uotis, ceperunt plures flere pre gaudio, dum nescirent cur flere debuissent, nisi quod sancti pietas superne infusionis affectum suorum concitauerat in mentibus  filiorum. Nec uero presens antistes lacrymis temperat, qui illius dulcedinis communem cum populo ubertatem mire sentiebat. Et ecce clades illa quam . . . . . . hominum effusam esse diximus, fauente istius nostri protectoris meritis gratia Domini Redemptoris, sic suis desueuit processibus, ut palam cognosceret uniuersus populus quod pro domo Isrel in die Domini staret ex aduerso in pretio sanctus Mansuetus suarum omnium ouium adiutor prestantissimus factus.

Libet quoque illud huic nostre narrationi inserere, quod pene nostris omnibus precedenti tempore, ad laudem quoque istius beati uiri notum est contigisse. Et quia predictus episcopus est in causa, non derogat persone precellenti Diuinitati debita  clementia porrecta peccatori. Seueritate igitur flagelli percussis plebibus, sanctorum meritis exempti, celesti discipline prefatus quoque pontifex subditur, ut tactus ex uerbere celerius agnoscat quia unus est Dominus prepotens qui percutit et sanat. Ergo ut plura reticeam, qui multis aliis orationum fomenta porrexerat, graui pressus incommodo ualdeque se habens egre, infirmus decumbebat.

Nulla huic uirtus, nullus uigor permanserat, toto corpore contabescens, nec somnum nec cibum capere ualde debilitatus poterat, uitam exosam ducens inter angustias, de imminenti funere solummodo cogitabat. Quid faceret, quo se uerteret anxius nesciebat; plebes absoluens, ipse a plebibus absolutus, solum exitum mestus exspectabat. Cuius quidem infirmitatis  ita exprimimus incommoda, ut uidelicet ostendamus quanta per beatum Mansuetum hanc sit gratiam subsecuta. Nam hac inualescente molestia, cum pene iam iamque in extremis ageret, ternasque continue hebdomadas insomnes lethaliter duceret, ad notum sancti Mansueti refugium urgente morbo recurrere egrotus deliberat. Obstat e contra militum familiare obsequium, ne uidelicet sicut rumor fuerat, si contigeret Dominum in ordinem monasticum conuerti, eos quoque pariter rebus domesticis cum Domino priuari. Que scilicet res eorum mentes animo que confuderat. At ille qui uim laboris torquentis insenserat, rumpit obstacula prohibentium, beati uiri suffragium festinus impetit, totum  se eius apud Deum interuentioni committit, tam suis [.....] fratrum orationibus studiosus incumbit, uotaque sua Deo ac sancto Mansueto imo pectore deferens, non prius abstitit quam redeuntis salutis, Domino miserante, sanctique Mansueti uirtute conferente, sperata beneficia persensit. Quod usque hodie idem pontifex non sine suspiriis solitus est referre, quanto eo tempore fuerit incommodo depressus,  quam potenti interuentu sancti exstiterit celesti medicina saluatus. Et quia aliqua de sancti huius uirtutibus presentis in carne pontificis tempore gesta breui calamo, ut ita dicam, sodalem sibi libellum eius imperio exsoluturus, nunc in his quoque finem faciamus adiuti eius orationibus, aspirante gratia Domini Redemptoris.





uITA SANCTI BASOLI CONFESSORIS Auctore Adsone.




PROLOGUS AUCTORIS.

 1. Quoniam describenda sanctissimi confessoris Christi Basoli uite actuumque insignia pre manibus habemus, os et cor nostrum in celum dirigimus, quia, testante Scriptura, Omne datum optimum et omne donum perfectum desursum esse  cognoscimus. Ad hoc autem opus trepidi omnino manum extendimus, quia tante materie meritis et ingenio impares uiribus fracti succumbimus, quam uni ex antiqui temporis primoribus satis condignam esse perpendimus. Cui etiamsi, ut gentilium figmenta referunt, Homerus aut Tullius Cicero rediret ab inferis, non posset uerbis includere omne, ut gestum est, opus diuine uirtutis; quanto minus ego solus homuncio, cui nec scientia presto est, nec meritorum ulla decusat ratio, nec ea, que in rebus  excellentibus est ualde necessaria, docti sermonis oratio? Quid ergo? etsi indigni sumus, omnino tacebimus? Forsitan enim culpam incurrimus, si eius, de quo semper digne loqui possumus, uirtutes et opera silemus. Quod si ex nobis nullam sufficientiam habemus, credimus tamen, ut Gregorius Romane rex eloquentie scribit, quia uires, quas imperitia denegat, caritas ministrat. Et fortasse eo facundiores erimus, quo propria uirtute nil fidimus; quia quanto quis humiliter intra suam se deprimit ignorantiam, tanto subleuatur interius per Spiritum illiminantem, et auditoribus animo utilius solet prodesse quod procedit exterius ex uera humilitate. At uero oratio que ex fastu superbie prodit, audientem non adiuuat, sed fastidit. Ergo quia mentis  ariditate constricti sumus, tanto uehementius ad fontem aquarum uiuentium sitientes recurrimus, quanto inardescente siti intus estuamus, in illum suspirantes, in illum nostra precordia ponentes, de quo ueraciter scriptum tenemus, quia in celo habet cathedram qui docet corda hominum .



Quibus auctoribus scriptor hanc uitam componat.

2. Inde itaque accipere uolumus, unde innumerabilium fluenta paginarum emanasse cognoscimus, cuius gratie totum profecto ascribimus, quo docente egreditur quidquid profertur. Sed et si post nos subito prosiliat, qui opus hoc nostrum euestigio remordeat, ut et ipse his uenustius componendis eloquii sui torrentes influat, que nos minus idonee  uel temere composuisse redarguat; reducat ad memoriam, quod non hoc proprius quidlibet faciendi impetus, sed preceptum uenerabilium Patrum nos duxerit, sub quorum imperio militamus; quibus si contradiceremus, maioris dementie nefas esse putauimus. Ipsorum ergo contra omnia inopinate obiectionis iacula defensione confidimus, quibus obedientie onus auctoribus tolerandum esse suscepimus, qui post longam monastice institutionis abolitam honestatem hac nostra etate regularis militie sunt reparatores atque recreatores  . Quibus cum obedimus, uite nostre ordinem honoramus ac nostre seruitutis propositum illesum conseruamus. Cum uero ab eorum obedientia temere declinamus, Deum offendimus, animas nostras ledimus, pro mercede  inobedientie damnationis iudicium sustinemus. Ergo in hac parte nemo mordaci preiudicio in nos iacula contorqueat, quia uituperari non debemus si institute seruitutis humiliter officium implemus.



Auctoris modestia.

3. Sed neque econtra laudationis cuiusque funes innectimus, quia omnino laudari a quoquam recusamus, qui laudandum nunquam aliquid nos egisse meminimus. In hoc namque tali negotio non est a dictante querenda laudatio, sed uirtutum imitanda proportio, et rerum gestarum cum ueritate proferenda assertio. Si igitur debet quis laudari, ille laudetur de quo nos famuli loquimur, ille laudetur qui uirtutes operatur, ille qui iam triumphaliter peruenit ad portum, non ille qui adhuc in incerto,  inter fluctus dirigit remum. Unus est igitur ex principibus monachorum sublimium, quem nos Monastice uite professores indignissimos qui nec minimam meritorum particulam attigimus, oportet laudare et recolere deuotis pectoribus. Iustum quippe est, ut quem habemus pre oculis nostri ordinis ducem precipuum, quo regente, per uarios casus et tot discrimina rerum tendimus ad patriam, nostri deuotionem exhibeamus obsequii ritumque colendi, ut tunc suos esse recognoscat, cum in iudicio ueniens a seruitute sua non fuisse extraneos considerat. Qui hec autem legerit, intelligat, quod nostra exactio ad legendum eum non compellat, sciatque quia alia pro aliis non introducere uoluimus, sed rei geste ordinem diligentissime inuestigantes, quantum  studium nostrum pertingere potuit, ne tantus  domini confessor in populo lateret, effecit; qui his Francie partibus et monachorum imitator egregius exstitit, totius populi sui apud Dominum semper piissimus mediator erit.



Fides huius historie Auctor rerum ordinem non seruat.

4. Quedam igitur tradita ex antiquorum memoria copiosius retulimus, quedam uero ab ore fidelium relata stilo proprio commendauimus, nonnulla quoque addere libuit quibus et ipsi interfuimus, sed et illa breuiter exsecuti sumus que rebus testimonio presentium astipulante didicimus. In descriptione autem nostra ordinem seruare supersedimus; dummodo id ageremus, ut que se nostre inferrent notitie, surda ore non transeundum esse iudicaremus; quamuis quoque a pluribus affirmari soleat,  quod solers antiquitas ex beati uiri actibus posterorum memorie non modice quantitatis librum reliquerit, qui tamen adhuc nostris conspectibus usque in presens deprehendi non potuit. Sed siue illud est, siue, ut peta canit, Audieras, sed fama fuit; specialis pastoris nostri uirtutes et opera nos silere minime conuenit, qui et ante corpus eius excubias agimus  , et patrocinii singularitate gaudemus. Nec nobis erit oneri quantumcunque ipsius preconia scimus ab aliis dilatari: imo potius surgent incrementa gaudii, si ubi nos deficimus, contigerit per alium adimpleri; quia uirtutes eius quas celo teste est operatus, sicut nullus mortalium potuit pleniter agnoscere, ita sermo plurimorum non ualet omnimodis  explicare.



PRAEFATIO.



Exempla sanctorum quam utilia. Auctor nomen suum premit.


5. Ex longo huius peregrinationis tedio felicem ad patriam reuertentes, habemus necessaria SS. Patrum exempla, quos nouimus promeruisse uirtutibus gloriosum ad celos ascensum. Hic namque, ut dicitur,  inter Charybdim Syllamque nauigantes, non sine magno periculo iter medium ducimus, et ualde formidandum ne in dexteram siue in partem sinistram uela relaxemus. Presto sunt enim utrimque truculente bestie, que si nos ad se declinantes aspexerint, patenti barathro sorbeant, atque profundis gurgitibus immergant. Quia igitur hec mortis latibula per nos caute euitare non possumus, ideo curiose lumine sanctorum precedentium semitas exploremus, ut iter tutum inter tot discrimina teneamus. Quod tunc conuenienter agimus, si eorum uirtutes et opera consideremus, nobisque ex eorum imitatione salutis exempla capiamus; si mores componimus, uitam emendamus, et quidquid est in nobis Deo displicens, per sancte conuersationis studium  fiat Redemptori placens. Bono etenim fructu sanctorum memoriam recolimus, si fastidium non sit imitari quod auribus audimus. Bono fructu sanctorum celebramus festa, si condimentum innocentie accipit his infelix conscientia nostra. Festiua namque gaudia non ciborum uinique affluentie, sed  mentem purificans desiderium de Spiritu sancto componit letitia.

6. Ideo ergo nos beati pastoris nostri ac preclari confessoris Christi Basoli uitam actusque describimus, ut per quod iter ad gloriam peruenerit in memoriam reducamus. Ecce etenim si quanta sit eius gloria in celo consideremus, ad ea tamen que ante pertulit uisum reflectamus; quia nichil mihi prodest, cum de celestibus audio, si hec quibus ad celestia tenditur, ad manus non euoluo. Unde sanctissimi huius Patris uitam fidelibus ducimus in exemplum, qui quod diaboli tentamenta fortiter euicit, se profecto in ardua sequendum filios edocuit. Et quoniam gentiles philosophi preclaris suorum facinoribus prouocati, ipsi perditi perditos quesiuere memorie  mandare perenni, ut in ore hominum uiuerent qui anima et corpore pariter decessissent: quanto nos gloriosos sanctorum triumphos dignius attollimus, quos in eternitate cum Deo regnare non dubitamus? Hi namque post mortem melius uiuunt, illic ubi uiuunt; cum exstincta quoque eorum corpora tantis quotidie miraculis coruscant, illic etiam ubi temporaliter non uiuunt. Patientius enim actionem recito, que confessorem meum beatissimum Basolum eterne iucunditati ascriptum cum ciuibus narrat, quam eam que Herculem gigantea olim enormitate preditum in celum translatum esse mendaciter affirmat. Iste  itaque, dum sol mundum suo lumine cinxerit, apud homines perenni uiuet in gloria; illum uero, ut fertur, eterne morti semper apud interos torquebit Ixionea rota. Ipsius ergo gesta breuiter in notitiam deducimus hominum, qui laudibus honoratur angelorum. Prestabit, ut credimus, lectori suo non minimam in celestibus gloriam, quicunque cum dilectione suam recitauerit lectionem. Sed ne styli rusticitate sancti uiri actibus uilitatis iniuriam subministret, solam tantum preferat materiam, sed tamen auctoris occultet pagina nomen.



INCIPIT uITA.



S. Basoli patria et nobilitas. uirtutes eius adhuc laici.


7. Igitur beatissimus Basolus Aquitania prouincia inclyto parentum germine exortus, territorio urbis Lemouicine, natu et genere fuit nobilissimus. Qui felici auspicio metas infantie supergressus, cum tempora adolescentie sacri tirocinii incremento contigisset, ad diuine seruitutis opus totum se conuertit. Ac primum terrene militie specie detentus, illos primeue etatis annos inter populares turmas sub studio pietatis exsoluerat. Qui licet communiter in seculo aliquandiu conuersatus, non tamen sacram adolescentiam uitiis subdiderat, quibus illa etas nimium implicari solet. Iam tum quidem estuans amore celestium, semperque tendens in augmenta  uirtutum. Et quamuis secularis rei superducta specie teneretur, disciplinis tamen celestibus animum inserebat, euangelicam perfectionem in illa etiam infirmitate sibi pre oculis inferens, patrem matremque minus dilexerat, ut Deo se approbante fieri dignior potuisset. Ecclesiis Dei aut monasteriis animus peruigilans in adolescentia meditabatur, quod postmodum altius impleretur. Fides in eius pectore amplum regebat imperium, caritas atque dilectio apud eum perpetui fomitis perurgebat incendium; castitatis autem candore in se eminente, non fixit pedem in lubrico ne maculam traheret ab occulto. uigilias ac sacras orationes sibi perpetuans, quantum intelligere poterat, non segniter agebat; abstinentie autem districtionibus deditus, cibo potuque temperans, iuuentutis  insolentiam duris nexibus infrenauerat. Patientiam quoque in aduersis inter seculares quantum excoluit, exponere nemo sufficit. Circa pauperes tanta ei liberalitas erat, ut quidquid concesse facultatis fuerat, id totum preter quotidianum uictum, stipendiis effunderet miserorum. Erat autem inter hec animo piissimus, sermone ueracissimus, iustitia insignis, spe longanimis, motu acceptus, incessu uerecundus, moribus grauis, lenitate amabilis, uerbo communis, omnibus affabilis, gratus alloquio, honestus in domo, tardus in publico, lacrymantium dulcedo, imbecillium fortitudo, stantium beatitudo, omniumque  in eo bonorum decentissima claritudo. Tanta etiam se ui coarctauerat, ut ecclesiastice discipline nonnullos exercitio preditos animi uirtutibus sub illo quoque habitu transcenderet.



Ad S. Remigii sepulcrum deuotus accedit.

8. Cum denique predictos hos omnes bonorum gradus pertransiret florida beatissimi Basoli iuuentus, Dei preuentus dono accenditur eius animus, ut iam plenius renuntiare debuisset mundo, sua omnia desereret, de finibus suis exiret, regnum Francie penetraret, Remensem urbem specialiter expeteret, ac beati Remigii, de cuius sanctis actibus mira et egregia iam olim multa cognouisset, tumulum corporaliter inuiseret, ibique sacris uigiliis et orationibus excubaret. Et quotidie quanto gratia maior in eo  excreuerat, tanto altius animo reuoluebat, quia ad claritatem uisionis Dei aliter ascendere non posset, nisi liber omnibus seculi impedimentis, discipulum se faciat Saluatoris, qui cunctis suis ueris sequacibus dicit: Discite a me quia mitis sum et humilis corde, et inuenietis requiem animabus uestris . Cuius uocem beatissimus uir Basolus diligenter amplectens, metuebat se inter turbines seculi positum anime sue facile incurrisse iacturam. Felicissimum uincendi genus esse, fallaces mundi diuitias contemnere, aurum atque argentum nec habere nec querere, ueram paupertatem ambire, que celorum tribuat ampla palatia possidere. Hec igitur secum uersans in pectore, fidem atque constantiam Abrahe antiqui ac nobilis patriarche pre oculis reuocat,  qui, derelicto natiuitatis solo atque paterne cognationis domo, ignota sibi fidenter expetiit, et quo est iussus exiuit.



Omnia relinquere statuit.

9. Hinc itaque uir sanctus altius cepit ingemiscere, quod hoc precepti genus necdum fuerat expertus. Qui si mente natiuum iam cespitem reliquerat, reputabat tamen quia adhuc corpore interesset. Tandem igitur sumpta, ut ferunt, tantummodo illa sua re militari, qua primos flores casta iuuentus non uoluptate seculi, sed perfunctorio exercitio agere consueuerat, nudatus parentibus, Dei protectione  uestitus, letus iam suam peregrinationem aggreditur; atque ita qui ante suorum fultus blandimentis fuerat, longe peregrinationis hospes factus, egregium habendi genus elegerat, ut saltem ubi caput reclinaret cum Christo omnino non haberet . Nam ut non arbitreris hanc uiri laudabilem peregrinationem superne mercedis gloria uacuatam, attende paululum, et quiddam tibi in ea inuenies ualde admirandum.



Angelum itineris ducem meretur.

10. Cum enim sanctissimus Christi confessor extra regni sui fines pedem peregrinaturus extenderet, ut quantus esset in celo qui peregrinabatur in terra diuina uirtus ostenderet, sicut et ab initio seculi omnibus sanctis suis peregre proficiscentibus,  ita et isti merito aptauit ductorem, ut quo tendebat pede uel mente ethereum secum haberet custodem, quem et meruerat interna intentione consortem, ita ut de eo scriptum esse uideatur: Ecce ego mitto angelum meum qui precedat te et custodiat semper . Apparuit siquidem ei angelus Domini socius itineris, qui erat iam particeps effectus uero cultu diuine maiestatis, sicut scriptum est de ueris Dei cultoribus; quia cum inheremus Deo, non est angelus nostra mente potentior, Domino etiam alibi testante de innocentium non etate sed puritate: Angeli, inquit, eorum semper uident faciem Patris mei qui in celis est . Etenim qui quondam Isrelitico populo, Pharaonis imperium declinanti, uias maris Rubri aperuit, atque eum per terribiles  solitudines gradientem columnam ignis in nocte, et columnam nubis in die precedere iussit, nec non a loco natiuitatis usque in promissionis terram festinantem magnis de celo signis comitantibus introduxit; ipse nunc non dissimilibus miraculorum causis beato uiro Basolo ducem angelicum per totum illud pie peregrinationis delegauit exsilium. Quo fretus ductore uie, ad Remensem peruenit urbem, longo uie labori finem daturus. Diuinitus ergo, ut creditur, beatus Basolus a regione Armoricana atque ex territorio Lemouicino prouocatus, has est partes ingressus; qui relictis magnis copiis Aquitanie, sanctam sibi paupertatem elegit Remensis Campanie; nobilis terrigena sublimitate, sed nobilior celesti dignitate, generosus humana prosapia, sed generosior  societate angelica; quem sic ideo Deus exaltauit, quia ipse in conspectu diuine maiestatis seipsum semper humiliare studuit.



Multi sanctitate illustres florent Remis. In his Aegidius Remorum episcopus. Fortunatus illius gesta metro conscripsit.

11. Eodem autem tempore urbis Remorum florente conciuio, ita tota refulgebat ciuitas distinctis sanctorum fulgoribus adhuc in carne degentium, tanquam  quidam celestis circulus stellarum adornatur micantium compositis ordinibus. Quorum tunc erat uir admirande sanctitatis summus pastor Aegidius, qui eodem Remorum pontificio sublimatus, post digne et laudabilis uite antistitem Remigium, ea sede claruit quartus  . Qui scilicet uenerabilis pontifex uiribus suis et ingenio plurima addidit eidem episcopio. Moribus et uita pontificis dignitatem implebat, rebus episcopium sublimauerat, terminos dilatauerat, ecclesiastice familie copia quantum fuit possibile ditauerat, multis se laboribus tradens atque uigiliis, ne sui sentiret dispendia gregis; qui quantis floruit bonorum exercitiis, Fortunatus presbyter doctor egregius ac peta facundissimus ab ipso Aegidio partibus, ut legitur, Italie in Gallias prouocatus, uitam,  mores, predicationem ac pastoralem eius sollicitudinem metrica ratione breuiter, sed eloquenter complexus est. Hunc ergo ualde diligebant Francorum proceres. Rex etiam Chilpericus, qui tunc temporis Francorum potiebatur imperio, quique administrationem regni post patris obitum uiribus obtinuerat, quoniam et eius partibus faueret, et mysterio regalis consilii interesset. In ea quoque altercatione que inter Chilpericum ac Childebertum reges de principatu regni fuerit oborta, hic idem presul a Chilperici regis auxilio non defecit et copia, unde multa postea legitur sustinuisse aduersa.



Aegidius a parentibus S. Basoli hospitio exceptus.

12. Interea dum frequentibus regiis expeditionibus non deesset Aeg dius, Chilperico Francorum  rege Aquitanie partes sepe expetente, cum aliis illius regni urbibus, tum etiam Lemouico territorio clarus et notus erat episcopus pro sue bonitatis merito omnibus uenerandus Et cum per multa bonorum exercitia curreret, quibus haud immerito iustorum iudicio laudari debuisset, in hoc precipue etiam a Deo sublimari meruit, quando suo tempore Remorum urbem aduentu beatissimi Basoli diuina gratia illustrauit. Qui scilicet uir in omnibus Deo acceptissimus, licet egressus de terra sua his Francie nostre se intulerit partibus, tamen sicut ex his potest lector cognoscere, predictus presul in has oras beato uiro aduentus causa fuit, quia uidelicet ab ipsius nobilissimis parentibus, regium comitatum secutus, ut traditur, officiosa liberalitate fuerit  Lemouicis susceptus, atque apud eos familiaritatis gratia per aliquod tempus diuersatus.



S. Basolus Remis ab Aegidio reuerenter excipitur.

13. Denique cum deuotissimus Christi cultor S. Basolus Remensem urbem per Dei dispensationem fuisset ingressus, cognito tanti uiri aduentu, iam dici non potest quanta deuotione plurimi ciuium ei currunt obuiam. Nec defuit inter ceteros ciuitatem ingresso dilectus pastor Aegidius, qui dignissimo  sicut competebat homini, sanctum Dei suscipiens, cuius in hoc quoque erat studium, ut religiosas ac Deo acceptas personas undecunque sue urbi adscisceret, letatur et gaudet, quod de longinquis terrarum finibus hanc sibi perfecte uirtutis columnam Deus destinauisset. Christi uero fidelis seruus ac deuotus quis potest cogitare quanto interius replebatur gaudio, cum Dominus in conspectu suo uiam peregrinationis eius dirigeret? Posthec itaque uenerabilis pontifex interrogat, cur summe nobilitatis uir natiuum solum reliquerat, cur tantus peregrinandi ardor sibi placuisset? Cui sicut ueritas expetebat, dilectus Dei famulus suum propositum per ordinem indicauit, Deo se in paupertate uelle seruire, ac pro cognatione patria huius regni exsilium sponte commutasse,  non iam sua repetere, sed sicut multi sanctorum priori euo fecerant, peregre uitam finire. Cognito ergo pio exsulantis uiri desiderio, presul clarissimus ingenti alacritate repletus, magnis preconiis benedicebat Dominum, qui in se confidentibus benignum semper confert auxilium, et ad se seruiendum animos attrahit plurimorum.



Ab eodem obtinet locum a turba remotum. uerziacensium monachorum societati adiungitur.

14. Post hec igitur uir Domini Basolus memoratum antistitem petiit, ut secretius ei conuersandi gratia concederet habitaculum, quoniam uideri nolebat in publico, cum haberet propositum turbas uitare populorum; ad hoc se testatus aduenisse, ut cultum diuine religionis, quem liber inter suos  non sibi fuisset licitum expedire, inter ignotas terras potuisset forsitan perfectius adimplere. Inde quoque uenerabilis presul magis gaudere et glorificare Dei misericordiam, cum audisset tantum uirum se pre omnibus elegisse, atque intra episcopii sui fines habitare uelle. Sed cum potius optaret penes se eum retinendum, nisi uiro Dei a populi frequentia remotius uiuendi intentio esset, ei spatium perquirendi et optionem libenti concessit animo, aptum sibi et competentem ad habitandum locum in toto Remensi territorio. Tandem itaque Deo prouidente reperit quemdam locum in uico, cui antiquus ille et primus indigena uiriziaco [uerzy] nomen imposuit, situm ad radices montis Remorum. Quod quidem suarum densitate frondium nemus obumbrat Rigetium  , dum inchoationis sue illic sumit exordium. Hic olim a primis temporibus cenobium habuit uite regularis, hic competentia monachorum habitacula prioris eui sagax industria procurauit. Inhabitantes monachi collegium suum intra duodenum numerum contraxerant mores et  actus militantium beati Columbani  , sicut in antiquariis reperimus, tunc temporis instituta regebant; unius Patris spiritualis cuncti parebant imperio. Agebatur celestis militia studii ac preclaris exercitiis Dominici disciplina seruitii, ubi nullus communis regule transcendebat terminum, nisi abbatis iudicio causa obedientie constitutum uel corporis infirmitate concessum. Huc igitur cumgratia et auctoritate dilecti presulis Aegidii perueniens, comperto a fratribus eius desiderio, mox omnium unanimitate ac summe deuotionis alacritate, in societatem fraternitatis suscipitur; atque pro sue religionis merito ab uniuersis reuerenter amatur et colitur.



Sacris litteris imbuitur.

 15. Susceptus itaque a fratribus intra septa monasterii B. Basolus congregationi monachorum addictus, cuidam monacho Komarcho nomine, a Diomero eiusdem loci uenerabili abbate, sacris litteris traditur imbuendus. Qui sancte discipline studia ingressus, diuina se perlustrante gratia, die noctuque in lege Domini meditando in eo doctrine perfectionis in breui culmen emicuit. Nec mirum, cum per sancti Spiritus magisterium edoctus, id eius consequeretur gratia, pro cuius amore se tanta libertate priuauerat cognatione paterna.



uirtutum eius catalogus. Pietatem pre ceteris uirtutibus coluit maxime erga afflictos.

16. Iam uero quante humilitatis, quante fuerit patientie, quante lenitatis, quante mansuetudinis,  quante beniuolentie, quis digne poterit sermone perstringere? Solers in lectione, studiosus in retractatione, deuotus in oratione, compunctus in lacrymis, intentus psalmorum oraculis, uerax in uerbis, assiduus in diuinis rebus. Abstinentie rigore carnem macerans, statutum sibi generali regula uictum minuendo subtrahens, ut plus esset quod pauperi posset erogari, quam corporis usibus indulgeri, potius desiderans anime semper cibum querere quam timens per famis inopiam corpus deperire, sententiam Euangelii semper habens pre oculis, per quam sciebat a Domino repromissum: Beati qui esuriunt et sitiunt iustitiam, quoniam ipsi saturabuntur . Ad obediendum uero semper seniorum decretis ita in omnibus promptissimus et paratus,  ut etiam in abiectis et uilissimis rebus summo gaudio excurreret explendis. In omni uero uita sua, in toto suo illo primario tirocinio, nichil plus dilexit, plus amauit, plus secutus est quam pietatis habere uirtutem, in qua adeo studuit, adeo operatus est ut cum aliis multis floruerit, hanc tamen tanquam  omnium bonarum uirtutum suarum optimum falsamentum in cunctis sibi adhibuit. Qui ab illo pietatum fonte primario plene decoratus, nil aliud foris ostendere potuit, quam quod intus donum pietatis infudit. Fuit namque ubique piissimus, ubique clementie ubertate profusus; pius in opulentia, pius in mediocri substantia; pius circa ditiores, pius nichilominus circa pauperiores. Et si coarctatos atque extrema necessitate possessos manu subleuante instantibus non posset angustiis eruere, precibus insistebat quo superna potentia leuamen afferret. Unde usque hodie quilibet aut rerum pulsus incommodis, aut alicuius malefactoris fatigatione constrictus, aut morbo urgente uexatus, si plena fide ad sancti huius accesserit tumulum, quia pium quesierit,  largitate pietatis indulgentiam letus reportabit. Sepe quoque et nos turbas populares ad sacrum corpus eius, coacto grege uenisse aspeximus, contra aduersarios suos uoto ac lacrymis adiutorium implorasse; quorum precibus sanctus Dei confessor pietate permotus semineces erexit, miseris occurrit, uexatos absoluit, hostes abiecit, tristes in gaudia commutauit, et dolentibus felicia prouenire fecit. Hinc igitur facile cognosce quia quicunque ad eum cum pietate accessit, a munere pietatis uacuus non recessit, quia quod uir iste beatus accepit, gratis dedit; quod possedit, libenter tribuit; quod obtineri decuit, nunquam negauit.



Ad perfectionem iugiter aspirat.

17. Hic siquidem longo inter fratres in monasterio  tempore uiuens, ac sub monastice institutionis disciplina cum ceteris Deo militans, ita se spiritualibus subdidit institutis, ut moribus consocios suos antecederet, atque prudentie decore inter alios ipse resplenderet. Et cum de uirtute in uirtutem fidelis Domini miles sublimiter excreuisset, perfectissimis ipse cepit haberi perfectior; et cum caueret ne de feruoris atque constantie sue gratia, diuina in statera iustitie examinatio minus aliquid inuenisset; per quotidiana incrementa semper tendebat ad altiora, semper in sanctitate feruentior ac seipso sublimior. Nam cum diuturna examinatione in congregatione fratrum communis exercitio pugne bene probatus et undique perfecte fuisset elimatus, ut secundum Scripturam iustior esset, et magis adhuc sanctificari  potuisset , ad singulare certamen properat contra diabolum pugnaturus, Domini uirtute sapienter armatus

18. uolens itaque humanam per omnia uitare conuersationem et ingredi uitam solitariam, in nemorosi montis cacumine locum rursus sibi elegit alterum, in quo cellam cum oratorio construxit, singulariter conuersari desiderans, quo mandatis celestibus perfectius esset intentus, et contemplatiuos suauius et purius posset decerpere fructus. Quo in loco secretius per quadraginta annos habitans, et contra antiquum serpentem  ut fortis athleta uiriliter atque insuperabiliter dimicans, imperatori suo fideliter militauit. Ubi quantos  sudores, quantos subierit pro Christo labores, quantasue spiritualium certaminum sibi indixerit passiones, solo teste celo, solo decertans celestis Arbitri cuncta penetrante secreto atque inuisibili iudicio, quia non ualet nostro sermone reuolui, decernendum relinquimus fidelium estimationi, quia sancti non minuitur gloria, ubi nostre deficit copia lingue. uigiliis nimirum et orationibus iugiter intentus, aut legebat semper, aut uir sanctus orabat. Nullum tempus a meditatione legis Dei preteriens, nullo momento a salutis operibus cessans, lassata continuis afflictionibus membra in seruitutem spiritus redigebat, carnem spiritui, spiritum curuabat Saluatori, totus in lectione, totus in oratione; semper in eius ore Christus, semper in eius corde Spiritus  sanctus; semper ab eius pectore eterne uite monita procedebant.



Populum uerbo et exemplo ad melioris uite institutum hortatur.

19. Cum autem eius opinio cepisset ire per populos, quia profecto tanti uiri religiosa uita occultari diu non poterat, ceperunt ad eum populorum confluere multitudines, salutis et uite auxilium ab ipso expetentes. Qui beatissimus Dei seruus per sancti Spiritus gratiam sapienter edoctus, uenientium ad se frequentias hominum effugere non ualens, eas sanctarum predicationum radiis illustrabat, eloquiis Domini inflammabat, atque ad amorem celestium quos dictis prouocabat, exemplis informabat. Gaudebat populus uniuersus ad doctrinam ipsius, benedicendo  simul et laudando Dominum, qui sibi ad salutem multorum in fines suos liberalissimum direxerat patronum.



Fontem in montis uertice celitus impetrat.

20. Non uero est ullo modo dubitandum, quod B. Basolus qui tantorum bonorum prius radices fixerat, atque intimis uirtutibus Dei soli sibique cognitus fuerat per signorum ramos exterius diffusus, non etiam hominibus demonstratus insigniter miraculis coruscaret. Qui dum in predicto loco in sancte conuersationis culmen eminere cepisset, placuit clementie diuinitatis ostendere, quante apud se esset uirtutis et meriti, qui tantum in terra coram populis uisus fuisset humiliari. Nam cum in summo montis uertice, sicut prediximus, reconditioris habitaculi  cellulam erexisset, et aque penuria uir sanctus nimium laboraret; quadam die in illo monte nisus est de terre uisceribus ad suos usus aquam educere. Qui cum ad fodiendam terram accederet, et aquam sibi deesse anxius ferret, deuotis precibus ad Dominum conuersus eum inuocat, qui quondam populo suo per deserta sitis inopia fatigato, aquam de duro dignatus est producere saxo. Mox dicto citius fons in eodem loco cepit abundantissimus fluere, qui usque in presens tempus de superioribus ad ima delabitur; cui uidelicet fonti, ad uiri Dei obsequium in monte emananti, uetus nomen est: Legit ossa. Qui tamen non absque ratione sic appellari creditur; nam pro eo quod ex officio medicaminis depulsa infirmitate  humana ligat ossa, id est firmat et solidat, ab ipsa sua salubri potatione nomen ei fuisse impositum non dubitamus. Qui fons olim sub sancti sepulcro exsiliens, nunc quodam quasi de uasculo per ecclesie se fundamenta prorumpit  , haustu dulcis et ad potandum salubris. De quo scilicet sicut multis sanitatum experimentis compertum tenemus, si quis egrotus quacunque infirmitate detentus desiderium potandi, uel corpus ex eo habuerit abluendi, de uirtute sancti confessoris confisus, adeptione sperate salutis non erit ullo modo diuina pietate frustratus.



Ceco nato lumen restituti.

21. Aliud quoque non preterimus insigne uirtutis miraculum, quod ad ostendendum B. confessoris  Christi Basoli meritum constat in eodem loco diuina fuisse potentia declaratum. Nam quidam puer, sicut ab ipso portantis utero in mundum nascendo prodierat, perpetua luminis orbitate priuatus, nomine Aunegiselus, oculorum male ingenita cecitate tenebatur damnatus; cui celum et terra per sue nature qualitatem incognita fuerant, nisi tantum quod auditu uel tactu potuisset aduertere. Hic igitur cecitatis sue damna non sponte ferens, ad montis superiora per alterum ductus, ante illius uiri Dei cellulam excubare consueuerat cecus. Cuius iniurie sanctus Domini misericorditer compassus, ad celestem recurrens Medicum, orando studebat obtinere remedium. Nec diuina dignatio audire distulit proximi pro salute infirmi certantem. Nam mox expleta  oratione, inter medias tenebras diu negata lux patuit, atque ad noue claritatis gratiam reserata fronte nouum sibi mundum quem nunquam uiderat recognouit; qui duodecimo sue etatis anno meliori ducatu lumen ad propria letus reportauit. Quo uenerabiles monachi in inferiori montis situ, sicut supra ostendimus, habitantes audito, insolite rei admiranda nouitate perculsi, accensis cereis Dominice crucis in manibus signum ferentes triumphale, magnis laudum uocibus usque ad eum locum uenerunt psallentes, Deo gratias unanimiter agentes.



Crucem lapideam in eremo erigere curauit.

22. Ab eo igitur tempore nomen beati uiri omnem circa regionem, per plures cepit diffundi, quia sicut scriptum est: Non potest ciuitas abscondi supra montem  constituta . Ad multorum quoque notitiam ipsius fama sanctitatis illata, ad laudem Conditoris et gloriam plurimorum prouocauerat corda. In septentrionali autem ipsius montis eminentiori parte que urbem respicit, antequam in eo loco cellam sibi construeret, inter condensa siluarum frutecta orandi sibi frequentiam fecerat. In quo scilicet loco orationis ac sacre lectionis uota quanto secretius tanto purius persoluebat. Ubi etiam crux erat posita lapidea, quia uir Dei nimis indignum ferebat quemquam diutius inhabitare locum, nisi hoc  salutis signum continentem. Que etiam crux integerrima ibi permanet usque in presentem diem  . Lectoriolum quoque quoddam ligneum sculptorie artis pulcherrima specie compositum secum Dei famulus ferre consueuerat, altitudine palmo a terra prominenti; cui siue sedens, siue etiam in terra iacens, psalmorum uel sacrarum Scripturarum supposita uolumina sepe recitabat. De qua uidelicet mensula, excisas ad fidem diuine uirtutis sparsim particulas morbisque et maxime dentium estibus interpositas, multas nouimus effecisse uirtutes, sicut loco suo poterit cognoscere lector.



Aprum a uenatoribus tuetur. Insigne miraculum ad uidulam amnem.

23. Iam igitur diuina potentia secundum ineffabiles diuinitatis et glorie sue diuitias, hunc beatum  uirum terrene etiam sublimitatis hominibus constituens haberi reuerendum, locum quoque propter inhabitantis meritum temporalibus rebus, ad presens quidem sub hac occasione decreuerat fulciendum. Erat namque quidam prepotens Attila nomine; hic uenandi gratia  contiguam uiri Dei cellule siluam suam intrauerat. Nec spe frustrata agrestis preda defuit. Nam mire magnitudinis aprum, recentibus uestigiis fugientem insequitur anhelantibus equis. At illa immanis bestia, ut cunctis uiuentibus est natura mortis horrere interitum, montem in quo uir Dei resederat ascendit, ad cellam eius recto gressu peruenit, sensumque quodammodo rationis habens, deposita feritate ante  pedes sancti hispida bellua prouoluitur, quasi uite sue imploratura presidium. At ille misertus irrationabili pecudi, sicut erat plenus pietatis et gratie, tanta insecutores uirtute uno fixit in loco, ut et uiderent oculis sibi proximam bestiam, et tamen hianti ore non possent omnino contingere. Predictus itaque Attila, sicut erat uir bonus, manifeste cognita Dei uirtute, presumptionis sue flagitans ueniam, quidquid circa locum sui iuris erat, nonnulla etiam proprie possessionis predia, uillam quoque ubi usu rustico Septemsalices  dicitur, sancto uiro contulit, locumque eius traditis facultatibus primus ipse ditauit. Atque extunc quasi mos inoleuisse creditur, et usque hodie uenerationi ex illo obseruatur, ut si in predicto Rigetii saltu quelibet  fuerit promota uenatio, postquam illius intra aggestum siluule, cui hinc inde prominet, ingressa peruenerit, nec canis, nec uenator ulterius audeat insequi.



Ultio diuina in eum qui in S. Basoli festo uenationi uacabat.

24. Et quoniam se prebuit rei geste occasio, dicemus et aliud quod longe post sancti uiri transitum tempore in re simili, sed dissimiliter accedit; que res pene tota gesta est in circuitu [f., intuitu] regionis. Quidam ex Francorum ducibus, non longe a sancti uiri Basoli cenobio illum suum domesticum  collocauerat apparatum; in cuius superbi diuitis gestu, uultu et habitu nichil quam secularis potentie tumor insederat. Erat igitur ea dies, qua sancti confessoris huius exspectabatur uentura solemnitas. Ait igitur suis: Ante diluculum estote parati, quia cras uenatum ire disposui. Inter quos, qui sanioris mentis exstiterant, ab hac intentione principem conabantur auertere, dicentes sacras uigilias adesse; a tali potius opere parcendum, tante diei seruare reuerentiam, sibi magis quiescendum et esse feriatum. Contra que ille obstinatior sua uerba rotat, quod dixerat se impleturum firmat. Crastinum tempus aduenerat, equi sternuntur, que talibus fuerant officiis apta preparantur, capturis siluestribus tendunt frenos committere. Nec mora, spumantis apri  cursum ille insequens usque ad predictum siluule aggestum peruolauerat. Hic mox equo labente ad terram grauiter confractus deuoluitur; ita correptus non iam equo, sed humeris hominum impositus ad sua deportatur, diem illum uenerari de cetero, si uite redderetur, pollicitus.



Suspensum in patibulo incolumem seruat.

25. Referimus et aliud non contemnende rei miraculum, in quo uno solo liquido pateat, quante fuerit uirtutis et meriti, cuius solummodo inuocato nomine mors ius suum perdidit, et predam quam intra fauces pene contraxerat ut penitus absorbens inglutiret, uirtute sancti Basoli superata non potuit. Dicant alii quid sentiant et uelint, ego autem profiteor et testor, quia ubicunque se opportunitas dedit,  si uera ex fide rogatus est sicut rogandus fuit, miserorum necessitates iuuit atque in mortibus frequenter positis occurrit. Homo quidam erat uocabulo Ragenulfus; hic quadam admissi interueniente factione ab aduersariis fuerat comprehensus. Qui cum morti eius nullatenus parcere uoluissent, ad medium deductus, discussus, diiudicatus, tandem mox est patibulo affixus. Hic ergo sicut erat inter celum terramque suspensus, cum anima iam in extremis ageret, ac prope miserrimam animam nodis exactus euomere debuisset, inter laqueos  huius sanctissimi confessoris Christi subito sibi memoria incidit. uoce itaque, qua poterat, astrictus ut erat faucibus, omni conamine spiritum colligens, totis precordiis sanctum Dei Basolum inuocat,  et ut sibi in extrema necessitate succurrat, lacrymabiliter expostulat. Nec priuatus est ereptoris auxilio; nam laqueus mox rumpitur, ille ab alto labitur, penale tormentum soluitur. Super omnes timor et admiratio ruit, ille solutus et liber a morte recedit. Plures quoque alii per diuersa locorum ad eius inuocationem sacri nominis lethale periculum euaserunt.



Balsemium nepotem ex Aquitania ad se uocat.

26. Fuit autem inter hec S. Basolus uita perfectissimus,  misericordia benignissimus, morum honestate precipuus, iucundus in sermone, deuotus in predicatione, pietate laudabilis, suauitate amabilis, nudos uestimento tegens, surdis auditum reddens, cecos illuminans, demonia ab obsessis corporibus eliminans. Denique sue resolutionis diem spiritu prophetie sibi preuidens imminere, in Aquitaniam dirigens, nepotem suum ad se sanctum conuocat ab urbe Lemouica Balsemium; qui statim, huius Patris legatione suscepta, ab illis egreditur finibus, atque ipsius se presentat gratanter aspectibus. Cui B. Basolus asserit per Spiritum sibi fuisse reuelatum, quod ipse in eiusdem habitatione celle conuersari debeat post obitum suum; cuius salutaria precepta, ut bonus filius obedienter amplectitur. Itaque quandiu  posthec in corpore sanctissimus superuixit Basolus, hi duo uiri nobilissimi in timore Domini religiosissime sunt conuersati.



Dies obitus.

27. Denique cum iam diuina clementia tot labores eterne retributionis dignos decerneret, quia non aliter immortalitatis gloria uestiri poterat, nisi pro debito carnis mortali exutus tegmine fuisset, per quadraginta annos Deo probatus ac perfectus inuentus, onus deponens corporis celum ingreditur, beatis angelicis spiritibus sociandus, atque in eternum sine fine uicturus; in quo modo letatur, modo gaudet, modo bonorum omnium felici iucunditate perfruitur, qui nunquam in hac uita requiem habuit, nunquam cessauit donec ad eum perueniret quem  quesierat, quem optauerat, quem et diu de toto corde in hac lacrymarum conualle suspirans desiderabat. Si quis ergo plenius hunc uirum nosse desiderat, quam fortiter fide mundum uicerit, legat illud ubi inscribitur ei nomen nouum et nomen ciuitatis noue Ierusalem ; et cum intellexerit quibus illa ciuitas fulgeat ornamentis, hoc totum illi conferat, eo quod ibidem quodammodo ipse ciuis et possessor huius ciuitatis a Deo conditore creditur in perpetuum constitutus, factus iam suauis inter paradisi delicias, nec est in eo macula. Quem dextera Christi amplectitur, et leuam sub capite , pacis somno dormiens, premit, ideo coram eo in eternum factus est in pace locus et habitatio eius in Sion . Dum igitur secula manent et  nox cum die partitur uices, fama predicabitur in eo sanctissime uite, et nos nunquam immunes erimus ab ipsius laude. Decessit autem hic patronus noster ab hac luce ad Dominum, die sexto Kalendarum Decembrium, in eo loco quem sibi composuerat ad agendum sancte uite propositum. Nepos uero eius Balsemius et ipse sanctissimus in eadem cella usque ad exitum suum mansit, bene Patris sui per omnia uestigia secutus  .





LIBELLUS DE TRANSLATIONE ET MIRACULIS S. BASOLI CONFESSORIS, Auctore Adsone abbate.






OBSERuATIONES PRAEuIAE.

Historiam translationis seu eleuationis S. Basoli ab Adsone abbate Deruensi sub annum 980 scriptam fuisse diximus in seculo secundo, ubi eiusdem sancti uita relata est. Hanc Adsonis lucubrationem hic exhibemus cum nonnullis miraculis, quorum aliqua commemorat Frodoardus, nulla, quod sciam, translationis mentione facta. An uero Frodoardus ex Adsone, an Adso ex Frodoardo quedam mutuatus sit, mihi incompertum; nam alter alteri equalis fuit, tametsi Frodoardus annis fere uiginti ante Adsonem decessit. Utrum canonici uel monachi in cenobio S. Basoli tum, cum translatio celebrata est, existerint, non satis liquet. Certe anno 882 iam locum insidebant canonici monachis suffecti, ut testantur littere excusatorie clericorum Remensium ad Hildeboldum aliosque suffraganeos, quibus sese purgabant ex eo, quod mortuo Hincmaro de futuro successore ante uisitatoris aduentum tractauerant. Demum canonicis abiectis restituti sunt monachi anno 952, ut ex Frodoardo ad. uitam S. Basoli obseruauimus; et sub secundo abbate Adsone, Odolei primi post restitutionem abbatis successore, Adso Deruensis abbas hunc libellum exarauit. In illis primordiis apud S. Basolum utcunque uiguisse litteras, colligimus ex Gerberti epistola 7, in qua Plinium et Eugraphium ex S. Basoli aut Orbacensi monasterio sibi perscribi ab Airardo Gerbertus postulat.



[INCIPIT LIBELLUS.]



CAP. I. Monasterii S. Basoli instauratio, eiusdemque sancti translatio.


Postquam autem beatissimus Pater Basolus hinc ad superna celorum transierat regna, in illo duodecim monachorum cenobio, quod ad radices montis statutum olim fuisse diximus, longo defluenti tempore partim propter incursus barbaricos, partim uero propter frequentes et perpetes in regno principum discordias, omnis antiquorum Patrum deperit instituta traditio. Tunc etiam et alia monasteria sunt suo honore priuata, nudate rebus ecclesie, et plurime subuerse.

Post multos igitur dies redeunte Ecclesiis pace, rursus in diuerso montis latere, eo in loco ubi sanctus Domini egregie conuersatus fuerat, ob miraculorum  assiduitatem, que Dominus dignabatur operari per eum, aliud est monasterium a B. Niuardo Remensi archiepiscopo congruo satis et decenti opere fabricatum, habitaculis in circuitu iuxta cultum religionis conuenienter dispositis. Quando uero totum eius loci ad laudem et gloriam diuini nominis esset consummatum opus, sed et post multa annorum curricula uenerabilis Hincmarus Remorum archiepiscopus sanctissimi Basoli corpus a loco, in quo erat uenerabiliter humatum, decreuit transferendum. Hic igitur conuocato omni clero suo atque maxima multitudine populi, prout tanto negotio dignum fuerat, effodiens sacri corporis thesaurum, de loco in quo prius iacuerat, composito quoque ecclesiastice dignitatis plurimo competenter apparatu, cum canticis  et hymnis in ipsa ecclesia multo nobilius quam  ante fuerat repositum, collocauit. In eadem uero die, qua honorificentissimum translatum est eius corpus, ipsa etiam dedicatur ecclesia in honore beati Martini, Christi Domini confessoris, ac sanctissimi Basoli nostri per secula patroni specialis. Hec uero translatio simul et ecclesie sacre dedicatio Idus Octobris facta est a prefato Hincmaro, magne auctoritatis archiepiscopo; qua scilicet die ipsius sancti solemnitas recolitur celebrior, quia propter populorum  ex diuersis et longinquis partibus confluentiam contigit ut haberetur famosior. Ex eo denique tempore multis et intercessionibus sancti huius, multa sunt signa ostensa uirtutum, que non sunt comprehensa litteris ad memoriam posterorum. Nos autem quantum nostra etate  aut fieri uidimus, aut certe uera fidelium relatione iam olim facta cognouimus, siue ea que a prudentioribus historiis breuiter notata ipsi perspeximus, ad utilitatem legentium palam exsecuti sumus.



CAP. II. De illo qui irreuerenter sancti baculum accepit, cuius pes emarcuit.

Longe post beati Christi confessoris obitum, quidam natione nobilis, sed elatus tumore et bestiali feritate mentis, ad sacram accessit ecclesiam, uelut causa orationis. Qui post orationem solo excussus, baculum sancti accepit, ac mento suspensum, super pedem stultus et amens ponit, deinde subsannando dixit: En baculus iste indicat quam paruule stature Basolus hic fuerat. Nec mora hanc blasphemiam ultio diuina complectitur. Nam pes eius, cui sancti  baculus fuerat superpositus, emarcuit, e uestigio  putrefactus, nec multo post cum grauibus tormentis de corpore est euulsus. Corpus itaque ad templum uiri Dei disponitur euehendum; quod tamen ita est loco infixum, quasi quoddam simulacrum immane saxeum. Cumque ad locum sancti Remigii illatum, etiam exsequias decernerent inferendas, ut posset eleuari gleba, non est a Deo et sancto Basolo concessa licentia. At uero necessitate cogente, in Catalaunico territorio demum permittitur habere sepulturam.



CAP. III. De monstruoso homine ex uico Curmolensi curato.

Nec illud quoque silendum est quod ad sancti huius obtentum, diuino nutu nouimus fuisse concessum. Pluribus est compertum, uicum Curmolensem   non longe esse a monasterio situm. Tempus instabat, quo sancti confessoris solemnitas annuis gaudiis celebranda esset. Illuc se plebs uniuersa contulerat; promiscui multitudo sexus hanc e diuerso frequentiam impleuerat. Huic quoque tante claritatis spectaculo, ex uico superius illato inter populares turmas se etiam quidam immerserat, qui corporis in massam contracta congerie, gressum uiuo ferens in corpore sepultum, uidentibus quemdam horrorem incusserat miserabilem. Per totam tamen repens ab huius diei spectaculo non abstinuit, ipse potius omni populo spectaculum factus, uoti sui censum breuissimum cum aliis plena fide intulit. Cum iam hiems celestibus nocturna esset celebranda celebritas, diuina circa se irruente uestigia, que  dorsualibus inheserant partibus, extensis neruis loca sua uiolenter repetunt, supra pedes teste populo constitit, et ex incessu nouo letitiam festiuitatis turbis mirantibus auxit.



CAP. Iu. De illuminatione puelle.

Axonam [Aisne] fluuium nostrorum multi nouerunt, in cuius partibus puella quedam fuerat, quam a cunabulis inuisa cecitas tenebat. Hec fere quadraginta annis tali fuerat inclusa carcere penali. Quam parentes tandem impositam uehiculo, instante die festo, longo exacto itinere inter ceteras uulgi frequentias, ad monasterium ducentes, perueniunt, illatisque uoti sui muneribus, hanc quoque sancti meritis medendam offerunt. Neque hic defuit profuse pietatis mysterium, nam longi meroris angustias subito in  gaudia commutauit. Que ceca uenerat, illuminata recessit, ac postea plures uiuens per annos, miraculum suum ipsa circumtulit.



CAP. u. De muliere ceca atque illuminata.

Aliud siquidem huic non ex toto dissimile uirtutis opus gestum referimus super Coslam itidem fluuiolum  . Quidam inter proximos habitans, natiuum incolebat cespitem, qui uidelicet a loco distare cernitur decem et octo ferme milliariis. Hic uxorem  habuerat, quam passiua qualitas intra cecitatem diu concluserat, quam coniux sollicitus per sancti huius meritum credidit liberandam. Iumentum igitur strauit, hac superposita procedenti sancte celebritatis festiuo conuentu, fit ipse cum uxore ceca unus e circumstantium turba. Iamque pene itineris illo suo labore consummato, bino adhuc restante milliario, sensit etiam in uia uirtutem sancti Basoli, qui non est passus ut deuota fides antequam laborem exsolueret, laboris premio frustrata remaneret. Nam mox orbata femina male possessionis tenebras deserit, pinnaculum templi apertis oculis de longe respicit, gaudensque marito dixit: Gratias Deo et sancto Basolo, redditi luminis gratiam recognosco, atque ecclesie culmen fulgere uideo. Indeque se  terre protinus excutiens, nudatis pedibus reliquum itineris quod superfuerat, celeriter peragit. Ad templum gratias actura peruenit, et letanti populo gaudia maiora cumulauit.



CAP. uI. De quodam administratore Sperno nomine. Qualiter correptus fuit.

Non longe a nostra etate  quidam religiosus uir et uite probabilis, Benedictus nomine, ipsius monasterii abbas et rector est constitutus, uir simplicitati studens, et altaris familiam iuste et moderate gubernans. Qui Benedictus decus ecclesie spatiis ampliauit, et uariis donariis exornauit, et post non modica uite sue spatia bono fine quieuit. Huic germanus frater, nomine Spernus, Pater est subrogatus, qui fraternis degenerans moribus, dira  cupiditate correptus, uinoque ad os usque perflatus, cepit sibimet aliquando dicere: Hic meus germanus predecessor ignauia detentus, ut puto segnitie, ex lucris huius familie nesciuit sua lucra docte cumulare. Precepit ergo ipse procuratori suo uillarum incolas sibi tanquam ad puteal exhiberi; quos per uaria distringens supplicia, sibi bona eorum posset uiolenter extorquere. Adest tremens et misera rusticanorum multitudo confusa, iniustas sibi intentari penas considerat. Tunc ad notum cuncti recurrunt auxilium, protendunt manus ad templum, flebili gemitu sanctum inuocant Basolum. Nec ille plebis sue diu querelas sustinuit. Spernus malorum intentator et minarum spirans, nocturno silentio, in stratu suo diuina uirtute confunditur, sensum perdidit,  medius crepuit, cum fetore nimio pessime uitam amisit. Familia tremore soluta, cuncti sunt instantibus periculis liberati.



CAP. uII. Quod per preces et merita beati Basoli Wandalorum exercitus redit.

Propter perseuerantes malorum nostrorum nequitias, has Galliarum partes diuina ultio gentili gladio disposuit tradere feriendas. Francorum regnum eo tempore regem habuerat Carolum  regis  Ludouici filium, ante cuius tempora hoc paganorum genus intra fines Francie inuisum incognitumque fuerat, sed absque dubio totius populi commune fit meritum nos ultionis incurrisse discrimen horrendum, quia uidelicet modo ubique regnat cessante caritate mater impietas, lex Dei confunditur, iustitia subuertitur, secundum prophetie dictum, adulterium, homicidium, periurium inundauerunt, sanguis sanguinem tetigit , id est peccatum super peccatum sine aliqua interpositione cumulando creuit, omnia confusa sunt et corrupta. Inter seculares atque  inter eos qui nomen habent religionis, iam sine differentia cupiditas discurrit, et auaritia, multisque rectas iustitie semitas deserentibus multiplicata sunt mala in  terra. Minoratur quotidie Christianorum numerus; alii in captiuitatem abeunt, alii ferro intereunt, alii inter penas et cruciatus deficiunt, alii prefocantur aquis, alii manibus et pedibus detruncantur, alii flammis iniecti comburuntur, alii captiui ducti exstinctis cadaueribus crudeliter sunt per uias proiecti, alii ex captiuitate redeunt, proh dolor! miserandi. Euerse sunt uille, pauce extra urbes remanserunt ecclesie; exstinctis colonis, uacue relicte sunt terre. Huius igitur detestande gentis formidine, quando primum se rumor per has partes fama uolante diffuderat, presidiis quique munimenta capiunt. Tunc quoque collecta sancti confessoris non modica multitudine, clerici omnes in unum conueniunt, cum sui patroni sacro pignore ad ciuitatem  deliberant gressus intendere; relictisque non sine mestitia propriis sedibus, illa sua domestica undique turba, tunsis in sequente pectoribus ad uicum cui Pusiolos  nomen est, fluuio uidule  contiguum duobus iam millibus peruenerant. Tunc clamor mesti populi in excelsis attollitur, confuse lamentis uoces longius incessanter audiuntur clamantium atque dicentium: O sancte Dei, quid est quod tale tibi adhibes obsequium, talemque tibi colligis comitatum? quo te sequemur? cur locum tuum sic uacuum esse pateris? Illis ita se terre prosternentibus atque clementiam Dei et sancti Basoli deprecantibus, ut si ab hac auditione aliquid sibi deberet noxium contingere, certum aliquod daret indicium, ne esset necesse amplius fatigari  populum. Tanto pondere mox sancti gleba figitur, ut non ultra quam in uicinam ecclesiam diuertendi facultas concederetur, ubi imminentem noctem uigiliis transigunt. In crastinum cum sui protectoris auxilio, omnes ad propria redeunt. Predicta uero paganorum gens, eo quidem tempore ecclesiam sancti Mauricii non transiit, que est sita in confinio Campanie ac silue Arguenne.



CAP. uIII. De illo qui metallum deauratum in summitate turris ceperat conuellere.


Sed quia paganorum gentem semel ingressi sumus, referre etiam debemus, que diuersis temporibus facta fuisse cognouimus. Nam quia humane duritie non cessat culpa, non possunt quoque super nos diuini iudicii cessare flagella. Alio etenim tempore hec iterum intra Gallias facta est barbarorum irruptio, qui more ferino, quidquid sibi obuium habuit, cepit, occidit, incendit et uastauit, quorum aduentu precognito, dum quisque uite munimenta capit, atque interitum cuncti uerentur, clerici accepto corpore sacro festini se in ciuitatem conferunt. Quare multitudo gentilium, uacua ab hominibus cenobii loca inueniens, diuinum non uerita  defensorem, libere ingreditur, ac propter loci congruentiam cum uniuerso comitatu tota paganorum statio ibidem collocatur. Huc etiam strages quamplurimam et spolia passim insectantes, ex diuersis partibus predatu reuertuntur. Interea dum turriculam in summo ecclesie positam deaurata conspiciunt specie refulgere, eorum unus auri cupiditate ductus, cui uidelicet uicine mortis erat interitus prefinitus, per tecta repit, culmen templi conscendit, ac fulgida metalla conuellere cepit. Sed cum in id operis esset irreuerenter intentus, diuinam expertus a loco non deesse custodiam, subito per tecta rotatus in preceps datur, atque confractis membris ad terram perueniens, debita mortis pena corripitur.



CAP. IX. De barbaro seu Wandalo, qui cornu altaris ut conuelleret temere apprehendit.


Iterum alius quoque sacrum altare indigna peruicacia nisus conscendere, dum cornu altaris temere apprehenderet, ita manus eius subito inhesit superposita marmori  , ut cum magis posset abrumpi, nullatenus posset auelli. Cerneres captiuam bestiam absque catenarum uinculis uno stare in loco diuina uirtute confixam. Interea barbara mirari multitudo, ne se par ultio constringeret, horrescere ac numen inuisibile bruta audacia presentialiter persentire; sed hunc ita reuinctum, alii ita remanere non passi, hinc inde circa manum appositis bipennibus, lapidem concidentes, tandem gentilem soluunt, particula tamen marmoris manu eius perpetua tenacitate  insolubiliter adherente. Hoc itaque tale pondus usque ad terram suam deferens, uirtutis sancti Basoli inuitus predicator referentibus ex captiuitate quamplurimis uisus est ad suos iam arente brachio peruenisse.



CAP. X. De illo qui cum uxore incidit in latrones.

Quidam quoque antiquus  Remorum metropolis, et sanguine et sedulitate multis notissimus ciuium, semel in anno ad sancti Dei cenobium  consueuerat celerem pertendere gressum, cupiens suarum ex facultatibus rerum eiusdem loci fratribus ad augmentum iustitie deuotius ire ministratum. Quo cum aliquando solito more uenire decerneret, et sancti confessoris famulis quedam largitate sua offerenda secum assumeret, latrones offendit in itinere. Cui mox equus diripitur, omnis delata pecunia ad spolium retorquetur, comitantis uxoris uniuersa, ut illa sunt mulierum, ornamenta in predam rediguntur. His acceptis gressum latrones corripiunt, hos infelicitatis damno meror et anxietas confuderunt. At mulier dolore stimulata dispendii, querelosis sanctum Dei cepit inclamare uocibus, dicens, non se esse deinceps seruorum eius acturos obsequium, si sic eos abire sineret non ferendo presidium.  Post uoces autem lamentis conuulsas et gemitu, latronum equi obrigescunt, ut fixa simulacra dextra leuaque nec ad modicum flexibilia. Cum preda sua miseros horrere conspiceres, eosque diuino quodam numine ad iniuriam sancti ueluti saxa rigida uno in loco immobiles herere non sine admiratione perpenderes. Cum itaque diutius ad se inuicem rotarentur, tandem inter se conferunt, ob suam contra innocentes temeritatem factam diuinitus se teneri, ac nisi resipiscant, penitus abeundi priuari licentia; initoque consilio ad eos quos rebus iniuste nudauerant, trepide redeunt, quibus cuncta restituunt, et ut suorum ueniam deprecentur facinorum, pudore perfusi exposcunt. Ita sancti Basoli suffragante sibi patrocinio hostibus in uia relaxatis,  isti deuotiores facti, ad destinatum properant cenobium, gratias Deo et sancto suo confessori pro indultis sibi beneficiis referunt, leti quod detulerant offerunt, donariis locum honorant, ac deinceps annis singulis quod ceperant, animis promptioribus exsoluunt.



CAP. XI. De rectore qui noluit prohibere canes a fonte.

Illud denique referendum existimo, quod cum idem locus sacros olim decenter satis habite cepisset religionis amittere cultus, nostri seculi iam moribus deprauatis, cenobium cum rebus est cuidam laico Francigene in ius dominandi concessum. Nec mirum quoque, cum per ea tempora etiam sedes pontificum  subripuerit sibi temeritas inepta secularium potestatum; et ubi abbates aut religiosi uiri prius sedere consueuerant, insipientium iam facta conuenticula terreni fastus et uane multitudines loca possidebant, sicut propheta sanctus, lapides sanctuarii dispersos ingemuit , et sacris elatos stationibus oraculis ostendit. Hic siquidem cui possidenda tanta res fuerat, genere quidem clarus, sed animis et uultu cernebatur nimium efferatus. Hac igitur sibi statione concessa uir secularis suam illis cogit familiam, cenobii sedes occupat, res suas conuehit, apparatum componit, atque hic potissimum mansitare decernit; illic tonstrinas muliercularum collocat, et greges canum plurimorum. Interea dum solutis habenis palantes canes  laxius euagantur, ut sunt nature auide, ad fontem sancti Basoli, cuius superius mentionem fecimus, incaute perueniunt; ubi cum frequenter indignis haustibus sacri fontis aquas nil lambere prohibentur, omnia illa canica multitudo uersa in rabiem, confessoris sancti iniuriam pena furiali digniter expiauit. Sed nec conquieuit ira tot motibus diuinitus excitata. Nam et ipse indebitus dominator simili uindicta corripitur, qui inimici potestati traditus totus confunditur, amittit sensum, ferro religatur, ac circumseptus amentia nec hominem se cognoscit, qui immunda animalia a sacris templi sollicitus arcere contempsit. At uero familiaribus eius sanctum Basolum pie conclamantibus, ac locum muneribus honorantibus, tandem curatus insania,  cauit seruare reuerentiam, cuius in se meminerat exercitatam ultionem.



CAP. XII. De pincerna impudico.

Huius uero ad obsequium potentis cura quidam domestica pincerne gerebat officium, uir leuis nimis et frenos respuens continentie, promptus ad actus illicitos. Nam sacro templo parte occidentali adherens quoddam priori euo structum paruum fuerat habitaculum, in quo adhuc clausuris exstantibus rebusque aliis deputatis, are iam collapse cernitur indicium. Hic denique ille dormitare solitus, cum epotato nimium urgeretur uino, noctis opportuna secutus, uni ex grege feminarum ui irreuerenter iungitur, tanquam beatus Basolus aut suo abesset loco, aut quasi clementer ferens nollet punire  facinus. Sed is qui semper fuerat amicus pudicitie, non est passus iuxta se nefariam temeritatem inultam remanere. Nam inter sibi familiares tenebras demone corripitur, grauique supplicio infeliciter toto corpore laniatur, astrictisque fortius loris nexualibus tanquam efferatum animal ad arborem religatur ulmum. Diuersorum utique monstrorum uoces imitatus cum canum latratibus sua membra ipse exulcerans, post longos cruciatus ad inuocationem rursus confessoris Christi Basoli demonio soluitur, ne quid illic tam indecens presumeret agere de cetero castigandus.



CAP. XIII. De illo qui tertio monitus ecclesiam adiit, et sanitatem integerrimam recepit.

 Sed nec premendum silentio, quod non paruo excedenti tempore per aures effluxerat plurimorum, cuius facti est innumera testium multitudo. Maximum inter principes regni animositas accenso fomite diuortium fuerat concitatum, quibus neutri parti cedentibus cuncta irarum pondera, castri quoque Catalaunensis sensere dispendia. Nam graui undique excitata multitudine, quodam Basone preduce, facto impetu assistunt menibus, ac flammis uniuersa committunt absorbentibus, ubi laxatis habenis toto regnante incendio, nil superesse potuit coacto in cineres municipio, ignibus quodammodo Troianis reuirentibus. Huic tanto facinori quidam Belgice prouincie interfuisse traditur, cum ceteros quidem, tum hunc quoque ultio diuina impunem  abire non siuerat. Nam morbo concusso intolerabili, in modum utris pars lateris tabefacta distenditur, ac per diuturna tempora uiuis excruciatus doloribus, diebus singulis infelicem animam pene intra fauces uoluens solum exitum prestolatur. Nudatur substantia, caret familia, deseritur a coniuge propria, abiicitur a cunctis uelut iam cadauer exanime. Inter hec itaque penarum incendia, per uisum cenobium sancti confessoris adire tertio monitus, nullo modo se saluari nisi uirtute sancti Basoli, cum usque ad ea tempora nec nomen ipsius, nec locum audierat. Tandem feretro semiuiuus imponitur ad locum deuehendus, ubi cum adhuc uite diffidens paululum orationes animo desperatus effunderet, ac e sepulcro sancti misti liquoris aliquid prelibasset;  rediuiua ceperunt membra paulatim reuiuiscere, ita quod non post multum temporis saluti redditus, tante incolumitatis exstitit, quantam nunquam fuerat expertus.

Plura sunt denique que de huius beati confessoris actibus uisa uel audita referuntur: nos tamen hec ad utilitatem legentium, humilitatis persequi exempla  uolentium paucis edidisse sufficiat. Cumque gestorum excellentiora solummodo lector notata deprehenderit, sublato prolixitatis tedio gratius ista suscipiat, et noxia scrupulositate animus nusquam euacillet. Nam si cuncta que gesta sunt, cese membrane susciperent, non breui Historia elimata tenerentur. His ante omnia prouidi uera cautius dicere et fastidiosis effusius non obesse. Sicut autem qui cibo semper uno alitur, tedio grauatur, alternis uero uesci delectabilius mens trahitur: sic si uerba prolixius eudendo pertrahimus, uerborum fastidium de uerbis congerimus. Hic ergo finem facimus, et tanquam post emensi dispendia gurgitis laboriosum nauis nostre non sine mercedis fructu quieta statione finem religamus, agentes Deo gratias humiliter,  qui nos per sanctum confessorem suum Basolum et miraculorum honorat insigniis, et incessantibus adiuuat patrociniis, fauente Domino nostro Iesu Christo, qui cum Patre et Spiritu sancto uiuit et regnat Deus, per omnia seculorum secula. Amen  .





uITA S. BERCHARII ABBATIS ALTIuILLARENSIS ET DERuENSIS PRIMI, Auctore Adsone.






OBSERuATIONES PRAEuIAE

1. Acta S. Bercarii [S. Bercaire] abbatis primum quidem ab auctore anonymo descripta stylo rudi et impolito, dein Adso abbas Deruensis post medium seculum X, expoliuit. Gesta huius sancti ac piissime protectoris nostri Bercarii, inquit monachus Deruensis anonymus in libro sequenti Mirac. ad extremum, quoad potuit, comens lepore facundie spectabilis, sparsit totius Gallie oris, que eatenus inculte exarata habebantur et abdita. Et Frodoardus Ecclesie Remensis canonicus in Hist. Rem. lib. II, cap. 27, paulo ante Adsonem, S. Bercarii gesta quedam perstrinxerat. Adsonis lucubrationem a Nicolao Camuzato iam editam una cum subiecto libro Miraculorum in Promptuario Trecassino, cum ms. cod. abbatie nostre Compendiensis collatam hic exhibemus, quando antiquiorem S. Bercarii historiam nancisci non licuit. In mss. codd. isti uite non prefigitur Adsonis auctoris nomen: at genuinum Adsonis esse fetum libri Miraculorum, qui subsequi solet, uersus primi persuadent.

2. S. Bercarii nomen in antiquis Fastis desideratur. In ueterrimo nostro Usuardi exemplari ab annis octingentis exarato S. Bercarius manu quidem secundaria: at que annos quadringentos facile pre se fert, memoratur XuII Kalend. Nouemb.  his uerbis: Deruo monasterio S. Bercarii martyris atque abbatis. In diplomatibus uero Ludouici Pii Augusti Caroli Calui aliorumque litteris Bercarius sanctus predicatur, eiusque corpus in Deruensi monasterio requiescere dicitur. Eum martyrem uocant, pro more auctorum medie etatis, qui uiros pios uiolenter necatos quacunque ex causa Martyres appellabant. Sic S. Preiectum Aruernorum, Theodardum Tungrorum, Leodegarium Aeduorum episcopos; Arnulfum in Porciensi Comitiua  a latronibus interfectum, Adalbaldum S. Rectrudis maritum, Eduardum Anglorum regem a nouerca necatum, aliosque quamplures martyrum nomine exornant. In Actis S. Leodegarii ab anonymo descriptis leguntur hi uersus. cap. 5: Nec enim adeo estimandum est, eum  formidasse martyrium. Nam cum pridem per quemdam monachum nomine Bercarium in Dominica cena de suo ei fuisset interitu nuntiatum, die passionis Domini cruentum regis adiit palatium, etc. Quod an S. Bercario abbati possit aptari, lectoris iudicium esto. Certe S. Bercarius Waimerum tormentorum S. Leodegarii reum secum perduxisse Hierosolymam dicitur in lib. Mirac. num. 11.

3. S. Bercarius preter uaria oratoria edificauit duo monasteria, Altiuillarense primum, postea Deruense, quibus ipse prefuit. Altiuillarense [Hautuillers] diecesis Remensis ad Matronam fluuium, quarto milliari a ciuitate Remorum, secundum regulam Patrum S. Benedicti et Columbani  conditum est: Deruense [Monstier-en-Der] uero in Partensi [le Parthois] Campanie pago, diecesi Catalaunensi subiectum, Trecassine finitimum ad fluuium uigeram [la uoire] sub regula S. Benedicti itidem constructum a S. Bercario fertur in instrumento Ludouici Pii imp. anno 815 concesso, quod Sammarthani post Chesnium retulerunt. uiget etiam nunc utrumque monasterium sub Benedictina S. uitoni congregatione; Altiuillarense quidem S. Helene reliquiarum cultu illustratum; Deruense uero eiusdem sancte capite, oppidulo et iurisdictione spirituali, quam in ipsum oppidulum et uicos quinque monasterio subiectos exercet.



PROLOGUS AUCTORIS.


 1. Cum gloriosas uirorum illustrium palmas ac premia meritorum, sancta per orbem et uniuersalis competentis obsequii functionibus solemniter persoluat passim mater Ecclesia catholica, nos quoque pro infructuosi ignauia silentii multandos fore arbitror, si gesta eius lateant, cuius specialiter apud nos et uirtutum exuberat copia, et sancte institutionis refulgent incrementa, precipue cum facta precedentium, salutis sit materies ad memoriam relata posterorum. Actus igitur ac laborum certamina B, Bercarii abbatis et martyris gloriosi summatim  perstringere cupientes, tanto difficilius hanc narrandi materiam sumimus, quanto ad explicandam huius operis magnitudinem nos impares esse sentimus; sed non est illi difficile elinguem in uerba resoluere, quem constat muta etiam elementa consonis uocibus solemniter predicare. Ea itaque prosequi intendimus, que uel ab ipso domestico sanctissimoque eius collegio notata claruerunt, uel postea diuino beneficio ipsius compensata meritis, etati nostre perferri potuerunt.



INCIPIT uITA.



Bercarius nobilis Aquitanus


2. Prioris monimenta temporis pagum Aquitanicum ortus eius tradidere ac generis fuisse exordium. Parentes eius uita uenerabiles et ualde religiosi in uita sua, exteriore affluentia rerum non mediocriter decorati, et  quodam singularis innocentie ac inter suos felicium prouentuum priuilegio insigniti; qui cum coniugalis pudicitie iura fidei integritate seruarent commodis temporalibus precellentes, diuinorum tamen operum pia intentione studio perflagrantes, superne dispositione clementie tantam ac talem meruerunt sobolem accipere, cuius institutione et meritis in celestibus castris niueas militantium innumerabilis multitudo bonorum fructuum palmas perferret, et  multiplex antiqui deceptoris uersutia ablatis fidelium animarum spoliis deperiret. Quod facile est deprehendere, si quis altioribus abstinens, hec pauca in consequentibus dignetur aduertere. Cui uidelicet ex matris utero cum diuini iam tunc sanctificatione  muneris in luce prodeunti, more Aquitanico Bererum [al., Bereum] a parentibus inditum constat fuisse uocabulum, tanquam ab ipso iam nascendi exordio bone hereditatis herum.



Niuardo agente litteris imbuitur.

3. Eo tempore Francorum imperium rege Childerico  felicissime disponente, uiro quidem rebus bellicis potentissimo, circa Ecclesiarum autem Dei cultum deuotissimo, B. pontifex Niuardus sanctitatis ac religionis magnitudine toto Francorum orbe famosissimus, apostolica auctoritate celestem in terris uitam agens, sancte Remorum presidebat Ecclesie. Qui quia esset plenus auctoritatis et gratie, cum peteretur quoque diuersas terrarum uel nationum tam pro uite merito quam etiam doctrine  affluentis eloquio partes inuisere, fines Aquitanie aliquando contigit expetisse, atque ad illud usque predium traditur peruenisse, in quo uiri Dei parentes uidebantur propria statione resedisse. Nam inter cetera que ex dote superne  dispensationis hic uir sanctus acceperat, non mediocribus quoque paterne hereditatis titulis a progenitoribus temporaliter etiam certum est floruisse, quod uidelicet, si quis diligenter uelit, in promptu est agnoscere, cum pene usque ad hec nostra tempora eius iuris uillas et predia tam ultra Ligerim, ubi Diseias dicitur, quam etiam intra fines Aquitanie constituta, hi qui sibi in monasterii sui regimine probantur successisse, per longa temporum curricula iure quieto uisi sint possedisse. Sed ingruentium causa malorum, partim negligentia torpentium, partim etiam crudeli peruersarum infestatione gentium uidentur amissa, que quondam monachorum fuerant usibus attributa. Sed, ut ad id quod cepimus exsequendum redeamus,  cum predictus pontifex sanctus, a uiri Dei parentibus debite uenerationis liberalitate, ut par erat, officiosissime susceptus, quamdam future habitudinis speciem miraretur in puero boni operis candidato, diuino instinctu sacris mysteriis eum applicandum esse precensuit. Hac itaque sanctissimi pontificis auctoritate animati deuotissimi genitores, infra teneros annos exacte infantie, temporis opportunitatem nacti, litteratorie professionis salutaribus disciplinis mox mancipandum esse decernunt, in quo preeunte superne illustrationis munere, cum sacre institutionis instantia spiritalium etiam donorum fulserunt incrementa. Qui scilicet non otiose passus illa de lucidissimo litterarum fonte commercia sub etatis tenere crepundiis  ardentius aggregare, quibus postea in uirile robur assurgens, et sibi et aliis ad mensuram Dominice dispensationis potuisset prodesse. Ita iam tunc puerilis inconstantie motus, quibus sepe illa etas labilis et fluxa resoluitur, rigore uirtutis ingenite et moderaminis iusti componens honestate, ut preter hec quibus addictus fuerat litterarum conamina nil in se aliud residere pateretur, nisi forte dum aut opera pietatis ageret, aut certe, prout natura concesserit, sacris orationum exercitiis deuotius insudaret.



Remos ad Niuardum se recipit.

4. Igitur, dum puer sancte indolis tam scientia quam uirtute animi ceuos suos breui precederet,  atque paulatim bone intentionis primordiis ad celestis militie perfectius tirocinium decreuisset intendere; superne uite estuantis animi desiderio cepit altius aspirare, terrenarum rerum contemptu sufficiens atque ea que ad uirtutum incrementa respiciunt perennis intuitu glorie totis nisibus attentans, eterna pre oculis indefessa constituere, peritura manentibus compensare, diuersis afflictionum generibus affectionum carnalium molimina coarctare, atque adolescentie gressus, diuini amoris uirtute roborare. Spretis deinde propinquorum et patrie retinaculis, diligenter replicans, quia qui noue conuersationis rudimenta suscipiunt, tanquam  peregrinos et aduenas non ciues suos mundus aspiciat, prefatum sanctissimum Niuardum Remorum pontificem flagrat ardore expetendi. Qui, sicut diximus, apostolice institutionis prerogatiua suffultus, nobilitatis honore clarissimus, uariis uirtutum generibus adornatus, inter Francorum proceres primus in aula regis, uita et conuersatione dignissimus fulgebat. Per id temporis ea ciuitas sanctorum stipata cohortibus, et licet inter militares alas sub principe suo Childerico, capiti tamen suo consona, diuini amore cultus urbs populosa spirabat. Huius itaque tante opinionis gratia prouocatus felix adolescens Bercarius, ecclesiasticis sacramentis, fide, habitu et actu aptissimus, cum illo beato sene, cui iampridem dictum a Domino fuerat: Egredere  de terra et de cognatione tua, et ueni in terram quam monstrauero tibi, et faciam te crescere in gentem magnam , fidem participans et meritum, cognationem relinquens et patriam, post longi laboris excursum, fines ingreditur Francie, futurus cum S. Niuardo pontifice ciues felicissimus  sancte Remensis Ecclesie, in augmentum uidelicet operationis diuine, quam Domini omnipotentia Redemptoris, in lucrandis fidelium animarum questibus per hos duos synergos felicissimos preordinauerat adimplere. Hic igitur beatus pontifex ut semper optauerat, tali ac tanto suppare adepto, quoniam ipse exterioribus tractande reipublice fuerat negotiis implicatus, regie dispositionis consiliis  et actibus frequenter interesse, pontificalis prouidentie pondus uolens nolensue celesti ordinatione perferre, ministerium sibi iniunctum tum publice tum priuatim increpando, arguendo, obsecrando, ut perfectus agricola sedulus exercere, gaudio replebatur non modico, familiari potitus adiutore atque in diuinis operibus deuotissimo consorte.



Remaclo informandus traditur.

5. Quapropter cupiens eum undecunque perfectius erudiri, sanctioribus ac religiosioribus diuine scientie uiris, quos sibi undique collata familiaritate addiderat, copulandum esse constituit, ut uidelicet plurimorum instituentium auctoritate disceret, quod  postmodum plurimis ministraret. Inter quos tunc temporis in regis Francorum aula prepollentis beatissimi Remacli procuratoris  quidem sacri scrinii palatii prudentie et sanctitatis titulis commendata ubique excreuerat opinio ueneranda: qui scilicet uir inclytus, confessor postmodum Domini gloriosus, multis signorum uirtutibus approbatus, placidus cunctis, benignus uniuersis, in prosperitate modestus, in aduersis patientissimus, uita laudabilis, eloquio affabilis, sic temporalia cautus exhibebat, ut eterna semper ab oculis non auerteret. Huius talis ac tanti uiri sacris institutionibus rore superni nectaris illustrandum, B. Bercarius nutu predicti  pontificis se maluit pro tempore ire copulatum, ut in quo perfectam doctrine scientiam intellexerat, ipse quoque per hunc etatis sue ac morum imbecillitati consulens, non tam scientie quam sancte puritatis commercia reportaret.



Luxouium petit.

6. Interea cum beati uiri iustus adolescens per aliquod tempus magisterio frueretur, et celestis pro uiribus prelibasset haustum sapientie, Luxouiense monasterium accepto tulit expetere, quoniam B. Columbani districtis commendata regulis, ad se perlata fuerat fama religionis. Erat enim eo tempore in cunctis Galliarum partibus hoc cenobium cum in multimodis rerum possessionibus, tum etiam diuine uenerationis cultibus nomen singulare habens, quod  illic et districtior institutio, et studium sapientie plenius haberetur; quem uidelicet mire spectationis locum idem B. Columbanus Pater in uasta uosagi eremo a fundamentis construxerat, inuentis antiquissimi operis edificiis cum aquis natura feruentibus e terre uenis ultro prodeuntibus, ubi et ipse postmodum aggregato fidelium numero sexcentorum ferme monachorum rector exstitit, longoque tempore eidem monasterio nobilissime prefuit, multisque miraculorum signis in eodem loco claruit, donec Brunechildis regina impiissima, eo quod duos filios suos quos ex adulterino Theoderici nefandi regis, filii uidelicet regis Sigeberti, coniugio  susceperat, suo colloquio et benedictione indignos iudicasset, ab eo loco instinctu diabolico proturbauit. Qui  non sine magno merore et luctu omnium recessurus inde, Eustasium uirum eque sanctissimum dignitate generis et uita illustrissimum, quem ipse pago oriundum Lingonico a puero instituerat, eidem numeroso fratrum collegio rectorem prefecit. Inde Italiam expetens, Bobiense cenobium non minus decenti opere statuit, in quo consummatus uirtutibus, beato fine quieuit. Sanctus uero Eustasius loco Patris residens, non minimam monachorum multitudinem in Domini seruitute uerbis et exemplis premuniens, nominis et meriti magistri heres exstitit. Audita igitur fama tanti nominis, uiri religiosi illuc undecunque confluunt, se suosque liberos plurimi certatim imbuendos offerunt, illud ante omnia ducentes permaximum, si uel post longeuam probantis  iniurie tolerantiam, quodammodo admitti mereantur in congregationem. Iam uero quis locus uel ciuitas non gaudeat, ex beati uiri disciplina rectorem habere pontificem uel abbatem, cum constet ex huius uirtute magisterii pene totum Francorum  orbem decretis regularibus fuisse primum decenter illustratum? Bercarius itaque famulus Christi ad altioris uite semper instituta conscendere desiderans, pontificis sui auctoritate et gratia, celeri gressu ad locum hunc pro uoto properat: prefati Patris  alacritate condignus approbatur sancte monachorum cohorti, non tam corpore quam mente et actu sociatur.



Pie uitam instituit.

7. Susceptus autem in commune cum ceteris, aggressusque denuo tanquam athleta recentissimus militie gymnasium celestis, preteritorum immemor certaminum, et quasi qui uirtutum in scammate positus, ad perfectionem pugne nichil plene ante peregisset, cepit rursus diuinis operibus spiritum  cercere, ueluti eum cerneres monastice districtionis tunc primum rudimenta suscepisse, seipso semper ualidior, et gratia superne illustrationis uite precedentis qualitate iocundior. Iam uero styli non patitur opera, quanta in uiro Dei fuerit humilitas, quanta uirtus obedientie, quanta modestie grauitas, quanta caritas, quanta benignitas, quanta mansuetudo, quanta etiam patientie fortitudo. Obedientie sibi iniuncte negotium ita iubentis percurrit imperio, ut mentem in sublime dirigens, nec laudis humane compendia quereret, et sue premium glorie, rei pereuntis pretio nullo compensaret. Studebat etiam aliorum consideratione seipsum despicere, et cum apud se cunctis iudicaretur inferior, in humilitatis tamen culmine certabat omnibus inueniri  sublimior: mestissimum reuoluens si quis in illo sancto collegio aliqua fortia attrectaret, que ille fauente Dei gratia segnius attigisset.



Pincerna factus, miraculo commendatur obediens.

8. Traditur siquidem per idem tempus, hunc in eo loco factum aliquando ministrum a caliculis  , in curam promptuarii, rectoris nutu, uicibus successisse. Cumque ille hanc officinam corporum dispensandam acciperet, quippe quem strenuum ad omnia sancta obedientia fecerat, que commissa fuerant prudenter inferebat. Quadam uero die dum talibus tenetur implicitus, iussu patris est subito uocatus. Forte ille tunc promptuarium ingressus, ante uas steterat, et sudem que uulgo ducidulum a potu scilicet educendo dicitur in manu tenens, cerealem   amphore potum infundebat: mirum dictu! ad unius iussionis nutum audito abbatis nomine, relictis que habebat pre manibus concitus cucurrit, oblitus ardore obedientie et uasis obseruantiam et amphore cautelam. Cumque uocatus  astaret ante abbatis presentiam, interim potus ille in uasculum non cessans defluere subter positum, postquam ad superficiem uasis peruenerat, in modum columne superne constipatum in gyrum coronari cepit. Ultro cerneres illud genus liquaminis, quo uix claustris contineri ualeat, ut quondam Dei transeunte populo absque littoribus Iordanis fluenta in sublime tolli; ut liquido patesceret quanta esset uirtus obedientie, cuius fructus nullomodo possit in terram deperire. At uero ille non sine abbatis admiratione reuersus, factum stupuit, quod prius potuisse a se fieri omnino non presumpsit: tamen uir ille sanctus hoc quod acciderat non suo, sed totum abbatis sui merito deputauit.



Remos reuersus, Niuardo monasterium construere cogitanti sociatur.


9. Ita uero cum iam esset regularibus apprime disciplinis edoctus, diuine militie in utramque partem armis premunitus, ut uidelicet per hec que longo exercitio didicisset, in lucri Dominici dispensationem iam plurimorum saluti consulere potuisset; in prouinciam Remorum ad S. Niuardum pontificem reuertitur, qui tam uirtutibus quam rebus, ut diximus, supra gregis sui custodiam uigilans, hostis insidias relidebat, atque ecclesiasticam dignitatem profusis successibus ampliabat: cuique olim uoluentibus annis diuine inspirationis instinctu hic ardor sensibus inerat; uti in quolibet sue diecesis contubernio eo loci ad seruiendum Deo uiuenti domum construeret, ubi rerum competentia aptiora  diuine seruitutis commoda pretulisset. Illa erat in hac deliberatione morarum causa permaxima, quoniam deesset persona uoti ad id agendum socia, que et desiderium suppleret pontificis, et strenua in Dei rebus inueniretur instantia suscipiende tante collaborationis. Sed diu in dubio suspensus animus nequaquam frustrari potuit spe iampridem concepte intentionis. Bercarium itaque preripit, uoto applicat, consultu preeligit, uirum quidem in Dei rebus idoneum, religione preditum, animo efficacem, exteriorum experientia non minus agilem quam prudentem. Cumque per id temporis urbs illa, ut diximus, et multorum floreret ingenio, et in admiratione reipublice, diuinorum operum insignis haberetur commercio, hunc tamen solum, hunc sibi  adsciscit precipuum, cui consona auctoritate et merito future fabrice curam deponeret, et sani dispositione, consilii omni illi structure specialiter preficiendum decerneret. Predium est publicum in pago Remensi octo millibus ab urbe disparatum, cui uidelicet euo precedenti Sparnacus  nomen fuisse constat impositum, quod olim quidem, tempore scilicet Chlodouei Francorum magni principis, quem beatus Remigius apostolica auctoritate et preditus et probatus, doctrina et uirtutibus magnificus, cum suo exercitu, ut in gestis eius legitur, angelico ministerio sacro chrismate aque regenerantis  illinierat, idem pater mirificus non modice quantitatis pretio acquisierat, ac Remensem Ecclesiam, cui auctore Deo presidebat, heredem constituerat. Denique gloriosissimus Dei pontifex Niuardus pastoralis solertie condigne administrans officium, tum ad alia sue diecesis loca inuisenda, tum quoque ad hunc sepe uicum egrediens, non tam proprie causas agebat utilitatis, quam cunctis se affabilem quoque exhibens, salutem subiectorum sedulus impendebat. Cumque dies ac noctes edificandi cenobium in aliquo prediorum suorum, quibus nobiliter temporali quoque emolumento pollebat, desiderii continuatione peruigiles duceret, assumpto suo illo, ut sepe solebat, domestico beato Bercario, causa exstitit, qua prefatum uicum expetere  pro more cogitaret. Huius processu itineris, quo ad eumdem uicum Materne fluminis littoribus contiguum tenditur, quidam sui iuris locus erat gratissimus, qui paululum reducto sinu in montis latere amenissimo herbis uirentibus aquarumque riuulis ex sublimi uertice leniter effluentibus, arboribusque ac uineis in decliui circumquaque constipatus, intuentium oculis oblectamenta prestabat.



Niuardo in soporem uerso, loco per angelum designato, mandatum de condendo cenobio Altiuillarensi recipit.

10. Sanctus igitur pontifex hoc iter aggressus, cum iam eas partes per cliuum montis attigisset, qua de contra illa loci gradientis uisibus se amenitas propius obiecisset, super equestre quo ferebatur uehiculum  eo graui sopore deprimitur, ut omni protinus eundi facultate proscriptus, symmystem suum B. Bercarium inclamaret, omnemque illum equestrem qui tunc forte se comitabatur ordinem stare loco preciperet, et quibus ad soporem urgeretur stimulis patentius indicaret. Ecce, inquit, irruente soporis immanitate secus solito concutior, ita ut hinc gressum promouere, impotem me esse omnino confiderem. Procuretur ergo fessis artubus inter hec uirecta amenitas paululum diuertendi, ut redeuntibus per soporem uiribus ceptum reddatur facultas iter peragendi. Inter late patentia nemora diffusis frondibus, uirentibus foliis instanti rei grata fagus eligitur

Hec alias inter tantum caput extulit alnos,
 Quantum lenta solent inter uiburna cupressi.

Huic itaque arbori ocius se subter iniiciunt gratia quiescendi. Ita indiuidui sui comitis B. Bercarii solo decumbentis festinans composito uertice gremio recipi, sternitur hic patule recubans sub tegmine fagi. Quid uero tunc miraculi celitus sit ostensum, styli duxi officio non improbe intimandum, ut superne illustrationis ueritas ostenderet, qui essent quos siluarum densitas obtexisset. Interim pontifice quiescente, sanctus uir Bercarius in celum defixis luminibus aspicit subito ere per serenum conspicuo columbam  e sublimibus descendere,  niueo fulgore radiantem, atque eidem cui substrati manserant arbori leniter insidentem. Cumque in eam oculorum dirigeret aciem, diligenter explorare cupiens, quasnam in partes ales ille niueus declinare decerneret, repente alarum soluto remigio, ab arbore cui insederat prosilit, et rumpens era uacuum, future spatium fabrice circumuolans, locum in quo cenobium construi debeat, gyro designat, presentia sanctificat, expleto hoc lustramine, rursus nota recipitur arbore. Cumque eosdem sui ambitus circulos celi nuntius ad future rei firmitatis indicium tertio repetisset, patenti celo reconditur, et nichilominus hominibus in terra degentibus diuine uoluntatis presagium aperitur, et noue admirationis uestigium relinquitur. Intelligit hic uir sanctus, puro  ut erat animo, signum esse celeste, quo et dubitantium animi firmarentur, et diu dilatum opus in Dei seruitute fundaretur. O beatum uirum cui ostenditur corporali intuitu angelice dignitas uisionis, in specie columbe rutilantis, ad comprobandum testimonium innocentie et puritatis. Est etiam in hac re illud quoque non minus admirabile, quia quod iste corporalibus deprehenderat oculis, hoc idem quiescens sanctus pontifex senserat sopore celestis uisionis. Qui cum post aliquantulum percepte quietis spatium somno excitus, caput ab imis superna reuelatione preedoctus erigeret: O, inquit, uotorum meorum compar fidelissime, quam gratum mihi est huc paululum gratia soporis pro tempore diuertisse, quem constat per Dei gratiam tante reuelationis  mysterium celitus agnouisse. Ecce enim hinc iam letus progredior, celorum signa sequor, quod diu differens corde gestaueram, mirande uisionis arcano maturius aggrediendum esse compellor: sed ne longius res inopinata te duxerit, quid uiderim patenter expedio. Et prius presentias hic esse domum Dei, ut felicissimo quondam antiquo patriarche, et portam celi mihi indigno Christi Domini famulo diuinitus ostensam. Nam mox submissis artubus, subito hic sopore prereptus, cum uix in utramlibet partem uis nature quiescentem impelleret, uidere mihi uideor a supernis instar niuei candoris speciem adesse columbe, que post huius arboris sessum, non incerta quo tenderet, locum hunc prepeti cursu uolando precingit, trinoque gyro eque peracto celi  cacumen tendit. Credo equidem hoc spei concepte proficuum a Deo portentum, ut quod erat uoto susceptum, iam celo premonente sit celerius exsequendum. Sancto hec pontifice perorante: Me, inquit B. Bercarius qui sancto uiro gremii sui reclinatorium fecerat, quidquid, pater sanctissime, celesti prodigio in uisione spiritus diuinitus tibi  testaris illatum, manifesta Dei uirtute noueris etiam corporaliter fuisse conspicatum.



Childerico iuuante, ecclesiam S. Petro, aliam B. Marie curat dedicari.

11. His igitur alternis ita conserentibus, altero quidem quod in somnis senserat, altero uero quod oculis corporeis aspexerat, res in prospectum deducitur locum illum angelica perlustratione signatum, ad agendum diuine seruitutis obsequium mira dispositione a Deo esse quam dignanter electum. Ita uero percepta tante reuelationis de celestibus simul et consolationis gratia certiores utrique facti, et quod erat ambiguum loci designatione specialiter edocti, inde ambo consurgunt, ac sic oculos antistes beatissimus in celum dirigens, illum protinus tota cordis  intentione collaudans, gratias egit in quem ab eterni Patris secreto Spiritus sanctus corporali specie in columba descendit, ac fluenta Iordanis sacri corporis tinctione in nostrorum ablutionem scelerum celo patente beauit. Precedente itaque in conditionem eterni tabernaculi tanto ac tali auspicio: Tibi, inquit ad B. Bercarium presul eximius, tueque industrie hoc sanctum opus dispono committere, ut quem prudentia et sanctitate perfectum esse non dubitem, principem quoque in constructione celestis fabrice te iure consciscam. Quod uir Domini, ardens ut erat, totis affluens in Dominum uisceribus, cui inimica profecto omnis ignauia, amica uero indefessa laboris efficacitas, libenter suscipiens, tanto amplectitur desiderio, quanta in eo superna gratia meritorum excreuerat  magnitudo. Et quoniam seipsum iam ante Spiritus sancti templum uirtutis effecerat, ipse quoque terrene molis pulchritudine templum Domino oculis etiam spectabile fundare exoptabat, confisus uidelicet undique tam diuino quam summi pontificis in cunctis auxilio. Nam et uniuersis sui temporis Francorum regibus, episcopis quoque ac regie dignitatis proceribus tam gratum acceptabilemque eum certum est exstitisse, ut si quid in diuinis cultibus seu etiam terrene commoditatis opportunitatibus cordi esset, ab eis facile obtineret: quod in consequentibus quoque diligens lector suo loco patenter poterit inuenire, si ea que diuersis temporibus regie maiestatis ac Francorum principum munificentia sibi concessa fuerint, recensere uoluerit beneficia. Quorum  uidelicet fultus auctoritate et gratia, iam maturius componende fabrice negotiis accingitur, copias sumptuum preparat, et uniuersa que tanto operi necessaria uidebantur sedulus operator assignat. Itaque in supradicti predio loci quod in decliui montis latere  situm, reducto profusius sinu pulcherrimam blandientis amenitatis planitiem reddit,  atque in prospectu suo subiacentia Materne fluminis longe lateque littora circumdespicit, mulcenti quadam uisionis uoluptate compellat, ab antiquo Altumuillare nomen acceperat, angelice designationis spatium ut celitus ostensum fuerat, murorum ambitu iactis fundamentis complectitur, omnesque illius parietes edificii ad modum columbe in ere permeantis suspecta permensione metatur. Nec ante diuini cultoris opera destitit, donec superna annuente prouidentia, Childerici etiam regis Francorum ac sacri antitistis opitulante clementia, opus quod ad laudem Dei susceperat optata perfectione compleret.



Monasterium rebus et personis instruit.

 12. Ea uero arbor, que quondam opulentissima fagus steterat, in qua columba celitus emissa pridem resederat, ac suo gyro situm monasterii uolando expresserat, habita deliberatione succiditur, et collatis in commune omnium uotis, in loco cui affixa fuerat, aram in ueneratione B. Petri apostolorum principis  statuit. Ad consecrationem uero basilice cum S. Niuardo metropolitano pontifice, alii etiam episcopi conueniunt, clerus omnis et numerose plebes utriusque sexus irruunt, proceres quoque Francorum non minori uoto concurrunt, et per B. uiri Bercarii opus laudabile in Dei laudibus pari omnes magnitudine iucunditatis exsultant. In australi uero eiusdem montis latere, aliam struxit uir sanctus ecclesiam, quam genitricis Dei et Domini  nostri Iesu Christi semper uirginis Marie nomine decreuit honorandam. Septa etiam monasterii et uniuersas competentes ordinis officinas, ad sectandam uite regularis obseruantiam prudentissime composuit, monastice conuersationis uiros religiosos aggregauit, et cuncta que huic ordini commoda iudicabantur, diligenter impleuit. Copiosos uero prediorum sumptus sanctissimus antistes, tam ea que sui iuris esse uidebantur, quam que etiam beato interueniente Bercario ab ipsis Francorum primoribus obtineri poterant, in necessarios seruorum Dei delegauit usus, ut uidelicet in eodem cenobio et merito et numero populus Deo seruiens utriusque laboribus augeretur. Hec sunt igitur huius B. Patris nostri Bercarii magnorum operum sancta principia: sed adhuc restant  ad diuine obsequium maiestatis piorum laborum maiora certamina, que in hoc postmodum monstrabit opere rerum consequentia. Qui uidelicet cum esset in spiritalis exercitii sublimitate perfectus, in diuine legis meditatione continuus, temporalem tamen non auspicatus est gloriam, sed mentis puritate iugiter concupiuit eternam, nec leui felicitati inclinari nec inani uoluit laude resolui. Iam uero consummata omni sacri illius templi structura, his duobus sanctissimis uiris quanta fuerit immensitas exsultationis, quam grata societas unanimis affectionis, quantus diuinitatis amor, quantus uite celestis ardor,  nec sermo capere, nec lingua ullo modo ualet explicare.



Niuardo mortuo, uirtutibus, miraculis et auctoritate clarescit.

13. At uero cum in his sanctorum operum studiis quam gloriose tenerentur inserti, sancte exhortationis gratiam per populos infundentes et ad eternitatis gloriam quaquauersum animos fidelium incitantes, cum iam superna clementia antistitis sui Niuardi uitam laudabilem perpetue iucunditatis commercio compensare et pro labore breui palmam decreuisset permanentis rependere glorie, opere perfectus, uirtutibus consummatus, adueniente Kalendarum Septembrium die, mortis nexibus absolutus migrauit ad Dominum, beate immortalitatis stolam  consecutus, angelorum agminibus in illa celestis curie dignitate conciuis factus, apostolorum particeps, martyrum et confessorum coheres, illius insatiabiliter aspectu fruitur, cuius amor ab eius pectore nunquam recessisse certum tenetur. Qui licet pro lege carnis debitum soluerit humane conditionis, uiuit tamen in gloria perpetue exsultationis, nostris autem illic procul dubio miseriis prestantius, si ex corde rogatus fuerit, occurrere paratus, quanto nunc potentius illi summo atque inuisibili spiritui cernitur esse coniunctus, per uirtutem uniuersa scientis ipse scius omnium ac exauditor effectus. Ad cuius exsequias corporis tota Remorum ciuitas ruit, clerus ac populus utriusque sexus conuenit, ex uicinis etiam urbibus multi adfuerunt tanti pastoris excessum admistis  pio merori hymnorum solemnibus obsequiis assignantes. Cuius quidem corpus diuersis populorum cateruis constipatum usque ad basilicam S. Remigii a S. Bercario nec non et sanctis pontificibus qui ea die illuc confluxerant, uniuersa gregis sui multitudine prosequente, condigno honore defertur, ac excellenti mausoleo condendum, decentissimam ibidem accepit sepulturam, sanctissimo uiro Bercario in supradicto Altiuillari cenobio glorioso presuli superstite relicto. Qui licet tanti patris fuerit solamine destitutus, nequaquam tamen a cepti operis intentione desistens, subiectorum animos exemplis instruebat et uerbis. Locum uero, quem edificare ceperat, rebus ac uario decore collustrans, nichil subtraxit industrie, donec ad culmen  proueheret perfectionis summe. Spiritualium enim donorum perfusus rore, uite iam consertus angelice, ciuis celestis patrie

Dogmate iustitie, Christi refouebat ouile,
Constituens plebi celestia templa fideli.
Nec minus in magnis flagrans resplenduit actis,
Que gessere Patres fulti pietate priores,
Optima dans uite populis documenta beate

Domini namque gratia preeunte, multis miraculorum signis in eo loco claruit, ac superuenientibus diuersarum incommoditatum casibus se opponens,  multa celestis beneficii emolumenta populis impendebat: sanitates corporum, salutem animarum. Francorum quoque regibus diuerso tempore sibi succedentibus ac palatii optimatibus ita in cunctis erat affabilis, ut eorum usus pro uoto familiaritatibus, que intenderet citius obtineret, et in construendis seruorum Dei habitaculis sumptus ei et copias eorum largitas pleniter ministraret. Si quis his hesitans forte manet incredulus, predicti loci miretur menia, aspiciat edificia, perlustret diligenter opera: patebit scire cupienti quanti fuerit meriti, per quem Dominus tanta ac talia dignatus sit operari.



Parthenona in saltu Deruensi edificat.

14. Rebus igitur tam exterioribus quam interioribus  predicti Altiuillarensis cenobii secundum Dei cultum honorifice ordinatis, iamdictus Pater Bercarius corporee quietis impatiens, opportuna sibi loca lucrificandi gratia perquirebat. Abinde namque egressus, Dei munere precurrente, uastam saltus Deruensis solitudinem petere contendit: quo in loco qua uenerat intentionis non immemor, aptum edificandi cenobii statum inuigilando sollicite scrutabatur. Hec igitur inter cogitandum, Dei gratia preduce contulit se ad quamdam matronam, Waltildem nomine, que superbo nobilitata sanguine, plurimorum a proauis prediorum affluentia letabatur: a qua uir sanctus condicti pretii dono emit sibi partem silue, eum scilicet locum qui dicitur uulgo Mangis uillare: ibique cellulam  edificans, eamque B.  Marie ad honorem consecrans, puellarum cetum Deo matrique seruiturarum, prout posse fuit, diligentissime aggregauit. Nam uiam publicam uulgo Cantillam dictam expetens, pretio a pretereuntibus suscepit captiuas puellas octo, quas in sancta religione edocens, Deo dicatas ibi manere constituit. Ex hoc igitur Christi adminiculante suffragio excreuit numerus uirginum adusque sexagenarii cumulum, quibus etiam predictus pater neptem supra scripte matrone Waltildis solemniter abbatissam prefecit.



Oratoria etiam diuersa.

15. His quoque rite peractis, secretiora saltus infatigabiliter excutiens, cognoscere summopere gestiebat, sicubi opportuniora loca edificandi cellulas  reperisset, ueniens in quemdam locum, Lutosas  nomine, cellam construendi aptum reputans, nimia sollicitudine uota explere studebat. Hoc igitur propriis uiribus nullo modo dignum ducens aggredi, cuius erat hoc predium potestatis adiit. Eo siquidem tempore Childericus rex regnum Francorum nobilissime gubernans, libentissime sancti uiri petitionibus acquiescebat. Hunc ergo pater eximius  adiit, atque sibi ad bona uota consortibus uiris Dei amore feruentibus Leodegario et Mummuleno episcopis, Amalrico quoque et Wlfaudo optimatibus, impetrauit a rege licentiam edificandi sibi in eodem loco basilicam, quam B. Martini in honore consecratam predictus rex Childericus circumquaque ab Ecclesia silue leuca una benigne donauit. Beatus uero Bercarius neque his contentus, cellulam sibi iuxta locum qui dicitur Puteolus, ea in parte que nunc monasteriolum  dicitur, ad honorem B. Mauricii condidit, sperans aptum se monasterium edificandi locum reperisse. uerum cum hoc etiam sibi habile non uideretur, super fluuium uigere  quamdam ecclesiam S. Sulpitii honori dicauit. Neque ibi etiam statum cenobii  aptum fore ducens, mente peruigili ut sapiens architectus, eum qui petentibus se adesse comprobat, dare uotis congrua loca poscebat.



Monasterio condendo locum inuenit, rege locum concedente.

16. Quodam igitur tempore cum iam diuina clementia ulterius famulantis animum per diuersa distrahi nollet, precurrentibus indiciis locum uotis congruum iri repertum dedit. Nam abdita silue perlustrans, casu quemdam ad locum deuenit, ubi pastores subulcos reperit: quos blande allocutus, aureique illos numismatis munere donans, poposcit ostendi sibi que habiliora aliquando siluas circumeundo ad habitandum loca peruidissent, dicens sibi animum esse, uti congruo habitandi loco exstirpando siluas  cenobitarum tabernacula designaret: se quidem diuersa tentasse, sed nullo penitus loco commanendi habitacula fida inuenisse. At illi premio accepto, talibus animi uotis sancto uiro respondent: Nos quidem cum fides teneat firma, munerati tuis ad uota processibus parere decreuimus, locumque habitandi habilem pro nostro scire ostendere parati sumus: nam persepe inibi suillos greges iam desperati inuenimus, nec seductos aliorsum spes est requirere porcos, cum illum semper absque aliquo ductore perditi sues expetant locum. Adest quoque ibi, Domine pater, quedam non ignoti miraculi fagus, subter quam luminaria sepe cum accensa absque hominum accessu uiderimus, diuini aliquid fore suspicamur. Nunc, inquit B. Bercarius, ocius preite,  tanti presagii loca significate, meque consequentem iamiamque diu suspensum animo quietiorem reddendo, tanta curarum mole absoluite. His dictis predictus pater ad locum properat fidem dictorum excepturus: nec inaniter ferens testimonium pastorum diuinitus credidit factum esse miraculum, et a Deo sibi locum ostensum, qui non pateretur seruum suum diuersis intentum, proprio labore frustrari.  Nam qui eo cetum bonorum exsecutione operum pollentem adunandum prenouerat, digne tali presagio initia operum beati uiri presignauit: qui locus duobus integris milliariis a prefato loco, qui dicitur Puteolus, disparatur. Ibi ergo B. Bercarius multo labore siluis radicitus erutis, cenobii edificandi statum preelegit. Exinde ad palatium progreditur, regis super hoc negotio clementie supplicaturus. Auxiliantibus uero sibi per diuinam gratiam, ex cuius desiderio ista agebat, S. Leodegario episcopo et Almarico Maiore domus, Fulcoaldo quoque et Wlfaudo, Niuardo etiam et Atelano  episcopis, impetrauit sibi dari a rege siluam ex suo fisco qui uocatur uassiacus  in circuitu prefati loci, sicut ex auctoritate regia tenetur exterminatum, unde sumptus habere  ualeret ac predia ad cenobium  constituendum. Cum etiam Deo disponente ad plurima sibi rex libentissime faueret, ad hoc usque processit, ut aulam sibi decenti ornatu, ut regiam decebat maiestatem, in loco qui dicitur Puteolus fabricatam, ubi causa uenandi crebro aduentare consueuerat, dono ei concederet: unde ipse domnus Bercarius ecclesiam Deo in honore SS. apostolorum Petri et Pauli consecrandam construxit, quam ex prefato loco Puteolum  appellauit.



Locum monachis, reliquiis, etc. ditat.

17. Sanctus uero uir quando supramemoratas puellas emit, simul cum ipsis pretio suscepit uiros octo captiuos, quos in sancta religione edocens, primos in eodem loco monachos constituit. Multi  uero sanctam conuersationem illius ac religiositatem admirantes, per ipsius exhortationem Deo fauente, qui neminem uult perire, relinquentes omnia que in seculo habere uidebantur, sub monastica norma et sub doctrina sancti ipsius patris Deo se mancipauerunt. Ipse ergo aquam ad ipsum cenobium de longe perduxit, officinas ad omnia necessaria parauit, habitacula quoque puellarum ordinate disponens, Hierosolymam adiit  , sacrasque plurimum reliquias impetrauit, tabulasque eburneas optimas secum deportauit: sicque Romam multoties adiens, plurimorum sanctorum reliquias detulit, et honorifice cum episcopis in prefatis locis conseruandas condidit: in quibus locis suffragantibus illorum sanctorum meritis,  quorum reliquie ibi delate sunt, prestante Christo, uberiora fidelibus populis beneficia largiuntur.



Obitum suum predicit.

18. Tantis igitur laborum certaminibus in huius mundi stadio pro uite celestis brauio transcursis, cum iam Dominus operarium suum digna donare mercede disponeret, resolutionis corporee imminens tempus ante dedit agnoscere. Nam iam paschali instante solemnitate, feria quinta qua cena Domini habebatur, gregis sibi commissi pater sollicitus monasterium puellarum deuote adiit, pro more fidelium precepta Domini expleturus. Inter igitur multa exhortationum uerba et consolationum affamina, hoc quoque eis predixit, quod de resolutione proprii  corporis diuinitus sibi notificatum manebat. Scitote, filiole, superna instante uocatione, me in hoc ulterius corpore manere nullo modo posse; nec mereatis quasi pastorem ablatum, cum uos eterno custodi regique sponsatas certa cordis deuotione teneatis fixum. Nullo igitur corporeo ex me adiutorio amplius sustentandas, celesti rectori ut proprias commendo filias. Ad harum ergo consolationum affamina cum uehementi ululatu erumpentes in lacrymas, pater sanctus dolorem uerbis exhortationum mitigans, ualedicens eis et benedicens abscessit. Cum psalmis autem et hymnis peractis omnibus, ad cenobium redeundi iter aggreditur, eadem monachis paoperibus et peregrinis facturus.



A filiolo suo indisciplinato appetitur cultro.


19. Inter ordinandum igitur plurima forte accidit, ut filiolum suum quem de sacro fonte susceptum monachum esse statuerat, Daguinum nomine, exigentibus culpis suis, uerbere increpationis, ut moris est, feriendum decerneret. Nam hic, ut postea claruit, pessimus et flagitiosus, fronte polita sub ouina pelle, rapacis contegebat gestamina bellue. Itaque ex merito sue iniquitatis, diabolo cum Iuda proditore traditus, indigne ferens doctrinalia patris obiurgamina, intumescente mascula sub pectore bili, contendit insanus sanctum uirum iniuste tradere neci. Denique cum beatus pater diurno anxietatis labore non modice fessus, una cum fratribus lectulo reclinatus membra sopori dedisset, quia odium incurrit  qui arguit criminosos, idem filius Satane armis impietatis armatus, postquam eum fessum soporatum credidit, irruens in eum mortali uulnere attentauit. Nam cultello illum rabidus feriit, et patris sanguine manus proprias impudens filius maculauit. Arreptum uero Daguinus quo sanctum percusserat ferrum, reatus sui conscius in piscinam, que intra claustra monasterii tunc temporis habebatur, quam citissime potuit uelut occultandum deiecit. uideres tunc laticem uelut tanti sceleris cognitorem, ferrum in se receptare expauescere. Nam mox ut aquam tetigit, uelut leuissime pluma materiei super aquas mirabiliter natauit; ipse autem homicida amens factus, ecclesiam petiit, cruentisque manibus signum pulsare cepit.



Percussori ueniam indulget.


20. Fratres uero ut audierunt signum inconsueta hora, cum magna admiratione surgentes, et sanctum uirum interfectum audientes, ad lectum illius cucurrerunt: sed adhuc anxietate nutantem in eo spiritum repererunt. Comprehensum igitur predictum Daguinum fratres sancto uiro obtulerunt, scire cupientes quid de admisso tanto scelere seueritas clementie eius iudicaret. Denique sanctus pater uerborum Domini non immemor, quibus patri pro persecutoribus supplicauit, dicens: Pater, ignosce illis, quia nesciunt quid faciunt, clementer remisit illi, quam in se exercuerat culpam. Deum tibi, frater, inquiens, penitentialiter placabilem fieri studeto: nam quantum ad me attinet omni te liberum impietate  remitto. Romam ergo, fili, progredere, ut te  hoc scelere immunem exhibeat, qui ligandi soluendique potestate suscepta, diuersis morborum generibus subuenit corporis umbra. Egressus igitur Daguinus, ex precepto beati uiri Romam petiit, unde postea non est reuersus.



Moritur. In ecclesiam transfertur. Oleum e tumulo manat.

21. Beatus uero Bercarius diutissime angore uulneris morbidus, tandem carne solutus, celestis uite gaudia exsultanti spiritu felix petiuit. Ad tanti quoque uiri obitum uiris undecunque religiosis confluentibus, sepultus est quodam loco extra cenobium [al. ecclesiam], multis inibi Deo donante miraculorum pollens effectibus. Sed cum iam Dominus ulterius sanctum suum occultare nollet, ex prefato cultelli miraculo ceterisque ad tumulum sancti uiri ostensis,  seruis Dei uisum est inde corpus beati patris debere transferri, ac illi inde translatum tumulauerunt retro altare in basilica SS. apostolorum Petri et Pauli, quam ipse uiuens edificauerat, ubi suffragantibus eius meritis multa tribuuntur dona populis. Ex cuius sepulcro longo post tempore oleum pullulans in uas ad hoc paratum uisum est defluxisse, cunctis morbo obsessis nimium salubre. Huius igitur, quia peccatorum pondere pregrauati summa operum assequi propriis uiribus nequaquam presumimus, eius qui dixit: Sine me nichil potestis facere, imploremus auxilium gratie, quatenus qui merito peccatorum deprimimur, dextera uirtutis sue subleuemur, qui cum Patre et Spiritu sancto  uiuit et gloriatur Deus in secula seculorum. Amen.



APPENDIX Ex ms. cod. Deruensi per R. P. Filibertum Boulanger congreg. S. uitoni monachum Benedictum communicato.



Dies obitus.


22. Beatus Bercarius durissimi languore uulneris morbidus, licet trahens longa suspiria uix proloqueretur, fesso anhelitu tamen Dominice passionis et resurrectionis solemnia, sue etiam depositionis obsequium ac locum sepulture humiliter ordinans, discipulis multa uentura predixit, indicendo eis sollicitudinem diuini timoris ac obseruantiam sancte  religionis. Tandem triumphanti Domino cum palma uictorie occursurus, mane Dominica ipsius sacrosancte ab inferis Resurrectionis carne solutus, celestis uite gaudia exsultanti spiritu felix petiuit  . Ad tanti uiri quoque obitum uiris undecunque religiosis confluentibus, sepultus est ut iusserat quodam loco extra ecclesiam, multis inibi Deo donante miraculorum pollens effectibus.



Translationis dies et modus.


23. Sed cum iam Dominus ulterius sanctum suum occultare nollet, ex prefato cultelli miraculo ceterisque ad tumulum sancti uiri ostensis, seruis Dei uisum est inde corpus beati patris debere transferri. Habita itaque collatione cum plurimo collegio sacerdotum ob hoc in unum conuenientium, decretum id fieri sexto decimo Kalendas Martii. Nullam tamen  capessunt audaciam tangendi glebam sanctissimi corporis; neque fatigandi longa baiulatione lapidei quo tegebatur sarcophagi, sed humillimam quam potuerunt, deliberant transferendi facilitatem. Nam decenti fornice perforata orientali maceria ipsius ecclesie que proxima eius sepulture erat, inde eo aditu infra cum sarcophago translatum, secundo tumulauerunt retro altare in ipsa basilica  sanctorum apostolorum Petri et Pauli quam ipse uiuens edificauerat, ubi suffragantibus eius meritis multa tribuuntur dona populis. Quando Deo disponente  domni Adsonis tempore hoc cenobium cepit germinare, etc., ut infra num. 15.





DE MIRACULIS S. WALDEBERTI ABBATIS LUXOuIENSIS TERTII. LIBER Auctore Adsone abbate.






OBSERuATIONES PRAEuIAE.

1. Elogium sancti Waldeberti seu Walberti abbatis Luxouiensis, quatenus ex uetustis monumentis concinnari potuit, exhibuimus in Seculo secundo. Postea librum de eius miraculis ad me transmisit R. P. Constantius Grauellius, tum Luxouii prior e florentissima congregatione S. uitoni, cum hac epigraphe: Incipit uita sanctissimi ac Deo acceptissimi Patris Walberti, monasterii Luxouiensis abbatis; tametsi libellum, non de uita, sed de miraculis longe post Waldeberti obitum patratis scribere instituit auctor, Adso uidelicet, alio nomine dictus Hermiricus, qui post medium seculum X Luxouio prefuit post Aaloncum, quem abbatem et episcopum appellat: et Adso in Prologo suo memorat uolumen de gestis S. Waldeberti, que temporum iniuria excidisse dolemus. In ueterrimo Kalendario Corbeiensi, ante annos nongentos exarato, quod mutilum et imperfectum Isidori Hispalensis episcopi libris de summo bono assutum premittitur, S. Waldeberti memoria exprimitur his uerbis: uI Nonas Madias depositio sancti Waldeberti abbatis, nulla episcopalis nominis mentione facta, uti nec in libello subiecto.

2. De cenobio Luxouiensi plura leges in Seculo nostro secundo, tum in Prefatione, tum in Actis sanctorum Columbani et Eustasii abbatum. Tempus quo Columbanus uosagum incolere cepit, signaui paulo ante annum quingentesimum nonagesimum. Calculus iste confirmari uidetur ex quadam clausula, que habetur in fine Expositionis S. Augustini in epistolam Ioannis, in nouem homilias distincte, in quarum fine sic legitur in peruetusto apographo ecclesie S. Petri Bellouacensis, uncialibus litteris descripto a quodam monacho Luxouiensi: Explicitum opus fauente Domino apud cenubium Lussouium anno duodecimo regis Chlothacarii, indictione tertia decima, anno Xlsimo Pis Ni feliciter peracto, id est  anno quadragesimo Patris nostri, Columbani uidelicet: qui proinde anno quingentesimo octogesimo quinto in uosagum aduenisse dicendus est, siquidem annus duodecimus Clotharii regis in Burgundia regnantis, et indictio 13 conueniunt in annum Christi 625. Qua in scriptura illud etiam obseruatione dignum est, indictionem usurpatam aliquando fuisse in calculo Gallicano, Merouingorum stirpe regnante.



PROLOGUS AUCTORIS.


 Luxouiensium cenobitarum sacre concioni  . . . qui et HERMIRICUS, nomine abbas, non merito uocatus, perpetuam in Christo Domini salutem.

Consideranti mihi ac sepius ore ac mente reuoluenti, quid utilitatis et commodi loco conferrem, in quo a parentibus traditus primeui tirocinii iuuenilia rudimenta inter dubia Pythagorice littere bicornia peregisse memineram, illud potissimum occurrit, ut ad reparandam succedentium solertie preteritarum rerum memoriam, ea que per egregios Christi Domini confessores sexcentorum ferme monachorum Luxouiensium fundatores atque rectores,  Eustasium uidelicet atque Waldebertum, etiam nostra etate gesta esse diuina gratia noscuntur, stylo commendarem. Nam inter illa que iam transierunt, et ea que uentura sperantur, profunde caliginis quasi quodam nebulo interpolante humana perspicacia liberam notitie non potest habere facultatem, nisi exterius litteralis industrie traditione iuuetur, per quam ea que cursus anterior absorbuit, pre oculis adducta, quasi presentia censeantur. Cuius rei studio nos prouocante manum misimus, ut ea que ad honorem diuine maiestatis geruntur, quatenus nostra scientia contingere potuit,  torporis ignauia non lateant, precipue cum eos nobis diuina prouidentia tanquam specialis dono priuilegii patronos destinauerit, quorum presens suffragium nos muniret, miraculorum uirtus clarius illustraret. Sed cum laudamus uiros gloriosos in uita sua, nequaquam illum pretermittimus, imo cunctis omnibus proponendum recta fide censemus, per quem hec omnia eos promeruisse et obtinuisse non dubitamus, qui est gloriosus in sanctis suis, et admirandus in cunctis operibus suis. Ea itaque que iidem prefati Patres uel in uita, uel certe que paulo post discessionis sue tempora operati sunt, nequaquam tangimus: sed quod post longe succedentis etatis excursum, nobis scilicet intuentibus, diuina clementia per eos declarare uoluit, ex pluribus que  memorie mandari potuerunt, ad exhibendam tenacius tantorum uirorum reuerentiam non tacemus. Nam si quis eorum gesta plenius nosse desiderat, eorum actus qui uoluminibus propriis ab exordio rerum gestarum latius continentur, diligentius inquirat,  ubi perfacile inueniri poterit, quantis et qualibus uirtutum uterque eorum insignibus clarescat.

2. Suscipiat ergo uestra sancta paternitas hoc nostre deuotionis opusculum: que etsi imperitos nos facundie lepore considerat, tamen dedisse nos operam cognoscat, ne ad glorificandam diuinorum operum magnificentiam nostra ignauia torpescat. Ita tamen ista prosequimur, ut si uel rectius uel facetius ad explenda hec scriptorum quilibet emerserit, si quis ex his aut laudis seu mortalis nobis honoris fructus prouenire possit, libenter nos hoc profitemur carere priuilegio, dum solummodo nos loco cedimus, si alter potior uel facundior subrogetur, tantum pernoscende materie uiam ostendisse  sufficiat. Nec nobis merces laboris, ut speramus, a Domino frustrabitur, si uocis facultas defuerit, cum promptus exstiterit nostre deuotionis affectus.



INCIPIT uITA.



Columbano Luxouio pulso, succedit Eustasius.


3. Igitur postquam beatissimus pater Columbanus, ut liber historie de uita et uirtutibus eius scriptus  indicat, sub rege Francorum Sigeberto patrie Hibernie finibus exsul Burgundiam aggressus locum sibi specialiter delegerat, cui ab antiquo Luxouium  nomen erat, tantam a Domino efficiendorum operum gratiam est consecutus, ut in eo loco signis et prodigiis preeuntibus, sexcentorum ferme monachorum in breui multitudinem, dispositis per loca sibi exigua  agminibus aggregaret. Quibus in omni sanctitate, sapientia, doctrina et religione optime institutis, ita ut longe lateque per urbes uel monasteria ex discipline beati patris Columbani discipulis pastores eligerentur et rectores, instigante diabolo ab impiissima Brunechilde regina expulsus, egressus a Luxouio Italiam petiit, Bobiense monasterium magnifice  condidit, in quo tandem multis miraculorum signis clarus beato fine quieuit. Cui ad regendam Luxouiensium monachorum congregationem beatus pater Eustasius prouidus gubernator successit, qui nobiliori Lingonensium genere exortus, predecessoris sui in omnibus instituta secutus, eque sapientia et sanctitate ubique locorum fama et uirtutibus notissimus migrauit ad Dominum, in eodem loco corpore tumulatus.



Dein Walbertus ex milite.

4. Cui in regimine sanctus successor exstitit Walbertus. Qui uidelicet uir in uita sua gloriosissimus, licet posterior fuerit ordine, non tamen inferior exstitit meritorum qualitate; cuius quoque annos adolescentie in armis tradunt primum excellentissime  floruisse. Qui scilicet cum esset inclyta prosapia clarissimus, in pago qui uulgo Pontiuus dicitur, honoribus et rerum dignitate iuxta natales suos ditissimus, tamen sub rebus seculi regni non immemor  eterni, sectabatur sedulus opera misericordie, agens que Dei sunt, non que hominum. Qualis autem et quanta in eo sub illo militari habitu bonorum operum uirtus effulserit, sermo nullus explicare sufficit: cum in ceteris quampluribus, tum etiam in his intentissimus, scilicet algentes uestire, inopes alere, imbecillibus prestare solamen, pauperes recreare, refouere mestos, ad pacem reuocare discordes. Sic miles optimus inter fasces constitutus et arma, perituris preponens semper eterna, sedula uersabatur cogitatione, quod postea deuotus compleuit opere. Cuius quidem sub illo bonorum exercitio initium signorum hoc referunt exstitisse.



In pago Meldicensi clarescit adolescens.


5. Intra fines Francie, in pago uidelicet Meldense, famosi uicus est nominis, prisco nomine Nant [infra n. 14] uocatus: qui scilicet uicus sibi a progenitoribus iure hereditario competebat, ortu quoque eius et puerilibus incrementis hic locus usque in presens admodum habetur insignis. Ad laudem etiam eius nominis fons illic exoritur memorabilis, ex quo perfusa turba popularis letiorum [an letiorem] se arbitratur ad sua referre ob memoriam beati uiri lucra incolumitatis. In hoc itaque, ut diximus, uico sui iuris ager latissimus fuerat et fecundus. Nam cum in aliis uir iste felicissimus, tum quoque rebus pollebat: et hunc quoque agrum anseres agrestes, quas a candore uel sonitu uocis more rustico gantas   uocant, agmine collecto frequenti ruptione ab ipso iactu seminis et sationis incremento uastabant. Minister indignatus, cum eas nulla ui inde posset abigere, familiare damnum domino procurat intimari. At ille imperans: uade, inquit, citius, et ordine pedestri numero integro subsequens reclude eas domi. Mox seruo precedente uideres mestas uolucres mirum in globum deposita feritate colligi, ac pro iubentis nutu certo tramite quo ducebantur tectum subintrasse. Ita iam triduum aues ille sine cibo agentes, beati uiri tandem indulgentia relaxantur, dempta scilicet una de numero ceterarum, quam unus e familia furto sublegerat, et sibi male conscius in escas uorax temerator absumpserat. Ille tamen uolucres solute de carcere, elato in altum  gemitu clamore replentes era, tecta circumuolant, atque in aures sancti uiri damnum sociale resoluunt. Qui mox causam intelligens, depositum inquirit, penas iussisse debitas pro crimine profitetur, non neces intulisse. Presumptor ut furti reus pudore deprehensus, plumarum quas forte subduxerat ac queque residua profert in medium. Ita uir sanctus facta oratione exanimem reparans, restaurato numero sinit abire letantes, nunquam post hec infra agrum illum irruptionem facere presumentes. Hec ergo iam tunc Dominus in seruo suo dignabatur ostendere, quem disponebat postmodum sancto illi Luxouiensium monachorum gregi pastorali auctoritate preficere. Qui etiam si sic in minimis laicus potuit, quanto magis in maximis credendus  est sub sancto habitu ualuisse!



Eustasii monitis Luxouium se recipit. Solitarius uiuit.

6. Hinc iam cum ad altiora tenderet, seculo omnino renuntiare desiderat, Dei nutu ac beati patris Eustasii consultu Luxouiense monasterium, quod pre ceteris eo tempore regulari ordine districtius erat, copia rerum et numero monachorum excellentius prepollebat, deuotus expetiit: ac traditis rerum suarum illic que per diuersa loca amplissime possederat prediis, armisque depositis, que usque hodie in testimonium sacre militie eius in eo loco habentur, seruorum Dei numero adiit sociandus. Qui sancte conuersionis gratiam tanta est perfectione adeptus, ut etiam sancto Spiritu illustrante signa uirtutum ostenderet, cum in alterius dispositione  consisteret. Monstratur adhuc  denique locus, duobus a monasterio millibus disparatus, sub saxo quidem preeminenti concauus, aqua uero e terra prodeunte blandius irriguus, ubi cellulam sibi referunt statuisse ac contra uel carnis uel antiqui hostis  tentamina non paruo tempore singulariter decertasse.



Eustasio sufficitur. Rem optime gerit.

7. Preterea pater Eustasius, sicut supra prelibauimus, signis et uirtutibus quampluribus, ut in descriptione actuum ipsius sufficienter legitur, comprobatus, cum palma bonorum operum, Domino uocante, celeste capitolium ingreditur coronandus. Qui etiam post sacram beati Petri apostolorum principis aram intra menia principalis ecclesie, quam ipse cum patre Columbano condiderat, magnificam, ut par erat, sepulturam retentat. Nec patitur diuina prouidentia sacrum ouile rectore destitui. Nam in illo sanctorum collegio cum forent plurimi, quos et sapientia et uita commendarat; tamen uniuersi  pari uoto parique consensu Waldebertum uirum eque sanctissimum loco patris decedentis decernunt, ac loci rectorem constituunt, certi de eius uirtute et meritis: que etsi in eo poterant augmentari, nulli dubium quin possent fixa deliberatione moueri. Nihil enim a pristino uigore agens remissius, exquisitis arctioris uite se districtionibus cercebat. Si quid uero in rebus uel ceteris utriusque uite commoditatibus tempore illorum duorum patrum, Columbani uidelicet et Eustasii, imperfectum restabat, hic pastor beatissimus Waldebertus omni industria suppleuit, auxit, et ad unguem perfectius elimauit. uillas quoque et predia copiosa traditione publice facta in usus Monasterii contulit: inter que uicum quoque,  quem superius Nant uocatum diximus, genuinum uidelicet eius  solum, cum membris adiacentibus sub interminatione tradidit: ut qui eum a loco auferret, eterne maledictioni succumberet. In pago quoque Tarnensi  uicum Herlerum nomine cum omnibus ad se pertinentibus, seu quidquid in Pontiuo solido iure possederat, obtulit: et omnium rerum suarum beatum Petrum apostolum in perpetuum heredem esse constituit. Inter cetera quoque eius donaria contulit etiam pretiosissime gemme poculum ex uno topazio, miro modo guttulis aureis, ut eius est natura, interlitum, interposito anathemate, ut quisquis quacunque occasione exinde illud subtraheret, uel subtractum ausu temerario retinere tentaret, cum diabolo et angelis eius eternis flammis  in perpetuum cruciandus adesset, salua quoque auctoritate Francorum regum et procerum, qui usus admodum eo tempore ferebatur.



Nicetio episcopo familiaris, obit. Ab eo sepultus.

8. Sancto Nicetio episcopo magnarum uirtutum  uiro familiarius adherebat, interposita utriusque conditione pacti, ut quis eorum primus Domino uocante rebus humanis excederet, alter superstes locum sibi sepulture competentis ordinasset. Quod et ita contigit. Nam cum per quadraginta annorum spatium gloriosus confessor Domini Waldebertus locum sibi delegatum, omni uirtutis genere optime dispositum augeret rebus et numero Deo seruientium, multis miraculorum uirtutibus adornatus migrauit, ad Dominum uI Nonas Maias, supernorum ciuium socius et consors effectus, et ad ianuam perpetue iucunditatis feliciter introductus. In cuius obsequium funeris confluentibus undique fidelium turmis, in ecclesia beati Martini  que est constructa ex latere monasterii in parte aquilonari, composita a  sancto Nicetio pontifice post aram crypta opere mirifico, Domino disponente dignissima ibidem conditus est sepultura.



Corpus eius presidium maxime contra paganos.

9. In quo uidelicet loco, post gloriosum uite eius excessum, ad honorem diuini nominis plurima sunt ostensa miracula, cum cecatis uultibus uisus redditur, claudis rupta neruorum compagine gressus restauratur, infirmis aspirat sanitas, a membris egrotantium pellitur inuisa debilitas, mestis solatia, aduersis decidentibus prestantur beneficia: inter que etiam diuina sunt uirtutis commercia. Id certa ratione prior etas dicitur comprobasse, quod exhibita pio debito iacenti honoris reuerentia, quandiu manu hominis exstiterat sacri corporis sepultura, nec prauitas  infidelium, nec ulla illic preualere potuerit seua irruptio paganorum. At postquam, seu ob paucioris preconii meritum, seu etiam aliquo compellente casu, superuenientium rerum sumpta inde reuerendi corporis ossa alterius templi sunt illata sacrariis, nec nocitura impietas peruersorum, nec defuerunt strages et infortunia crudelium nationum: cum etiam longe post pagani  subito illuc irrumpentes, omni conamine nisi fuerunt monasterium incendere, sed relisi manifesta Dei uirtute, incassum uisi sunt sua incendia admouisse. Quo etiam tempore, ut post dicetur, nonnulli monachorum a paganis inuenti sunt interempti.



Successores eius.

10. Decedente itaque ab hac uita, ut prefati sumus,  Waldeberto pastore beatissimo, sanctus Ingofredus, omni uirtutum genere conspicuus et perfectus, loco eius est solemniter subrogatus. Deinde prolixa plurimorum temporum serie decurrente, in illo candido niuei monachorum agminis conuentu patribus, ut in catalogo eorum facile est inueniri, sibi inuicem succedentibus, nec pastoralis auctoritas  defuit, et temporalis subsidii copia usque ad ultimum eorum abbatem, nomine Melinum, prospere perdurauit. Hec nos siquidem quasi per preoccupationem materie breuiter prelibantes, cum nobis propositum non fuerit preteritorum temporum acta replicare, his omissis ad nostre etatis tempora, sicut sumus polliciti, redeamus.



Drogo etiam abbas Luxouiensis. Quo mortis genere extinctus.

11. Post memorabilem Caroli Magni  et gloriosi imperatoris obitum, orta fuisse dicitur inter quatuor reges dissensionis magne controuersia, Carolum scilicet et Pippinum, Lutharium quoque et Ludouicum, rixantibus quoque et ui magna inter se decertantibus, cui eorum solius regni dominatio Francie specialius obueniret, quod iam quidem germanus  eorum iunior Carolus nutu patris decedentis singulariter acceperat. Que fraterne litis impietas cum nulla posset ratione reuinci, eo usque deducta est, ut conuocatis utrinque regnorum cohortibus, dispositis bellantium cuneis, in fraternas acies uexilla soluerentur. In qua acie Lutharii fugiente exercitu, iuuante Warino Burgundie duce potentissimo Carolus uictorie signa reportauit, ac sic regnum Francie diuisis in ceteros regnorum partibus solus accepit. Drogonem  uero quintum, eque regnandi auidum, qui clarissime utpote ex eodem genere uidebatur esse indolis, in clericum attondent, ac in sede Metensis Ecclesie pontificem constituunt. Hunc etiam ad amplioris supplementum  honoris Luxouio pastorem preesse decernunt. Quem ille locum acceptum ita strenue post priorum studia et potentissime gubernauit, ut aucta rerum copia in quindecim mansorum millia suo tempore recensenda uideretur. Hic interdum ille solito commoratus, dum amenitate locorum fruitur, Lignonem uicinum fluuium gratia piscandi aggressus, dum piscem immanem sequitur, aquis lapsus subito prefocatur, Mettisque delatus in sancti Arnulfi confessoris Christi ecclesia tumulatur. Post hec tempora Ludouicus, cognomento Pius, in Francia papa Stephano coronante imperator efficitur. His diebus per plurima monasteriorum loca regularis ordo defecerat, et rerum temporalium administratio quotidianis malorum casibus deperibat. Hic tamen frequentibus  synodalibus conciliis statum Ecclesiarum in pristinum pro uiribus reparabat.



Ansegisus abbas.

12. Ea tempestate Luxouiensium quoque dignitas inter cetera pristino rigore tabescente iam pene uacillabat. Quod Cesar Ludouicus expertus, Ansegisum  uirum dignissimum, comptum moribus  et sapientie decore prepollentem, loco preficit in pastorem. Hic collapsa reparat, dispersa recolligit, situm Ecclesie longius extendit, circumpositas officinas amplioribus spatiis atque altioribus muris exporrigit, parietes quoque Ecclesie cum ceteris ornamentis pulchra uarietate depingit. Capitula siquidem regum Francorum que diuersis fuerant acta conciliis, excepit, et uno uolumine contineri fecit. Cumque inter regni proceres Francorum regibus gratus esset, iustis et piis operibus intentus uite finem fecit, et illic ubi spatiosius Ecclesiam extenderat, dignam accepit sepulturam.



Fulbertus abbas. Gibardus. Galliarum infelix status. Reliquie in rerum inuasores delate.

13. Fulbertus quoque, uir quidam illustris, procedenti  tempore in eodem loco constituitur: qui etiam sanctorum oratoria inter duo monasteria pulchro satis decore composuit, rebusque decentibus adornauit. Post hec longe paganis, ut prediximus, irruentibus, monachis fama terroris subiti per diuersa reptantibus, Gibardus uir genere et doctrina clarissimus, qui pastor monasterii et abbas eo tempore fuerat constitutus, dum longius ad alias partes fuerat digressus, paganorum  sagittis confoditur, atque in loco qui Martini uilla dicitur, sepelitur. Tetelmus quoque monachus honorabilis inter suos, non longe a monasterio inuentus est cum aliis quibusdam interfectus. Hinc iam usque ad hec nostra tempora pastoribus decedentibus, Richardo  magno duce Burgundie, dum inuisi tyranni passim  cepissent emergere, ac sese inuicem mutua strage collidere, Ecclesia Dei confunditur, iura rumpuntur [l. uiolantur], legum statuta rumpuntur, possessiones Ecclesie peruaduntur, et ab impiis undique rapiuntur. Sacris non est reuerentia locis, sed preualente nequitia impiorum totus pariter concidit honor religionis: quod nimium habitatores Luxouiensis cenobii peccatis exigentibus pleniter sunt experti; nam uillas et possessiones eorum in hereditatem sibi diripuerunt manus alienorum. Cumque rex non esset et iudex, qui uere intuitu iustitie huic impiorum prauitati uellet ex toto resistere, compulsi sunt quamplurimi clericorum contra temeratam audaciam diripientium suorum pignora circumferre sanctorum, ut quos potestas humana non compesceret,  uirtus ostensa diuine cerceret. Inde est quod loci huius incole alibi fiduciam non habentes, contra nequitiam peruersorum sancti Waldeberti sui defensoris latis corporis eius pignoribus soleant inferre uirtutem, ut qui quondam temporalis militie sacramenta seruasse uisus fuerat, ipse quoque inter casus suorum fidelium pius propugnator assistat. Cuius rei experimentum se ultro ingerit, si consideretur uirtutis eius potentia, quam frequenter ostendit.



S. Waldeberti corpus in primis.


14. uilla marinis littoribus contigua, que superius Herlerium est uocata, tyrannorum ui sublata fuerat. Monachi ancipiti in discrimine positi, sancti Waldeberti protectoris sui suffragium expetunt, sanctorumque pignorum eius glebam sibi imponentes, per fines Francie illuc iter intendunt. Quibus abeuntibus subito Mantne [l. Materna] fluuius obuius occurrit. Quem cum transmittere cupiunt, plurima precedente turba populorum sacri pignoris gleba citra littus constiterat. Monachi in articulo positi quid facerent nesciebant. Mira dicturus sum. Mox nauis diuino impulsu a remige illuc absque humano iuuamine sponte perducitur, qua sancti corporis gleba tenebatur. Mirati comites tanta facultate fluuio transducti,  quanta eatenus nunquam fuerant experti. Hinc itaque procedentes, paulo post ad predium perueniunt Nant  superius memoratum: ubi uidelicet ipse et uite exordium temporaliter sumpserat, et quibusdam miraculorum signis uiuens illustrarat. Hic comperta corporali eius presentia, dici non potest, quanta utriusque sexus illuc confluxerit populorum frequentia. Inter que ob beneficiorum eius gratiam cum diuersa donorum munera cum gleba sancti uiri inter frondes arborum pre turba irruente decernerent appendi, quoddam ligneum poculum a quodam contigit offerri. Hoc unus e famulis seruandum acceperat. Quod cum quidam lasciuus iuuenis et petulans ab illo peteret sibi dari, cum forte uideretur indignus promereri, ille exempto ense uiri Dei  obsequio deditum gladio nisus est appetere. Cumque in eum librasset ictum, subito ferientis dextera ligatur in ere. Sic ille sine patibulo celo suspensus amens redditur, sensu confunditur, fixus tellure tenetur, nec prius potuit sibi reddi, quam oratione illorum, quibus nociturus uenerat, mereretur absolui. Ita plurimorum pectora terror perstrinxerat huius facti. Denique hic aliquantisper a populo detenti resumunt iter quod ceperant, ad Herlerum ueniunt quo tendebant. Insurgunt undique iniusti peruasores, uolentes eos a finibus repellere, quos sui dispendio cernebant aduenisse. Sed sancti uiri uirtus terrore mentes edomat impiorum, et suis reformat domestica predia, que alienorum factionibus fuerant direpta. Ita, licet cum labore, rebus compositis, cum sacris  pignoribus monachi obsequentes letiores redduntur propriis laribus.



Inuasores puniti.

15. uicus est iterum non ignobilis, Prouincherias suo uocabulo dictus, pene uiginti millibus a monasterio disparatus: quem uidelicet uicum quidam miles peruaserat, inter suos nominatissimus. Ad quem angustia imminenti, quia deerat suffragium terreni defensoris, sancti uiri glebam imperabat necessitas  deportari. Qua in ecclesia illic propria collocata miles indignatus cepit furere, irasci, sancto derogare, baccari et insanire, affirmans res ecclesie ditioni sue libere subiugare. Denique cum quadam die tumidus et elatus equo spumanti per subterpositum ecclesie campum solutis habenis cursu ferretur prepeti, crure fracto equus in preceps concidit; ipse uix casum euadens, in proximo a milite interfectus, uillam usque in presens sancto Petro libere possidendam reliquit.

16. Alio quoque tempore Rotbertus quidam miles, uiribus potens et opibus, cum nepote Berardo in pago Diuionensi Caciacum uillam apprime uiniferam; Hubaldus uero Molisiacum in pago Belnensi, res uidelicet Luxouiensis Ecclesie, satis iniqua dominatione  possidebant. Quare monachi cum principibus Burgundie sepius conquesti, preualere non poterant. Inito igitur Letoldi comitis consultu eo tempore, quo rex Lotharius  pulsa obsidione Burgundiorum sub ditione sua Diuionense receperat castrum; monachi notum repetunt suffragium, sancti Waldeberti pignus uenerabile illuc constituunt deferendum. Quo cum peruenissent, medio uille tentorium competenter cum sacro loculo statuunt, cum repente hostes armati ferro et animis, Berardus uidelicet cum suis, aduenientes quidem cum suo defensore non audent contingere. uillam tamen solito more corripiunt, familiam male opprimunt, alimentorum sumptus copiosius ac durius exigunt: sicque cibo rapaciter et uino perfusi, monachis inedia laborantibus,  nocte irruente, sopore membra protensa resoluunt. Ecce subito noctis medio eorum princeps, Berardus uidelicet, febre corripitur, morbo dysenterie membra torquentur, fluxu uentris undique coarctatur. uixque auroram prestolatus monachos adit, ante presentiam sancti corruit, reatus sui penitentiam agit: sicque indulta sanitate, uilla Caciacus ex tunc et nunc alieno eruitur possessore, domini proprii potitur libertate.

17. Hubaldus uero miles, licet in rebus sanctuarii auidus, alias tamen uir probus, et ut armis, ita etiam moribus modestus, quem in pago Belnensis prouincie apud Molisiacum uillam monachorum uini et frugum redditus diximus subiugasse. uisis huius sancti uirtutibus territus et miraculis, in reliquum,  licet nolens, possessionem suam ecclesie dereliquit.



Alia miracula.

18. Alio post hec tempore iidem monachi in pago Alsgodiensium, tyrannorum infestatione prorumpente, quarumdam rerum suarum fuerant dispendia passi. Hac perurgente necessitate eas habita deliberatione decernunt partes adire, habentes secum fidei tutamina, sacra uidelicet reliquiarum  pignora  ex membris sancti Eustasii, nec non S. Waldeberti confessoris Domini gloriosi. In quo itinere non longe a monasterio, apud uillam que Sancte Marie dicitur, primum sunt hospitati. Deinde locum qui Campaniolas uocatur aggressi, quarto demum die illuc perueniunt, quo fuerant malorum improbitate prouocati. Erat in illo comitatu non paruus numerus tam ex monachis quam ex ministrantibus, cum quibus ierat abbas et episcopus, nomine Aaloncus. Peruenientes itaque ad locum destinatum, quia alibi locus aptus non fuerat, in prato quodam quod eis contradicebat, super unius quercus abscise truncum statuunt. Ad famam igitur tante nouitatis pluribus concitatis, cerneres promiscui sexus infinitam populorum multitudinem illuc repente confluxisse,  non solum ex uicinis, sed ex longinquis partibus, locis, uillis et oppidis mirum in modum conglobati omnes conueniunt: ac mox campum replentes, una uoce, consona deuotione omnipotentis Dei nomen et sancti Waldeberti cuncti inuocant, suis incommodis opportuna suffragia petunt. Ut autem declararet diuina potestas sanctorum suorum etiam corporale adesse beneficium, fit subito tantus de celo strepitus, tantus terror, ac in modum tonitrui sonus uehemens concitati, ut terra, sicut eis uidebatur, tremente, uix presentes populi supra pedes consisterent, ac quisquis illorum qua parte esset constitutus nescirent. Illi attoniti, et de ea re que acciderat nimium pauefacti, postquam uirtute reddita ad semetipsos sunt reuersi ,  uideres auem in figura columbe per serenum era de sublimibus descendisse, ac blando uolatu super loculum sanctum familiariter circumuolasse: que deinde expleto cursu celi secreto recipitur, quo manifeste aduenisse probatur. Hinc uirtus utriusque sancti cepit ostendi. Mox etenim duo propriis diu luminibus orbati, ea hora qua auis predicta uisa est abscessisse, sine ductu alterius recepta luminis claritate ineunt gaudentes ad sua festinanter properare. Deinde quoque alii duo complicita neruorum nodositate catenatis quasi membris toto corpore astricti, aliorum manibus sacris pignoribus illati, diuina uirtute ostensa in pedes sunt subito erecti, et ad propria absque humano iuuamine letantes sunt reuersi, ac terram quam prius calcare nesciebant,  nouo docti itinere liberis gressibus Dominum glorificantes et sanctum Waldebertum preuium habentes ambulare ceperunt

19. Huic itidem loco castrum cernitur esse contiguum, quod priori tempore Montem Biliarde  nouimus esse cognominatum. Huius oppidi incolam nomine Utonem, non ab ignobili genere oriundum, pluribus notum fuisse satis est compertum. Hic neruis coactis et corporis facultate priuatus manibus  per terram repens ire non poterat, nisi uel equo, uel asino sessore uteretur. Hic itaque ad locum perductus est cum summa deuotione, quo sancti huius uenerabile pignus cognouerat constitisse. uenit igitur, lacrymis humum perfudit, sancti nomen inuocat, suffragium exposcit: nec ante a loco discedit, donec diuina uirtute ruptis neruorum nexibus redit ad propria, pristina incolumitate donatus.

20. Et quoniam temporis et eiusdem beneficii se opportunitas dedit, non piget iterum aliud ad laudem diuini nominis referre, quod in re simili uir iste sanctus dissimiliter est operatus. In pago siquidem rusticorum usu Warascum  nuncupato, etate priore fuisse quemdam uirum nouimus, qui proprio fuerat Bernericus nomine dictus. Qui quidem  generis erat libertate potitus, sed tamen toto corpore et neruis astrictus, nulla facultate poterat solide terris affigere gressus. Hic biroto carpento impositus quocunque esset ducendus, unius bouis et famuli uidebatur esse contentus. Qui audita uirtute sancti, iuncto boue ac ministro premisso carpento impositus, peruenit ad locum, quo se duci fuerat deprecatus. Ante presentiam sancti in terra prostratus diu decubat, cum lacrymis preces miscet, et familiarem bouem sancto Waldeberto non tardans polliceri, si hac corporis incommoditate mereretur absolui. Cuius quidem uir sanctus non est dedignatus  suscipere gemitum supplicantis, sed tamen presentem distulit impendere sanitatem. Nam non impetrato  quod diu rogauerat, mestissimus abscedebat. Cumque aliquantulum itineris rediens peregisset: O sancte, inquit, Waldeberte, placetne tibi quod tristis ueni, tristior recedo? Hec dicens plaustrum stare iubet, terram petit, bouemque in pascua resoluit: cum subito sanus factus concitus redit, gratias agit, bouem ductorem obtulit, ac firmatis gressibus ad domum letissimus redit.

21. Quedam iterum femina genere nobilis, grauissimo tenebatur morbo eiusdem contractionis, destituta solatio corporee facultatis. Que cum iam consequende salutis commercio desperata uideretur, ad locum eumdem  se petiit deportari. Ubi cum diutinis precibus et lacrymis insisteret, repente sanata non sine admiratione multorum in pedes constitit.  Sed cum adepta sanitate uellet inde recedere, in itinere iam posita subito in terram concidit, et in eumdem contractionis morbum astrictam se esse cognouit. Suspiciens celum ingemuit, et rursus ad locum se referri fecit. Ubi cum pristinam sanitatem recepisset, quasi aliquantulum iam secura, res necessarias reuisere cupiens a loco discedit, et abire iam cepit. Sicque in itinere iam constituta, rursus in unum corporis globum contrahitur, atque denuo ad locum refertur. Sicque factum est, ut quotiescunque inde abire uoluisset, in eumdem morbum concideret, donec tandem recepta sanitate animum  fixit, et usque ad ultimum uite sue tempus in eodem loco permansit.




ANNO DOMINI DCCCCXCIu.
SANCTUS AYMARDUS ABBAS CLUNIACENSIS III.





uETERUM DE S. AYMARDO ABBATE CLUNIACENSI TESTIMONIA,




I. S. Odilo abbas Cluniacensis in uita S. Maioli predecessoris sui.


Huic  successit felicis memorie Heymardus nomine, beate simplicitatis et innocentie filius. Hic in augmentatione prediorum, et acquisitione temporalis commodi adeo studiosus fuit et in obseruatione satis deuotus. Hic et amissionem temporalis luminis, et quidquid sibi aduersitatis accidere potuit, absque omni murmuratione et indignatione patientissime tulit. Hic etenim uir ob meritum patientie,  simplicis et innocentis uite, tanto talique a Christo ditatus est munere, ut eius tempore ad amorem monastici ordinis auctorem nostre salutis beatum Maiolum dignatus est accersere.



II. Glaber Rodolphus lib. III Historie, cap. 5.

Post Odonis obitum successit Heimardus uir simplex in ipsius locum, qui, licet non adeo famosissimus, regularis tamen obseruantie non impar custos.



III. Petrus Damianus cardinalis, lib. II Epistolarum, epistola 14.


A uenerabilis plane Cluniacensis cenobii fratribus didicisse me contigit insignia duo sancte humilitatis exempla, quorum unum non mediocriter quosque prelatos, alterum ualet edificare subiectos. Marcuardus [Aymardus, uel Ademarus] certe eiusdem rector ecclesie Maiolum sibimet substituit, et grandeue iam senectuti sue quietis otium procurauit. Hic itaque dum priuatus in infirmorum maneret edicula, quadam aduesperascente die caseum petiit, quem cellerarius pluribus, ut fieri solet, intentus, non modo dedit, sed et duris insuper ministrum eius responsionibus fregit. Conquestus est abbatum turbam, nec posse se tot dominorum perferre molestiam. Quo senex audito, non mediocre scandalum pertulit: et quia lumen oculorum prorsus amiserat,  dolor in eius corde tenacius hesit. Nam quo cecus a uisibus uacat, eo quicquid audierit, in corde subtilius uersat: et quia per exteriora queque non spargitur, interiori zeli stimulo truculentius inflammatur. Mane uero facto, ministro suo, ut sese ad manum in capitulo duceret, iussit. Adductus autem, talibus Abbatem aggressus est uerbis: Frater, inquit, Maiole, non ego te super me, ut me persequereris, imposui, nec ut tanquam emptor mancipio dominareris: sed ut reuera patri filius compatereris, elegi. Et post huiusmodi multa, propemodum commotus, adiecit: Esne, queso, meus monachus? Quo respondente: Sum, tuumque me non magis fuisse, quam et nunc esse, profiteor. Et ille: Si meus, inquit, es monachus, protinus cede sedi, et locum, quem ante noueras, repete. Quo Maiolus audito, repente surrexit, humilem locum prout iussus fuerat, expetiuit. Marcuardus [Aymardus] itaque quasi postliminio reuersus, uacantem occupat sedem. Cellerarium, cui fuerat infensus, accusat, quem mox  terre prostratum durius corripit, tandemque modum penitentie, qui sibi uidebatur, iniungit. Perfunctus itaque tam longi tribunatus officio, presto dethronizatus assistit: Maiolo, ut ad suam sedem redeat, precipit. Ille confestim nil cunctatus obedit.



Iu. Sigebertus Monachus Gemblacensis, ad annum 937 [944].

Obiit sanctus Odo abbas Cluniacensis: succedit ei Ademarus. Et ad ann. 943 [954]. Ademarus Cluniacensium abbas substituit sibi abbatem Maiolum.



u. uincentius Bellouacensis lib. XXuI Speculi Historialis, cap. 68.

 Porro sancto Odoni successit Ademarus siue Heimardus simplicitatis et innocentie filius. Hic in augmentatione prediorum, et acquisitione commodi temporalis fuit studiosus, et in obseruantia regulari deuotus. Amissionem luminis temporalis, et quicquid sibi aduersitatis accidere possit, absque omni murmure et indignatione patientissime tulit.



uI. Chronicon Lemouicense ms. ad annum 941.

Sub hoc tempore S. Odo abbas Cluniacensis dormiuit in Christo, cui Ademarus successit, qui cum sex annis rexisset Cluniacense cenobium, sanctum Maiolum sibi constituit abbatem, uirum feruoris eximii, et admirande abstinentie, reparatoremque precipuum monastice discipline.



uII. Wernerus Rolewinkius in Fasciculo temporum, ad annum 934.


Adamarus uir sanctus, successor S. Othonis [Odonis] abbatis Cluniacensis.



uIII. Ioannes Trithemius lib. III de uiris illustribus ordinis S. Benedicti, cap. 218.

Adamarus post Odonem secundus abbas Cluniacensis monasterii, uir in scripturis sacris eruditus, morum conuersatione sanctissimus, lumine oculorum orbatus, uelut alter Iob, in medio fratrum suorum exemplar patientie et humilitatis enituit. Claruit anno Domini 932 . Cuius festum agitur apud Cluniacenses Idib. Septembris.



IX. Martyrologium monasticum Benedictinum, ad III Nonas Octobris.


In cenobio Cluniacensi depositio S. Aymardi abbatis, sanctitate et miraculorum gloria celebris.



X. Chronicon Cluniacense.

Aymardus primus, abbas tertius Cluniaco, eligitur anno nongentesimo quadragesimo quarto. Nam fratribus super electione abbatis agentibus concilium, idem sanctissimus Aymardus a Cauiniis sua obedientia rediens, equum super quem sedere consueuerat ante se ipse pedes piscibus onustum ducens concilio eorum admiscetur, omnibus humilitatem eius admirantibus. Itaque eius humilitate obtinente abbas eligitur, et ab Eduensi episcopo, nomine Rothmundo, regnante Ludouico, consecratur.

Iste Aymardus fuit filius Engolismensis comitis, ut refert Richardus in sua Chronica. Qui propter morum honestatem, et suam nobilitatem multis monasteriis  in Aquitania prefuit.

Sub isto Aymardo fuit factus monachus sanctus Maiolus Matiscensis archidiaconus, nobilibus parentibus ab infantia nobiliter enutritus.

uenerabilis itaque pater Aymardus fuit simplicitatis et innocentie filius. Hic in augmentatione prediorum, et acquisitione commodi temporalis fuit studiosus, et in obseruantia regulari deuotus. Amissionem luminis temporalis, et quidquid sibi aduersitatis accidere potuit, absque omni murmure et indignatione potentissime tulit. Qui tandem tota corporis ualetudine destitutus, et oculorum lumine priuatus, habito fratrum concilio anno 954 in loco suo sanctum Maiolum instituit. Qui in capitulo existens, in hec uel similia prorumpens uerba, ait. »Ex magnanimi regis audacia nouimus in milites spiritum fortitudinis deriuari: sicut ab opposito negligentia remissi ducis commilitonibus animum dissolutionis inspirat. Aduersa capitis ualetudo toto  redundat in corpore, sicut eo incolumi permanente, membra certa sospitate et gaudio penitus hilarescunt. Rex etenim formidolosus et pauidus, si terga uertat, si fuerit elapsus in fugam, nunquid non statim quisque fortissimus et uirilis femineo pauore soluetur? Quis in capite molestiam sustinens, et in membro patiens principali, non illico totis animi et corporis uiribus elanguescat? Quorsum euadat oratio, perspicuum est. Ego enim uobis in celesti militia ducatum prebens, et more capitis toti humano Ecclesie corpori prouidentiam exhibens generalem, senio et debilitate confectus, officio meo responsum operis exhibere non possum. Processi in dies multos, etiam grandeuus et senex, totius uirtutis in me defectum sentio naturalem: facilis excursus annorum me ignorante depredatus est uires meas. Caligant oculi, luminum acies tota retunditur, et sensuum ueritas imminuta sentit directionis sue iniuriam.  Licet sit animus perseuerans, et spiritus uictor annorum, totius tamen corporis ruinam passus excubias ordinis celebrare non possum. Prouideat sibi discretio uestra pastorem, qui precedat uos in uia Dei, et ueluti columna luminis in nocte offensionis dirigat gressus uestros. Nauis sine remige commissa uentis, non enauigare ad portum, sed illidi scopulis, et mediis insepeliri fluctibus consueuit. Castrensis militie multitudo, nisi ducis legibus informetur, presentia muniatur, firmetur auxilio, seuas circumfrementium hostium manus incurrit: Ecclesia uiduata rectore, dum non habet oculum prouidentie, quo regatur, foueam precipitationis offendit.« Cum hec et similia uenerabilis senex Aymardus in uirtute spiritus  loqueretur, et ad eius uultum et uerba circumsedentium mentes et oculi raperentur, adiecit: »uobis quidem incumbit electio, et uestrum erat communi prouidentia prefecisse pastorem. Sed quoniam in nostre discretionis iudicio uestri quoque posuistis arbitrii libertatem, de Domini misericordia pie presumens, hortor atque commoneo ut fratrem Maiolum in custodiam gregis Domini substituatis uigilem et rectorem.« Quo facto ipsum ab episcopo Cabilonensi nomine Holdebado ordinari rogauit. Et deinde post resignationem uixit gloriosus Aymardus nouem annis in Cluniaco, et ibi obiit anno 953, III Nonas Octob., iacetque in predicta ueteri ecclesia etro altare beate Marie.





SANCTI AYMARDI CHARTULARIUM.






I. Priuilegium domni Agapeti pape domno Aymardo concessum.








II. Preceptum Ludouici regis Francorum de sancto Ioanne Matisconensi. 

In nomine Domini Dei et Saluatoris nostri Iesu Christi, LUDOuICUS diuina ordinante prouidentia rex.

Si enim precibus seruorum Dei, pro sancte Dei Ecclesie, et eorum utilitatibus assensum prebemus, regalem procul dubio exercemus dignitatem, et hoc  imposterum iure firmissimo mansurum esse uolumus. Idcirco nouerit omnium sancte Dei Ecclesie fidelium et nostrorum, presentium scilicet ac futurorum industria, quia adierunt nostri principes, Hugo uidelicet dux Francorum, et alter Hugo dux Burgundionum, necnon et Lctaldus comes, nostram regiam serenitatem deprecantes, quatenus Cluniaco monasterio in honore beatorum apostolorum Petri et Pauli consecrato, quasdam res concederemus per regale preceptum, ecclesiam uidelicet in honore sancti Ioannis dedicatam in suburbio Matisconensi situatam, cum omnibus rebus ad eamdem ecclesiam pertinentibus, uillam etiam eius, Hosam, Malorem, Exboscum, et uillam Senosanam cum terris, pratis, siluis, aquis maioribus, riuis minoribus,  uiuariis, stagnis, fossis, et portu de supra iam dicta Hosa, et aliis portis, cum pascuis, exitibus, et regressibus, et omnibus adiacentis et uniuersis piscariis, quesitum et inquirendum, et cum Arnulfo et uxore sua et filiis et filiabus eorum, seu omnibus seruis et ancillis uel infantibus ad supradictas res aspicientibus, seu alodiis eorum foris et intus ubicunque  dispersis, excepto tertio tractu de Hosa, quod pertinet ad S. uicentium. Sit . . . . . . . . . . . . etiam de Dauaiaco cum uxore sua, filiis et filiabus, cum uniuersis alodiis et rebus suis, et omnia que in dicto comitatu tenet: quod tam pro amore beatorum apostolorum Petri et Pauli, quam etiam pro statu regni nostri simul et Principum nostrorum, ac omnium fidelium Christianorum salute uoluntarie fecimus, eorumque pie et deuote petitioni libenter annuimus. Precipientes ergo iubemus, ut deinceps per hanc nostram auctoritatem iure firmissimo predicti Christi testes, beatus Petrus et Paulus, uel abbas eorum, seu monachi eisdem ipsis Christi apostolis seruientes teneant atque possideant, et quidquid exinde facere uel iudicare uoluerint, libero  in omnibus perfruantur arbitrio faciendi quidquidi elegerint. Et ut hec nostra auctoritas firmior habeatur, et per futura tempora melius conseruetur, de annulo nostro subter iussimus sigillari.

Signum Ludouici Regis.

Rorigus cancellarius ad uicem Acardi recognouit.

Actum Capriniaco uilla Kal., Iul. anno XI regni Ludouici regis, quando etiam Franciam recuperauit.





III. Charta eiusdem regis, de Tusiaco. 

In nomine sancte et indiuidue Trinitatis, LUDOuICUS  diuina propitiante clementia rex.

Si enim precibus seruorum Dei pro sancte Dei Ecclesie statu, necnon et eorum utilitatibus, assensum prebemus; regiam in omnibus conseruamus dignitatem: et hoc imposterum iure firmissimo, et inuiolabiliter fore permansurum decernimus. Idcirco sancte Dei Ecclesie fidelium, nostrorumque nouerit industria, presentium scilicet et futurorum, quoniam  illustrissimi principes regni nostri, Hugo uidelicet dux Francorum, et alter Hugo dux Burgundionum, et Letaldus comes, nostre Regie serenitatis adierunt excellentiam, deprecantes quatenus Cluniaco monasterio in honore beatorum Petri et Pauli apostolorum consecrato, quandam uillulam de ratione uicecomitatus Lugdunensis per regale concederemus preceptum. Est uero ipsa uilla sita in eodem pago Lugdunensi super Ararim fluuium, quam cum omnibus rebus ad eam pertinentibus donamus, uineis scilicet et campis, terris, pratis, siluis, aquis, aquarumque decursibus maioribus, et riuis minoribus, uiuariis, stagnis, fossis, et portu, cum exitibus et regressibus, cum pascuis et omnibus adiacentiis, et uniuersis piscatoribus et piscatoriis, ceu omnibus  seruis et ancillis, uel colonis, cum infantibus suis, et omni agnatione eorum, quesitum et inquirendum, totum et ad integrum cedo atque transfundo pro Dei amore, et beatorum apostolorum eius, pro statu et stabilitate regni nostri, simul et principum nostrorum, atque omnium Christi fidelium, uiuorum scilicet ac defunctorum salute. Precipientes ergo iubemus, ut deinceps per hanc nostre sublimitatis auctoritatem iure firmissimo, predicti Dei iudices, beati uidelicet Petrus et Paulus, uel abbates et rectores prefati cenobii eorum, seu etiam monasterii eiusdem, Christi apostolis seruientes, teneant atque possideant, et quidquid exinde facere uel iudicare uoluerint, liberum in omnibus potiantur arbitrium ordinandi et faciendi quidquid  elegerint. Et ut hec nostre celsitudinis auctoritas firmior habeatur, et per uentura tempora melius conseruetur, de annulo nostro subter sigillari duximus.


Signum Ludouici regis.

Rogerius cancellarius ad uicem Acardi recognouit.

Actum Capriniaco uilla, Kal. Iulii, anno XI regni Ludouici regis, quando etiam Franciam recuperauit.





Iu. Preceptum eiusdem regis de Cariloco, et Regniaco, et Ecclesia beati Martini Turonensi pertinente, in suburbio Matisconensi sita. 

 In nomine sancte et indiuidue Trinitatis, LUDOuICUS diuina propitiante clementia Francorum rex.

Si enim precibus seruorum Dei pro sancte Dei Ecclesie statu, necnon et eorum utilitatibus assensum prebemus, regiam procul dubio conseruamus dignitatem, et hoc in posterum iure firmissimo et inuiolabili mansurum fore decernimus. Igitur omnium uniuersalis sancte Dei Ecclesie, nostrorum que fidelium nouerit industria, presentium scilicet ac futurorum, quoniam inclytissimi principes regni nostri, Hugo uidelicet dux Francorum, et alter Hugo, dux Burgundionum, necnon et Leucaldus [Letaldus] comes nostre regie serenitatis adierunt excellentiam, deprecantes quatenus Cluniaco monasterio,  in honore beatorum apostolorum Petri et Pauli consecrato, quoddam monasterium in honore S. Stephani consecratum, quod cognominatur Carilocus, et cellam sibi pertinentem Regniacum in ueneratione S. Martini dedicatam per regale concederemus preceptum: ecclesiam etiam de ratione beati Martini Turonensis pertinentem in suburbio Matisconensi sitam. Hec uero loca superius denominata in pago Matisconensi sita cum omnibus rebus sibi pertinentibus, ecclesiis uidelicet, uillis, mancipiis utriusque sexus, uineis, campis, pratis, siluis, aquis, aquarumue decursibus cum omni integritate concedimus. Quod tam pro diuino amore, et beatorum apostolorum, uel pro nobis, quam etiam pro statu regni nostri, similiter et principum nostrorum,  atque pro omnium Christi fidelium, uoluntarie fecimus, eorumque pie et deuote petitioni libenter annuimus. Precipientes ergo iubemus, ut deinceps prefatas res per hanc nostram auctoritatem iure firmissimo, predicti testes Christi, Petrus et Paulus, uel abbas eorum, seu monachi eisdem Christi apostolis seruientes, teneant atque possideant; et quidquid exinde facere uel iudicare uoluerint, libero in omnibus perfruantur arbitrio faciendi quidquid elegerint. Ut autem hec nostre sublimitatis auctoritas firmior habeatur, et per futura tempora melius conseruetur, de annulo nostro subter iussimus sigillari.


Signum Ludouici regis

Rorigus cancellarius ad uicem Acardi recognouit.

 Actum Capriniaco uilla Kal. Iulii, anno XI regni Ludouici regis, quando etiam Franciam recuperauit.





u. Preceptum eiusdem regis de confirmatione Affredi. 

In nomine sancte et indiuidue Trinitatis, LUDOuICUS diuina propitiante misericordia Francorum rex.

Si diuinis cultibus operam dantes, Ecclesiam Dei ad summum sacre religionis statum sustollere conamur, regio more, ac progenitorum nostrorum priuilegiis innitimur. Quocirca omnium sancte Dei Ecclesie tam presentium, quam futurorum fidelium nouerit solertia, quoniam nostram adiens presentiam Stephanus Aruernorum uenerabilis episcopus,  reuerenter expetiit, quatenus quasdam res, quas Acfredus quondam comes ex sue proprietatis iure in pago Aruernensi, ob anime sue remedium, ac parentum suorum, Deo et sanctis eius contulerat, pro regula sancti Benedicti inibi construenda, Cluniacensi monasterio ac abbati ipsius, nostre regalitatis precepto easdem res confirmare dignaremur, quod et fecimus. Unde hoc nostre altitudinis decretum fieri, ac Aymardo abbati predicti monasterii dare precepimus, id est, per quod prefatas res cum omni integritate, quemadmodum in charta prelibati comitis Acfredi continetur, isdem abbas, atque successores eius, perpetualiter, nemine inquietante, possideant. Et ut hoc nostre auctoritatis emolumentum  per succedentia temporum curricula inuiolabiliter conseruetur, manu propria eum subtus firmantes, annuli impressione nostri insigniri iussimus.

Signum Domini Ludouici gloriosissimi regis.

 Odylo notarius ad uicem Altaldi archiepiscopi relegit et subnotauit.

Actum Polliaco uilla super Ligerim, III Nonas Febr. indict. uI, anno autem Xu regnante Ludouico rege glorioso.





ELECTIO S. MAIOLI IN ABBATEM CLUNIACENSEM uiuente Haymardo itidem abbate. 

 Ordine diuine dispensationis cum primum sacris legibus a patriarchis et prophetis, tum etiam humanis  consulibus et regibus motus populorum comprimeretur, post tempore incarnati uerbi ignea rhomphea in ostio paradisi fonte lateris Christi extincta, ut regnum Dei uiolentius raperetur, cepit status Ecclesiarum ab apostolicis uiris piis moribus informari, et demum a sacris uiris et abbatibus in subditorum mentibus regularis ordo disponi, ut per eam currentibus facilis celestis patrie uideretur ascensus. Sicque fit, ut quanto quis per exempla pietatis paterno cultu se ad excelsa erigens processerit, et subditis ad celestia sequendi ducatum prebuerit, tanto a remuneratore Domino multiplex mercedis et filiationis fenus percipiet. Et quoniam ad prelatos respicit quidquid a subditis delinquitur, exemplum praue uite, et negligentiam subditorum, sententia  diuini examinis ignis gehenne inexhaustus uindicat.

Quapropter ego Haymardus, sancti Petri Cluniacensis cenobii abbas indignus, presentibus atque futuris omnibus generatim notum esse uolo, quia hec et huiuscemodi mente pertractans, etate defatigatus, officiis quoque corporis imminutus, dum minus me pastorali cura idoneum persentisco, beati Benedicti capitulatim [f., capituli] de constituendo abbate sollicitudine premonitus , cum omnibus fratribus meis, filiis et conseruis, beati quidem Petri pridem clericum fratrem ac filium monachis Maiolum religiosum eligimus et abbatem esse decernimus, ne insolentia nostre infirmitatis  ordo deterescat, et repulsam in aliquo patiatur, Domino propitio semper ad meliora prouehendus, et ne technam alicuius excusationis pretendat , concilium episcoporum et abbatum adhibuimus.  Et sicut Cluniacense monasterium Domino auctore a Guillelmo duce fundatum, nomine principis apostolorum sacratum, priuilegiis Romane sedis insignitum, regalibus preceptis confirmatum, a reuerendis quoque abbatibus domno Bernone et Odone ordinatum constat, ita cum omnibus abbatiis, locis et cellis ubiubi eorum uel nostro tempore acquisitis, predicto fratri ordinandum tradimus, atque tam ad ordinem seruandum secundum beatum Benedictum, et instituta Patrum nostrorum, quam ad res disponendas, sub omni integritate, propitia diuinitate, uinculis obedientie astringimus et abbatem unanimiter omnes proclamamus.

Huius uero electionis et ordinationis eius seriem  per consultum, ut diximus, primatum comitis, et etiam nostri et aduocati Leotoldi litteris sanciri precipimus, atque regulariter celebratam ordinationem in Christi nomine confirmauimus, a Patribus et fratribus nostris scriptis confirmari precati sumus. Acta Cluniacensi cenobio feliciter. Amen.

Ego Haymardus abbas huic electioni assensum prebui.

Maguboldus sancte Matiscensis Ecclesie episcopus.

Childebodus peccator ipso iubente.

Eilbadus episcopus et monachus ipso iubente.

Rodulphus humilis abbas sancti Petri Cauillonensis.

Richardus humilis abbas.

 Et centum triginta duo alii monachi cum eis subsignant.




ANNO DOMINI DCCCCXCIu.
SANCTUS MAIOLUS ABBAS CLUNIACENSIS QUARTUS.





SANCTI MAIOLI ELOGIUM HISTORICUM.




I. Eius uite scriptores eiusque laudatores.


1. Ea est primorum Cluniacensium abbatum celebritas et factorum gloria, ut quanquam de illis plures scripserunt auctores, ea tamen nec pro dignitate explicent, nec pro uotis nostris. Quapropter quod in sancto Odone iam prestitum est a nobis, idem etiam in Maiolo aliisque duobus subsequentibus, Odilone scilicet atque Hugone, prestandum est, ne eorum memoriam neglexisse uideamur, si eam segniter illustremus. De Maiolo quidem iam multa retulerunt socii Bollandiani in Maii tomo III, ab antiquis auctoribus accepta; sed multa de eo dicenda restant ex archiuis Cluniacensibus, quorum copiam habere nobis licuit

2. Tres uero Maioli precones nobis exhibent  Bollandiani, nempe Nalgodum quem Maioli discipulum putant, ac prime uite scriptorem; alteros: Syrum et Aldebaldum, itidem ceuos, qui coniunctis studiis alteram de Maiolo lucubrationem condiderunt; tertium sanctum Odilonem, Maioli in abbatiali dignitate successorem. De his omnibus hic in limine agendum, antequam ulterius progrediamur.

3. Primus Maioli encomiastes omnino censendus est Syrus monachus, cuius puram putam scriptionem ex ms. codice sancti Martialis ecclesie apud Lemouicas accepimus a nostro Petro Trellio, una cum epistola Syri ad sanctum Odilonem abbatem uite prefixa, in qua facti sui rationem reddit auctor. Ait quippe id operis a se susceptum fuisse flagitante  Warnerio sancte recordationis monacho, qui Syro misso in Italiam ante perfectum opus, ipse in Alsatiam directus, opus imperfectum detulerit. Postea uero mortuo Warnerio, cum opus istud, quale ab ipso relictum fuerat, Odilo in Morbacensi cenobio  reperisset, Syro demandata cura ut id perficeret; quod ipse tandem exsecutus est, non eo tamen modo, ut numeris omnibus absolutum aliis uisum sit. Quapropter statim post Syri obitum Aldebaldus supremam operi manum imponere aggressus est. At sane que is suppleuit, ornatus admodum uicem prestant, hoc est  quedam non necessaria, quibus Syri narrationem illustrare atque connectere sibi uisus est. Rem explicat Reimbaldus monachus, qui breue carmen communi huic Syri et Aldebaldi scriptioni preposuit, ex quibus hec referre non ab re fuerit:

Hunc ubi gauisum fore credimus archimagistrum,
Cuius in hoc paruo retinentur gesta libello
Pauca, uelut patris flores carpuntur amenis:
Ad Christi laudem que Warennerius autem
In cunctis uite monachus nimium reuerende
Persuasit domno supplex multa prece Syro
Scribere communi cunctorum commoditati,
Ne patris tanti possent pia facta recondi.
Qui tandem precibus et amore sui superatus,
Discere que potuit narrantibus, edere cepit.
Tegmina sed carnis soluens per debita mortis,
Hoc opus eximium dimisit semiperactum,
Mox Aldebaldus quod suppleuit studiosus,
Congrua subnectens, et, ut aspicis, ordine iungens.
 Certus in hac opera meruit sibi premia digna.

Sed ut intelligat lector, quod cuius sit, totam de Maiolo narrationem tribus libris complexus est Syrus, ut eo tempore disertus, nonnullis carminibus hinc inde narrationi insertis. Aldebaldus uero suum singulis libris prologum aptauit, carmina multis in locis adiecit; sed nullum factum retulit ab Syro pretermissum, nisi quod initio libri primi narrationem instituit de Saracenorum impressione in cenobium Lerinense, que ad Maioli facta nichil pertinebat. Communem illam Syri et Aldebaldi lucubrationem ediderunt socii Bollandiani. Nobis puram Syri scriptionem hic representare uisum est, suo loco referendis iis que de clade Lerinensi Aldebaldus explicauit.

 4. De Aldebaldo atque Warnerio, cuius rogatu Syrus operi manum admouit, nichil legimus, nisi quod Warnerium oportet fuisse monachum religione celebrem, utpote quem sancte recordationis uirum Syrus, et Raimbaldus monachum uite nimium reuerende appellat. De Syro id unum discimus, quod lotsaldus  in Actis sancti Odilonis sub finem memorat apud Bollandum in hec uerba: »uerum plurima que in prima fronte dicturus sum, ipse non uidi; sed duobus monachis eius, Petro uidelicet monasterii sancti Maioli, quod apud Papiam est, preposito, uiro scilicet religioso,  et Syrone cuiusdam monasterii abbate, per adnotationem fratris Bosonis, mire simplicitatis et innocentie monachi, sicut rogaueram, dum hoc opus inciperem, referentibus agnoui. Fuerunt autem predicti fratres probabiles uiri, patris Odilonis admodum familiarissimi, secretorum etiam illius in pluribus conscii, et itineris uel laboris per multa tempora socii,« etc. Diu anceps fui num in lib. II de uita sancti Maioli per Syrum cap. 23, ubi de reformatione agens Ticinensis monasterii ita habet, ibique suum ordinauit abbatem, legendum sit Syrum pro suum. Sed obstant mss. codices cum uulgatis.

5. His auctoribus, Syro uidelicet atque Aldebaldo, accessit Odilo eorum abbas sanctus, qui non tam nouum de Maioli uita commentarium, quam orationem  laudatoriam composuit, lectorem ad alios remittens scriptores, qui prius de illo egerant. Ita enim legimus in cap. 2 apud Bollandianos: »Quanta per eum Dominus et ante et post transitum eius ostendere dignatus est miracula, testantur uolumina a doctissimis uiris ordinata, sensu catholico, calamo conscripta rhetorico, et in quibusdam locis metro uariata dactylico.« Libellum suum Odilo inscribit Hugoni, postea eius successori, et Almanno monachis, premissa epistola, quam in eius Elogio aliquando referemus.

6. Postremus omnium Nalgodus Cluniacensis monachus itidem sancti Maioli gesta illustrare aggressus est, Petro uenerabili abbate; quo tempore uita sancti Odonis ab eodem expolita, et in compendium  redacta est, qualem superius suo loco retulimus. Ex his omnibus unam Syri scriptionem huc adducere uisum est, in hoc Elogium referendo, si qua ab aliis auctoribus singularia dicta sunt, omissis etiam duobus miraculorum libellis, in quibus paucissima obseruatione digna memorantur; et que facile consuli possunt in Bibliotheca Cluniacensi, in cuius appendice hec leguntur, et in Maio Bollandiano. Ceterum hi duo Miraculorum libri in ms. codice Lemouicensi, ex quo Syri lucubrationem accepimus, ipsius Syri tribus de Maioli uita libellis continenter subiiciuntur; in quorum prologo innuit auctor, se uitam sancti Maioli scripsisse, cum ita prefatur: »Gloriosa uirtutum opera, que omnipotentis Dei prouidentia per beatum suique dilectorem Maiolum dignata est operari,  dum fragile sui ipsius corporis indumentum uiuificaretur uitalis spiritus additamento, compendiosa, prout scire potuimus, descripsimus ratione, etc. Nunc deposito carnis onere in celis lucidum et sanctissimum sidus renitens, ampliatarum uirtutum eructat cumulos. Hos ex parte aliqua, pro paterno imperio domni ac reuerendissimi Odilonis abbatis, obedimus mandare scriptis.« Unde quis inferat Syrum esse istorum Miraculorum scriptorem, tametsi eius stylum penitus assequi non uidentur. Ut ut sit, si qua in eis notatu digniora erunt, in fine huius Elogii referentur.

7. Preter hos auctores, multi de sancto Maiolo honorificam fecerunt mentionem, quorum uerbis  commode in subsequentibus utemur. In his sunt Petrus Damiani in opusculo 33, Glaber Rodulfus uariis in locis, uincentius Bellouacensis, Petrus Equilinus episcopus in lib. Iu, cap. 153, Ioannes Trithemius et plerique chronographi. In appendice Bibliothece Cluniacensis exstat etiam breuior Maioli uita, cum Syri lucubratione in compendium redacta Iam ad Maioli facta ueniamus.



II. Maioli patria, parentes, studia et uita canonicalis; archiepiscopatus uesontionensis ab eo recusatus.

8. Etsi eum patria Prouincialem, id est ex Prouincia  ortum fuisse liquet, non tamen de ipsius natali solo constans est et unanimis ueterum ac recentiorum consensus. ualentiole   [quod oppidulum diecesis Regiensis, medio Regium  inter et Manoscam  interuallo] natum communis fert Cluniacensium traditio, preeunte Petro de Riuo, cui inscriptio ecclesie sancti Martialis apud Auenionem Cluniaco subiecte astipulatur, ab Honorato Boucheo relata in chronographia Prouincie pag. 232. Et quidem locum hunc ex Maioli hereditate fuisse constat; sed an eius natalis fuerit sedes, merito dubitare licet ex Syro, qui Maiolum ex Auennicorum oppido, id est Auenionensi , prodiisse tradit, quod totidem uerbis in communi Syri et Aldebaldi scriptione legimus. In alia uita, breuiori que exstat in appendice Bibliothece Cluniacensis, oppidanorum Auennicorum alumnus dicitur. Prouinciam eidem patriam tribuit Nalgodus, de natali solo  tacet; utrumque preterit Odilo. Mihi religio fuerit discedere a Syri et Aldebaldi auctoritate.

9. Mirari uero subit, cur ex omnibus illis qui de Maiolo scripsere auctoribus, nullus parentum nomina uel dignitates premittit, quos fuisse splendidissimos sat habuerunt dicere, quasi sub illo uerborum inuolucro ad nos integra eorumdem memoria pertingere deberet. In primis Syrus: »Clarus, inquit, ortus natalibus, ex Auennicorum oppido parentibus splendidissimis est procreatus, Prouincialis quidem genere, nobilium Gallorum clarus generositate.« Odiloni: »Preclaro stemmate ortus, et a nobilibus parentibus peruigili cura enutritus.« Nalgodo: »Prouincie regionis indigena, usque ad ipsos Gallie proceres affinitatis sue terminos dilatauit,  et a linea sanguinis Gallicani magnum sibi nobilitatis apicem comparauit.« Ampullosa hec uerba sunt, sed fere inania, nisi quod prenobili genere Maiolum progenitum ostendunt. Sed ubi parentum nomina et dignitates? Quanquam illud eo tempore in more positum erat, ut nobiles quique raro sue dignitatis titulos preferrent, preterquam reges, duces ac comites. Ceteri fere nudo nomine censebantur. Nihilominus militis nomen pro nobili seculo X in usu esse cepit, ut patet cum ex aliis, tum ex charta Trasmari Nouiomensis episcopi pro cenobio Humolariensi, superius relata ad translationem sancte Hunegundis: cui charte multi milites subscribunt. At sane uix excusari potest eorum indiligentia,  qui parentes eorum, quorum facta describere uolebant, intactos preteriere. Unus tamen ex Maioli preconibus Odilo in fine elogii sui, quasi fortuito, Maioli patrem Folcherium nominat, eumque militem appellat. »Fuit eodem tempore, ait, quidam miles in illis partibus, nomine Folcherius, in armis strenuus, iure hereditario ceterisque bonis et diuitiis ditissimus, et  ex utroque parente gemina nobilitate coruscus; uir magni consilii, prudentis sagacisque ingenii, pater uidelicet istius sanctissimi Patris nostri, de quo loquimur, Maioli.« Eumdem etiam Fulcherium nominat epitome edita in appendice bibliothece Cluniacensis.

10. uerum etsi hanc Odiloni gratiam non haberemus,  integrum nobis Fulcherii nomen seruassent tabule Cluniacenses, in quibus non semel legitur, nec non Fulcherii amplissime donationes, que eum ex locuplete familia ortum fuisse demonstrant. In primis Fulcherius Cluniaco donat »alodum suum in pago Regensi, in comitatu Atensi uillas Ausnanam et Serulionem; et in comitatu Aquense uillam Reglanam, item uillam Pinetum cum eius ecclesia sub titulo sancti Siffredi, item in eadem ualle uillam Paludem; et in comitatu Secustironense Alairacum cum ecclesia sancti Petri, item uillam Adducellum; et in comitatu Regense uillam Abiacum cum ecclesia sancte Marie, uillam Pauliacum, ualentiolam cum ecclesia sancti Maximi, ecclesiam et uillam sancti Tyrsi, uillam et ecclesiam sancti Stephani de Margis,  uillam et ecclesiam sancti Ioannis de Ardas; in ualle Mixenis ecclesias sancti Stephani, sancti Martini, sancti Petri, item uillam Fabricas, uillam Narbonam, cum ecclesiis, Fagentiam cum ecclesia, Dragonianum, uillam Arcus, et medietatem Centumclauis uallis, uillas Locatum, Surigerias, ecclesiam beate Marie, Bonolas uillam,« omnia hec cum appendiciis suis. Que idcirco minutatim retuli, ut appareat quam ample fuerint Fulcherii facultates: quibus in locis site, nempe in pagis Regensi, Atensi seu Aptensi, Aquensi et Secustironensi; tum quanta eius munificentia in loca sacra, ac demum, quam illo euo laicis familiare fuerit plebanas possidere ecclesias, easque monasteriis tradere: quod sexcentis exemplis  probari potest. Quo anno facta sit hec Fulcherii donatio, in charta non exprimitur: at certum est eam factam esse prius quam Maiolus seculo nuntium remisit, quippe non nisi mortuis parentibus Cluniacum secessit, ut postea exponemus. In ea porro donatione mentio fit de ualentiole traditione, quam Boucheus retulit ad annum 990, eamque a comitibus Prouincie Cluniaco primum factam putauit. In Maioli chartario legitur in charta sexta Willelmi, data regnante Conrado rege, Willelmum ipsum donasse Cluniensi monasterio et Maiolo abbati ex rebus quas ipse Maiolus abbas et Clunienses fratres ei ad uitam dederant, uillam ualentiolam. Post Maiolum Almeradus  Regensis episcopus Odiloni abbati remittit quedam annua debita, que ualentiola episcopo pendere solebat. Inter Cluniacenses ecclesias ex Prouincia recensetur in bibliotheca Cluniacensi »decanatus de ualensoliis Reiensis diecesis, ubi debent esse decano computato quinque monachi, et unus presbyter commensalis, et debent ibi celebrari quotidie due misse.«

11. Ex archiuo Cluniacensi non solum discimus Maioli patris nomen, sed etiam eius aui ac fratris, quorum alterum itidem Fulcherium, alterum Cyricum dictum fuisse inde intelligimus. Id patet ex Maioli charta 344, que prestaria est Arnulfo episcopo Atensi a Maiolo facta, de quibusdam rebus cenobii Cluniacensis, sitis in pago Atensi. Has litteras  huc integras referre iuuat.

»In nomine Domini . . . . . Ego Maiolus fauente Christi clementia Cluniensis cenobii abbas. Notum fieri uolumus omnibus fidelibus Christianis, tam presentibus quam succedentibus, quod domnus Arnulfus episcopus Atensis nostram expostulando adiit presentiam, quatenus ei concederemus loco precarie res quasdam iuris sanctorum apostolorum, Petri uidelicet et Pauli, supradicti cenobii Cluniensis. Inquisita itaque uoluntate fratrum nostrorum, eisque rationabiliter assensum prebentibus, decreuimus prelibati domni episcopi precibus obtemperare. Concedimus itaque eidem domno Arnulfo episcopo atque consanguineo eiusdem Teoberto, res sanctis apostolis Petro et Paulo dicatas, que sunt  in pago Atensi site, in uilla Lausnana, et in alia uilla, quam uocant Soldo, usque in montem Clauaniacum, et in alio loco, ubi dicitur Trabalio, et in alia uilla que uocatur Bassus, et in alia uilla que dicitur Siciago, et in alia uilla que dicitur Borcio, et in alia que dicitur Soricarias, et in alia que dicitur Leocola, et in alia que dicitur ualle, et ipsum alodum quem auus meus Fulcherius comparauit de Bernardo, et in alia uilla que uocatur Iocadas, et in alia que uocatur Cariaras, et in alia que uocatur Serulias. Ista omnia mihi et fratri meo Cyrico ex successione nostrorum parentum nobis euenerunt: nos uero, ego uidelicet Maiolus, prefati cenobii Cluniensis abbas, et predictus frater meus pro remedio animarum nostrarum, nostrorumque parentum  omniumque fidelium Christianorum, Deo et sanctis eius apostolis Petro et Paulo in Cluniaco cenobio tradidimus. Omnia itaque iam denominatis uillis coniacentia, siue quantum auus meus Fulcherius et genitor meus eiusdem nominis in comitatu Atensi tenuere, uel conquisiere, totum predicto episcopo et eius consanguineo Teoberto concedimus, in ea scilicet ratione tradente domno episcopo res suas, que sunt site in pago uel comitatu Atensi, in uilla Lausnana, Deo et sanctis eius apostolis Petro et Paulo in prelibato cenobio Cluniensi, eo uidelicet tenore, ut quandiu ipse episcopus et eius consanguineus uixerint, teneant et possideant, et festiuitate S. Martini in censu solidos quinque ad Cluniacum  persoluant: post obitum uero utrorumque res omnes supra scripte cum omni melioratione ad prefatum Cluniense cenobium absque ullius contradictione proueniant. Ut uero precaria ista illibata inuiolabilisque omni tempore permaneat, manu nostra firmauimus, et fratribus nostris corroborandam porreximus. Maiolus peccator et humilis abba, Adiblamus, Iacob, Fulcardus, Stephanus, Andreas . . . S. Duranni, Teoderici. Ego frater Clemens scripsi. Actum apud S. Saturninum, anno uicesimo tertio regnante Conrado rege.« Ex hac prestaria intelligimus, preter superiorem Fulcherii Maioli patris donationem, aliam ab ipsomet Maiolo et Cyrico eius fratre Cluniacensibus factam de rebus, quas his litteris in precariam tradit Arnulfo episcopo  Atensi: cuius consanguineus Teutbertus in alia charta uir illustrissimus dicitur, laudaturque Raimodis eius uxor et filius Ulricus. Sed et alias res memorat alia charta, qua Willelmus nobilissimus comes et Lucia eius uxor Cluniacensibus sub Odilone abbate restituunt »hereditatem sancti Maioli, scilicet Diliodam et Septemfontes in episcopatu Regensi. Actum apud Podii Odolinum monasterium anno Inc. 1036, ind. 5, Chunone imperatore regnante anno 10.« Unde iterum perspicuum efficitur quam diti stirpe procreatus sit Maiolus, cuius parentes tot prediis ac possessionibus Cluniacum auxerunt absque graui  dispendio rei familiaris. Hec mihi consideranti dubitatio succurrit, num Folcherius Maioli auus fuerit ille Folcratus dux Arelatensium,  quem Lotharius una cum aliis comitibus rebellare molientem, in deditionem accepisse, eoque facto Prouinciam ordinasse memoratur in Annalibus Fuldensibus anno 844.

12. Postquam Maiolus integris intaminatisque moribus pueritiam in patria exegisset, »cum eum iam sibi uindicaret adolescentia, parentibus humana sorte preuentis  prediisque barbarica inuasione in solitudinem redactis, diuina disponente prouidentia natale solum coactus est deserere, ac Burgundie partes expetere: ueniensque in urbem Matiscensem, susceptus est ibi in hospitio a quodam suo propinquo, qui inter reliquos eiusdem urbis proceres nobilitatis gerebat decus. Cumque aliquandiu  in eius moraretur diuersorio, eius fultus adminiculo, uti cepit eiusdem ciuitatis episcopo, qui eum liberali cernens ingenio ualere, canonicorum studuit collegio copulare; qui etiam eum secretius summa hortabatur instantia, ut se uirginem conseruaret.« Matisconensi Ecclesie tum preerat Berno, cuius in Cluniacenses munificentiam uaria monumenta contestantur.

13. Quenam uero sit illa clades, de qua hic agit Syrus, haud usquequaque exploratum. Duo hostium genera Prouinciam per id tempus infestarunt, Hungari et Saraceni. Hi piratico more ex Hispania, in Italiam forte delati, Fraxinetum arcem ad Alpes Cotias occuparunt anno 891, eamque per multos  annos cum maximo Lombardie et Prouincie detrimento tenuerunt, donec Hugo Italie rex maritimo eos ac terrestri exercitu adortus, illorum nauibus Greco igne combustis, plerosque Fraxinetum relinquere et in montem Maurum se recipere cegit anno 941. Eos autem obsidione cinctos Hugo in suam potestatem facile redegisset, ni Berengarium aduersarium timens, ab illorum oppugnatione destitisset, federe cum eis ita percusso, ut pars illorum in montibus Italiam ab Sueuia dirimentibus consideret, et Berengarium ex Sueuia per eos montes exercitum traiicere molientem impediret. Isti eo loco positi quoscunque postea ad apostolorum limina uisitanda illac iter facientes aut penitus spoliarunt, aut inhumaniter peremerunt. Eodem seculo Hungari ex  Germania in Galliam atque Italiam sepius effusi, funestas clades intulerunt. Hi ductu Berengarii regis, quem Langobardi expulerant, anno 924 Italiam depopulati, teste Frodoardo, postea per abrupta Alpium iuga transeuntes, in Galliam irruperunt. Quos Rodulfus, Cisalpine Gallie rex, cum Hugone uiennensi »inter angustias collium Alpinarum« conclusit; unde inopinato per deuia montis euadentes, Gothiam impetierunt, ibidem a predictis Rodulfo et Hugone subacti. Paulo post, id est anno 933, dum Hugo rex Italie Romam obsidet, Saraceni meatus Alpium occupant, atque uicina queque loca depredantur. Biennio peracto, Hungari per Burgundiam diffusi, predis, incendiis ac cedibus debacchantur. Tot et tam frequentes clades indubie Maiolum in  urbem Matisconem perfugere cegerunt, dum Prouincia, id est patria eius, tot cladibus infestaretur.

14. Interea temporis is canonicus Matiscone factus, Lugdunum in scholas abit, ubi Antonio preceptore usus, homine in philosophia erudito, »cuius multum conualuit  non modo doctrina, uerum moribus et uita.« Lugdunensis academie antiquitatem recte probat Hericus Antissiodorensis monachus in libro I de Miraculis S. Germani, ubi disserit de temporibus Constantii Lugdunensis, id est de seculo quinto. »Ea, inquit, tempestate Lugdunensium ciuitas prima ac precipua Galliarum, professione quoque scientie artiumque disciplina inter omnes extulerat caput. Ibi, quas dicunt, liberalium disciplinarum peritia, quasque ordine currere  hoc tempore fabula tantum est, eo usque conualuit, ut quantum ad scholas publicum appellaretur citramarini orbis gymnasium. Et ut aliquid rationis afferre uidear, eo id argumento colligimus, quod quisquis artium profitendarum afficeretur studio, non ante professis inscribi merebatur, quam hinc explorata diligentia examinatus abiret,« ubi professorum nomine eos intelligit gradus, quos magisterii et doctoris nomine censemus. Ex eorum numero erat procedente seculo X Antonius, quem uirtus et religio insule Barbarensis prefecerat cenobio, ex Syro. Erat hic locus in meditullio Araris supra Lugdunum, celebris quondam ordinis nostri abbatia, nuper seculari ueste donata: in cuius indicibus abbatum numero  ascribendus est Antonius, cum id Syrus diserte contestetur.

15. E studiis reuersus Maiolus, »per cunctos gradus conscendens ecclesiasticos, cum leuitarum potiretur officio, ad eiusdem usque arcem, doctrina id exigente, ab eodem est sublimatus suprascripto pontifice,« id est ad archidiaconatus officium, uti Syri uerba explicat Odilo. Ea in dignitate mores ad doctrine formam componens, Christianis uirtutibus, maxime in pauperum caritate excelluit: quod ipsi omnium existimationem comparauit. uerum is laudes fugiens ac popularem tumultum, identidem secedebat »in oratoriolum, quod ipse reedificauerat, sancti Michelis, trans Ararim,« ubi »in orationibus peruigil,  diuino famulamini manciparetur attentius.« Inde in aliorum profectum se extendens, ex diuersis ad se partibus clericos conuenientes gratis libenterque erudiebat. Tum hominis fama quaquauersum diffusa, »uesontionensi archiepiscopo uiam uniuerse carnis ingresso, tam ipsius terre principis, quam totius cleri consensu et populi, ad eius culmen suscipiendum pontificatus beatus Maiolus impulsus,« haudquaquam assentire uoluit: quinimo eo magis ad declinandam  gloriam ardentior factus, de seculo fugiendo sedulo cogitare cepit. Sed ut accuratius tempus, quo id contigit, inuestigare liceat, quedam Maioli tum archidiaconi facta hic commemorare iuuat. In his reperitur charta quedam, qua »Acbertus uir precelse nobilitatis« a  Maymboldo seu Mainbodo episcopo Matisconensi  ecclesias quoad uiueret, obtinet in fundo sue proprietatis, qui dicitur Scociacus , ubi principalis ecclesia est in honore sancti Andree, insuper capella sancti Ioannis, et altera sancti Marcelli. Quibus litteris manu propria subscribunt Maymbodus episcopus, Ado abba,  et Mayolus archidiaconus, anno tertio Ludouici regis, Christi 939. Item anno eiusdem regis sexto idem Maimbodus »nobili uiro Achardo« terram sue ecclesie, »sitam in pago Forense,« locat: eiusque rei instrumento inter alios manum ac signum apponit Mayolus archidiaconus ante Adonem abbatem. Itaque ad id usque tempus archidiaconus esse perseuerauit  Maiolus, nempe ad annum Ludouici regis sextum, qui Christi annus 942 erat, idemque primus Aymardi abbatis Cluniacensis post mortem Odonis.

16. »Cum eiusmodi moribus polleret Maiolus, uesontionensi archiepiscopo uiam uniuerse carnis ingresso, tam ipsius terre principis quam totius cleri consensu et populi, ad eius culmen suscipiendum pontificatus impellitur.« Quod ipse pre modestia constanter recusauit. Id a Syro et Nalgodo memorie proditum est, nec mirum si pretermissum ab Odilone, qui etiam de recusata summi pontificatus dignitate siluit. Quippe qui Maioli breue elogium potius excurrendo adornauit quam uitam accuratam composuit. Maioli loco electus est in sedem uesontionsem  Gerfredus, cuius decessorem penitus perspectum non habeo.



III. Maioli conuersio ad uitam monasticam. Abbatialis electio.

16*. Aymardo abbate Maiolus Cluniacum requenter accedebat, »et cum fratribus frequens habebat colloquium et spiritale contubernium,« referente Odilone, quibus in uotis erat »ut eum possent sibi acquirere fratrem, quem postmodum mererentur habere et patrem. In huius uero conuersionis obsequio multum ualuit uenerabilis uiri Hildebranni dulcis collocutio et spiritalis suggestio. Hic cum esset ex prioribus Cluniacensibus monachis et eiusdem monasterii prepositus, bis inuitatus est ut officium abbatie susciperet, sed noluit; quia semper plus  obedire quam precipere, et magis subesse quam preesse uoluit.« Hanc uero Maioli conuersionem non solum in Hildebrannum priorem, sed etiam in Aymardi »meritum patientie et innocentis uite,« ob quam »tanto talique a Christo ditatus est munere, ut eius tempore ad amorem monastici ordinis auctor nostre salutis beatum Maiolum dignatus sit accersere.«

17. Monachus factus, »singulari pre ceteris preeminebat uirtute,« ait Syrus: eumque Aymardus »bibliothece preficiens, apocrisiariatus officium eidem iniunxit,« de cetero a uirgilii aliorumque profanorum auctorum lectione abstinens, aliosque fratres ab ea deterrens. »Apocrisiarius est qui custodit ecclesie thesaurum, et in cuius manu est quidquid  a popularibus ad altaria offertur.« Udalricus auctor in lib. III Consuetudinum Cluniacensium cap. 12. Ad idem officium pertinuisse uidetur, ut si qua negotia foras exsequenda erant, eorum gratia mitteretur apocrisiarius, ut apud Romanos. Maiolus quippe aliquando missus est Romam ab Aymardo negotiorum causa; eoque in itinere Yporedie   Heldricum monachum egrotantem sacri olei unctione sanat. Fuerat is »quondam in Italia inter ceteros palatinos honorabilis;« qui »uxori cum magna rerum temporali copia abrenuntians, deposito cingulo Cluniacum se conferens, beati Benedicti se subdidit proposito,« et quidem Maioli fama impulsus, ut tradit Syrus in lib. II. An is sit Heldricus, qui sancti  Germani apud Antissiodorum abbas fuit, inferius expendemus. Unctionis sacramentum appellat Nalgodus eum ritum, quo Heldricus a Maiolo sanatus est. Huc spectant ea que diximus in prefatione seculi primi de eiusmodi unctionibus

18. Predictum apocrisiariatus officium item probant alia quedam negotia, quorum exsecutor Maiolus monachus fuit. Nam anno 11 Ludouici regis »Hildebrandus et Maiolus placitarunt« coram Leotaldo comite, Walterio uicecomite, aliisque horum fidelibus  pro quibusdam terris Cluniaco datis, que a nonnullis occupabantur. Item anno secundo Lotharii regis »Eldebrandus et Maiolus monachi Clunienses« mittuntur ab abbate Eymardo  ad Maimbodum episcopum Matisconensem in synodo existentem, petituri ab eo decimas ecclesiarum sancti Andree in Euranda, et sancti Boniti. Hec aliaque facta apprime demonstrant Cluniacensem prepositum, qualis erat Hildebrandus, atque apocrisiarium curam gessisse de temporalibus causis. Deinde collatione facta prioris istius facti, quod anno 11 Ludouici regis a Maiolo iam monacho gestum est, cum alio superiori, cui idem tum archidiaconus anno sexto ipsius Ludouici subscripsit, manifeste colligimus Maiolum seculo nuntium remisisse anno septimo uel octauo regni Ludouici, id est anno 943 uel insequente.



Iu. Eiusdem electio in abbatem Cluniacensem. Acta sub eius regimine.

 19. Neque id obscure indicat tempus, quo Aymardus eum sibi successorem allegit. Maiolus enim iam inde ab anno 13 Ludouici abbas dictus est, ut ex quibusdam instrumentis in elogio Aymardi ostendimus. Atqui »sexto anno  conuersionis sue a seculo« Aymardi uicarium ac successorem designatum fuisse Odilo tradit. Itaque si ab anno Ludouici tertio decimo detrahas annos sex, remanebit annus septimus, quem Maioli conuersione illustrem fuisse proinde existimare licet. At quo minus eius electionem sub Ludouico Transmarino reponamus, illud obstare uidetur, quod anno secundo Lotharii regis, Ludouici filii ac successoris, quo anno Maiolus cum Hildebrando ad Maimbodi synodum pro decimis Eurande et sancti Boniti missus est, ipsius  nomen in charta Eldebrando postponitur, neque abbas, sed tantum monachus appellatur. uerum preter ea que ad prius illud probandum in elogio Aymardi adducta sunt, occurrit et aliud argumentum ex litteris donationis Maytrami cuiusdam, qui »ad locum Celsinianas et domno Maiolo abbati« dedit uillam de Becedas »mense Februario, regnante Ludouico rege Francorum.« Unde consequens est, Maiolum regnante Ludouico iam abbatem audiisse. At quoniam Aymardus non ita regimen in eum reiecerat, ut primis annis nichil omnino gesserit, ut in elogio Aymardi a nobis dictum est, contigit, ut Maiolus, qui potius coadiutor censebatur, aliquando abbas a secularibus in publicis instrumentis, aliquando monachus appellaretur, maxime in iis actis  que curante Aymardo gerebat. Id innuere uidetur Chronicon Malleacense, ubi Maiolus dicitur, »anno 961, sexto anno ordinationis sue suscepisse curam Cluniacensis cenobii,« id est integrum regimen in se suscepisse anno sexto a sua electione, tametsi ex dictis dicendum esset anno 12. Eius porro litteras electionis in ipsius Aymardi elogio retulimus, quarum fragmentum etiam Syrus refert; ibidemque ex Petro Damiani factum insigne retulimus, in quo Maioli modestie egregium specimen apparet. Nam ab Aymardo priuatam sedem repetere iussus, assensit non grauate, idemque abbatis cathedram  eadem facilitate repetiit.

 20. Per id communis administrationis tempus, alterutrius abbatis nomine instrumenta publica insignita erant, qualia in elogio Aymardi obseruare licet. His addo in presens chartam Girberge, ecclesiam sancti Mauricii in comitatu Cabilonensi in uilla Breugis et uilla Canna concedentis, sicut Ardradus episcopus tenuit, anno tertio Lotharii regis. Addo etiam chartam Gauzberti cuiusdam, qui alodum suum, »cui uetusto uocabulo Latina rusticitas Petrafixa nomen indidit, situm in suburbio Briuatensi, Heymardo abbati,« ac monachis Celsinianas incolentibus, perpetuo iure dedit »pro remedio anime sue et senioris sui Bertrandi ac Stephani filii eius.« Actum est hoc apud Celsinianas »mense Ianuario, anno quarto regnante Lothario rege, ab Incarnatione  Domini 958.« Eodem anno mense Decembri »Maiolus abbas« quasdam terras in pago Matisconensi, in uilla Materiaco aliisque emit »pretio 400 solidorum.« Biennio post Adalradus res suas in uilla »de Persezeel,« uicaria Ycionensi, tradit »sanctuario, quod dicitur Celsinanias, instituens heredes monachos, ibidem Deo nocte ac die seruientes, quibus moderatur reuerens paternitas domni Maioli precipui patris. Data in mense Februario, 11 die ipsius mensis anno Dominice incarnationis 960, anno autem imperii Lotharii regis Francigene Iu  secunde olympiadis.« Anno superiore Lotharius rex, postulante Gerberga regina matre sua, monasterium sancti Amandi in comitatu Trahesino  quod »absque  rectoribus ueluti in inhabitabilibus locis« situm erat, Cluniaco subiicit, »ut in quantum Deus suppeditauerit consilium, illud construatur in habitabilibus locis. Datum IX Kal. Decemb. anno 5 Lotharii regis, indict. 3, in Diuionensi palatio.« Sed hoc loco in memoriam reuocanda est superius edita prestaria Maioli abbatis in gratiam Arnulfi Atensis episcopi de quibusdam rebus suis hereditariis in Prouincia sitis, facta anno 23 Conradi regis, qui annus Christi anno 960 respondet. Dein anno 962 Albericus comes, Leotaldi filius, Maiolo abbati et monachis eius multa donat in pago Matisconensi »anno 8 Lotharii regis.« Preterea anno decimo eiusdem Amblardus Lugdunensis pontifex ipsismet Maiolo et fratribus dat ecclesiam  sancte Marie de Cantumerula »in pago Aruernico.« et in uicaria Randerensi, et uineam cum silua apud uetreriam, »et in pago Claromontense« uillam Luxiacum. Eius litteris subscribunt Stephanus episcopus Aruernorum et Rotbertus abbas anno 11 Lotharii. Maiolus humilis abbas et Heymardus abbas subscribunt cuidam prestarie, duobus leuitis facte, de rebus sitis in pago Cabilonensi. Ab eo annuo nulla ulterius mentio est Aymardi abbatis, sed omnia instrumenta solum Maiolum abbatem preferunt. Quedam commemorare opere pretium puto.

21. In Cluniacensi archiuo inueniuntur plura diplomata Ottonum imperatorum. Unum est placitum datum »in ciuitate Papia, in caminata sale domus  Lietefredi Ticinensis episcopi, post capitium ecclesie sancti Cyri confessoris, ubi eius corpus sanctum quiescit, residente Otberto marchione comite palatii, ut iustitiam inter homines discerneret cum aliis iudicibus.« Ad cuius presentiam »domnus Maiolus Cluniacensis abbas uenit, et representauit duo monimina« seu instrumenta, unum nomine Ottonum imperatorum »datum 16 Iulii anno 6 regni in Italia«, continens, quomodo Gaidulfus filius Petri iudicis quasdam terras emisset, ubi erat »capella una in honore sancte Marie iuxta Papiam seu etiam sancti Michelis, easque cum capella Maiolo abbati dedisset, ut monachi sub norma sancti Benedicti uiuentes ibi in perpetuum habitarent et orarent pro anima Liutardi Cumani episcopi:« alia item monimina  donationum aliquot eidem factarum; postulauitque ut contra inuasores sibi confirmarentur. Quod et prestitum est tempore regni »duorum Ottonum patris et filii anno 6 regni Italici Ottonis iunioris, indict. 10«, lege Ottonis maioris, et iunioris anno 1. Hec cella postea S. Maioli dicta est. Idem qui supra Otbertus marchio et comes palatii monasterio quod Clugnes dicitur, donat quecunque habebat super fluuium Padi infra castrum uicopiculo, etc., anno senioris Ottonis 10, Iunioris 4, ind. 14. Preter ea inuenio Ottonis primi diploma duplex, unum in quo hec leguntur: »Recipimus Oddonem abbatem sub nostri tuitione mundiburdi cum abbatia sancti Sabini, in loco qui dicitur Tuscana.« Datum 8 Id. Iulii anno Inc. 969, Ottonis 8, »indict. 12. Actum in  Plista.« Quis sit Odo iste abbas, quodue eius monasterium, non capio. Fortasse id in Italia situm erat. Idem Otto ad preces coniugis sue Adeleidis monasterio sancti Petri Ticinensi concedit uineam, que fuit cuiusdam presbyteri de cardine Ticinensis ecclesie, et ad ius regni sui tunc pertinebat. Ad hec »anno sexto regnantibus in Italia Ottone et Ottone filio,« Ingelbaudus quidam, filius Ansegisi, uiuens lege Saliga, donat quedam predia in comitatu uiennensi »ad monasterium Cluniacum, per cultellum, festucam nodatam, per uuantonem et uuasonem terre in manus domni Maioli abbatis.«

22. Anno 36 Conradi regis Maiolus abbas in precariam nonnulla tradit Hugoni filio Lamberti comitis, in hec uerba. »Notum sit omnibus sacri cenobii  Cluniacensis abbatibus atque monachis quibusque futuris, quod ego frater Maiolus predicti cenobii, licet indignus, abbas, una cum consensu fratrum, res iuris nostri cuidam nobili uiro Hugoni, Almodi eius uxori, et Stephano eorum filio, atque eiusdem primogenito«  »uillam Ambariacum concedimus,« etc. Subscribunt »Maiolus humillimus abbas, uiuianus prior, Ermenfredus episcopus, Balduinus«, deinde alii monachi numero 25. Hec anno 973. Per idem tempus Ioannes papa XIII monasterium Cluniense, »cui sapienter, inquit, et beate preest carissimus filius noster domnus Maiolus abbas,« commendat episcopis Galliarum, Stephanum Aruernensem episcopum compellans, ut  pro insita sua bonitate Amblardum fidelem suum ad restitutionem Celsinianensi cenobio faciendam compellat, Adonem etiam Matisconensem antistitem obtestatus, in hunc modum: »Res quoque exigit ut tibi aliqua dicamus, frater carissime et amande domne Ado episcope, quem licet non uiderimus, ex nomine nouimus in omni spirituali bonitate. Efflagitamus itaque benignissimam tue paternitatis dulcedinem, ut quo uicinior esse uideris prefati monasterii schole, eo tua protectio pro tuo posse celerior fratrum necessitatibus occurrat, qui te ex abundanti caritate diligunt, et ulnis totius amoris perfectissime ambiunt et amplecti desiderant. Quocirca Cluniensis monasterii semper esto protector, sicut B. Petri es fidelis amator.« Hec bulla caret notis chronicis in  Bullario Cluniacensi.

23. Anno 20 Lotharii regis Albericus comes Matisconensis et Ermentrudis eius coniux Cluniacensibus sub Maiolo dant multa predia in uilla Aponiaco . Anno uero 978, indict. 6, Lugduni coram populi multitudine Amblardus episcopus Lugdunensis »dedit res suas in pago Aruernico fratribus Cluniensis monasterii, ut cellam edificarent in uilla Nisiaco  in agro Tyernense, in uicaria Doratense, hoc est uillam Genretam, Montembriosonem,« etc. Legimus eiusdem Amblardi hac de re instrumentum, in quo ait se hec Deo et sanctis apostolis Petro et Paulo donare, »quatenus monachi Cluniacensis loci in Nisiaco cellam Deo dicatam sibi construerent in honore beati Petri principis apostolorum,  sub regula sancti Benedicti monachorum patris Deo militantes;« precipitque uadiatoribus suis, id est testamenti sui exsecutoribus , ut chartam de hac donatione faciant. Quod quidem continuo prestant »Andreas prepositus, Ornadus decanus, Gundramnus abbas, Hugo abbas , Augendus canonicus, Stephanus diaconus, Pontio canonicus, et Hugo laicus.« Nisiaci hactenus est prioratus Cluniacensis.

24. Benedictus papa uII »ordinandum tradidit Lirinense monasterium Maiolo abbati Cluniacensi,« ut legit noster Stephanotius in Tabulario Lirinensi. Exstat eius rei pontificium diploma in Bullario Cluniacensi, datum »anno 4 pontificatus Benedicti uII,  imperii Ottonis anno 11, mense Maio, indict. 6.« In ea bulla fit mentio etiam de Arluco  monasterio, modo destructo: quod sanctus Honoratus pro sanctimonialibus construxerat in monte perameno ad littus maris et ad ripam fluuii Siagne , ubi Angarisma preerat sancto Aigulfo abbate. Sed insignis est pre ceteris charta Rodulfi Cabilonensis episcopi, in qua »Ageus canonicus adiit nostre, inquit, munificentie serenitatem, rogans, ut Cluniensibus monachis et domno Maiolo abbati domum cum area iuxta muros urbis ex una parte, ex alia iuxta claustra canonicorum cum canonia quam ab ineunte etate obtinuerat, eternaliter daret.« Quod ait se ultro facere ex consensu  clericorum suorum, »maxime cum tanti uiri Maioli gloriam ab ipso Domino mutuatam et aure percipimus, et intuitu proprii luminis nichil in eius dilectione conniuentes quotidie perspicimus. Ille enim ut uere est Galliarum iubar ad tempus exortum, nostris seculis admirandum, et, si potis est, omnibus imitandum.« Quo elogio luculentius nichil afferri potest de homine uiuente: neque ullam inuenio ante id tempus datam Cluniacensibus prebendam  canonicorum; plures postea sub Odilone et Hugone abbatibus. Subscribunt isti charte post Rodulfum »Adalais comitissa, Hugo filius eius, Rotbertus« uicecomes, cum canonicis, anno 26 Lotharii regis.

25. Anno 34 Lotharii regis, id est anno 980, Gaufredus comes atque uxor eius Adeleidis donant ad  locum Cluniacum, ubi Maiolus erat abbas, res suas sitas in pago Cabilonensi, in fine Iemulacensi, uilla Fusciaco. Subscribunt »Gaufredus comes, Adeleidis eius uxor, et Hugo filius eius, nempe Adeleidis ex Lamberto comite, priori eius coniuge. Anno 26 Lotharii, Wido uicecomes Aruernice ciuitatis et Ausenda eius coniux« dant ecclesiam sancte Marie de Bellomonte in pago Cabilonensi sub Maiolo item abbate.

26. Anno 981 Milo episcopus Matisconensis ecclesiam sancti Germani in uilla Rofeio, et ecclesiam sancte Marie in uilla Pedrono in synodo sua Maiolo abbati eiusque monachis concedit cum decimis et omnibus ad eas pertinentibus, »saluo seruitio synodali, paratis et eulogiis.« Anno 28  Lotharii regis, Lambertus comes et Adeleis eius uxor dant Cluniaco ecclesiam sancti Martini de Ingheto in pago Augustodunensi. Pretereo multas alias ecclesias, quas tum Burcardus Lugdunensis archiepiscopus cum consensu prepositi et abbatis Hugonis, tum Roclenus homo laicus in diecesi Lugdunensi regnante Conrado ab anno regni eius trigesimo ad quadragesimum; tum Walterius Aeduensis episcopus anno 29 Lotharii regis, aliique Cluniacensibus monachis contulerunt: ex quibus Walterius dedit ecclesiam de Montemelardi, et ecclesiam sancte Marie in uilla uallis, et ecclesiam sancti Germani in uilla Tirinaco, »ubi predicti monachi, inquit, in obedientia quotidie assistunt.«

 27. Anno 30 Lotharii regis, id est anno 984, Maiolus Cluniacensis et ualorgus Luxouiensis abbates aliqua inter sese commutant in uillis Salustriaco et Danaico pagi Matisconensis: ubi antea Aymardus abbas cum Guidone abbate item Luxouiensi quedam permutauerat. Eodem anno Aynus Matisconensis archidiaconus Cluniaco dat uineas sitas in pago Cabilonensi, uilla Fusciaco: confirmant »Rotdulfus episcopus, Gauzfredus comes, et Adeleis comitissa.«

28. Anno 985 Lambertus comes ualentinensis tradit locum ad construendum monasterium in honorem sancti Marcelli. Littere hac de re confecte sic habent prologo et nonnullis omissis: »Ego Lambertus  et uxor mea Falectrudis donamus aliquid de res nostras proprias Deo, et S. Marcello, et monachis istis, id est Odoino atque Duranno, et ad illos qui ad locum B. Marcelli uenerint, et ibi in unum communiter habitauerint, pro remedio animarum nostrarum, et pro filiis nostris Ademaro atque Lamberto, et ut ecclesia B. Marcelli reedificetur, monasteriumque ibi faciatur, nullique loco ipsa ecclesia nec ipse locus subiectus sit, nisi ad S. Petrum principem apostolorum: omnique tempore ad Romam monachi ibidem pariter habitantes ad quintum annum quinque solidos in censum reddant. Abbatem enim in locum B. Marcelli, que dicitur Fellinis, non habeat qui regulam S. Benedicti non teneat, et secundum eam non uiuat; nullique monachi ibi habitent,  qui fraternam et communem uitam bene non custodierint. Si enim aliquis homo aut aliqua persona propter aurum, uel propter argentum, aut propter aliquam facultatem abbatem in locum B. Marcelli mittere uoluerit; omnes sancti sint ei contrarii, et B. Benedictus cum grege monachorum suorum . . . . . Sunt ergo ipse res site in comitatu ualentinense, hoc est mons que appellatur Alauinea, et mons que uocatur Medialuna . . . Donamus, donatumque in perpetuum esse uolumus in alimonia et stipendio monachorum, et susceptione hospitum, et peregrinorum et orphanorum, in iam dicto loco sub regula iam dicti patris Benedicti seruientium, pro remedio anime mee, nec non et pro remedio patris mei Guntardi, et pro matre mea Ermengarde,« etc. Subscribit  inter alios Richardus filius Lamberti. Hanc donationem confirmat Conradus rex anno 46 regni sui. Ademarus comes et uxor eius Roteldis Odiloni abbati iterum eum prioratum restituerunt anno 1035. De eo prioratu uide bibliothecam Cluniacensem, col. 1727

29. Anno 986, qui obitu Lotharii Francorum regis preditus est, Maiolo »eiusque monachis datur uinea apud Noglas uillam pagi Matisconensis, anno primo Ludouici regis,« qui Lotharii filius ac successor fuit. De eodem Ludouico rege interpretanda est charta, qua canonicus quidam Aniciensis edes suas igne consumptas, infra claustra canonicorum sitas restituit, donatque Maiolo et Cluniacensibus, »anno quo Ludouicus rex in adolescentia uitam finiuit.  Datum quinta feria III Id. Augusti.« In quodam breui chronico regum Francie, quod manu exaratum habetur in bibliotheca Patrum Carmelitarum Cantennensium apud Clarummontem, de postremis secunde stirpis Francice regibus eorumque annis regni ita legitur: »Chlotharius 31, Ludouicus 1, Carolus frater eius 6 mensibus, Hugo alienus 9.« Hic filius Hugonis comitis »Parisiensis ex Hawide sorore Othonis cepit regnare anno Domini 987, et regnum usurpauit.« Et in alio: »Ludouicus Ultramarinus genuit Lotharium, Lotharius genuit Ludouicum, qui adhuc puer Blanchiam cepit in uxorem, in quo etiam reges de familia Caroli Magni defecerunt. Huic quoque ex alia familia successit  Hugo in regnum, Hugonis Magni filius, cui successit Rotbertus filius eius in regno. Huic autem successit filius eius Ainricus, qui modo Deo protegente, prout potest, regnum Francie gubernat.« Hec ex nostro Stephanotio accepimus. Charta quedam, numero 326 in Chartario Maioli, notatur »anno 5 Hugonis regis, Carolo truso in carcere,« qui Ludouici patruus erat, dux Lotharingie.

30. Anno 988 Maiolo et Cluniacensibus a quodam clerico, nomine Richardo, datur ecclesia sancti Andree »in pago uapinse ,« cum ipsa uilla Rosanis, castro Risone, uillis Sorbaria, Gemma, etc. tum in »comitatu uasinse , infra terminos« castri Malancene sex mansi, medietas castri Minson, etc., ut ibi, id est in predicta ecclesia,  »perpetuo degant monachi.«

31. Hucusque res acte sub Maiolo solo abbate, qui anno 991 Odilonem sibi substituendum curauit; unde pleraque acta Odiloni soli ascripta sunt, ut dicemus in sequenti capite 8. Sed priusquam hinc discedo, memoranda sunt reliqua acta duo per Maiolum abbatem, notis chronicis destituta, quorum unum est de concessione cenobii sancti Marcelli apud Cabilonem, de qua sic charta Tetbaldi comitis Cabilonensis, ex chartario S. Marcelli et ex Bibliotheca Cluniacensi, col. 314. Ego in Dei nomine Tetbaldus comes Cabilonensium omnibus filiis sancte Ecclesie in Domino salutem. Audiui a predecessoribus meis et uicinis antiquis uiris quod nobilissimus comes Gaufredus, qui post mortem prestantissimi  et Christianissimi comitis aui mei Lamberti accepit eius coniugem auiam meam Adheleidam comitissam, accessit ad beate recordationis abbatem Maiolum, et commendauit illi monasterium in suburbio Cabilonensium ciuitatis a Guntramno nobilissimo et religioso rege magnifice constructum, ubi requiescit corpus B. Marcelli martyris, eo tenore, ut religionem monastici ordinis, que pene ibi abolita fuerat, reformaret, et terram et possessiones ad ipsum locum pertinentes excoleret, et ut ipse et successores eius Cluniacenses abbates monasterium perpetualiter haberent et possiderent. Hanc autem commendationem siue donationem fecit supradictus comes Gaufredus domno Maiolo cum consilio coniugis sue Adeleidis et filii eius Hugonis,  tunc clerici, postea episcopi, adiuuante et laudante Henrico duce. Postea uero regnante serenissimo rege Rotberto auunculus meus domnus Hugo comes et episcopus, presente ipso rege et comitibus et episcopis istius patrie, monasterii donum tradidit domno Odiloni abbati, successori abbatis Maioli, ut ipse iure antecessoris sui locum haberet, teneret ac possideret. Ego uero gratia Dei comes Tetbaldus quod antecessores mei et parentes Deo et sancto Petro et loco Cluniacensi dederunt, laudo, uolo et firmo, et uxori mee et meis fidelibus laudare et firmare facio, etc. Signum Tetbaldi comitis, S. Ermentrudis eius coniugis, etc.

32. Alia charta est Maioli abbatis, qua Humberto  de Belloioco quasdam obedientias commendat sub hoc titulo: »Notitia commendationis, quam uenerabilis memorie Maiolus fecit Humberto de Belloioco de his obedientiis, Algoia, Pola, Scotiolas, Arpaiaco, ita dicens: Commendo tibi has supranominatas obedientias ad custodiendum ac defendendum a malis et peruersis hominibus, in loco satisfactionis et emendationis pro innumeris malis, que nobis fecisti, pro quibus te excommunicare debebamus: ita tamen, ut pauperibus nostris reddas que tu eis tulisti. Facio autem hanc commendationem tibi, non ut aliquem censum per consuetudinem requiras in his obedientiis; quod cum summa diligentia et animaduersione interdico et excommunico, nisi tantum si transitum habueris iuxta obedientiam  cum 6 aut 10 militibus, et monachus spontanee te admonuerit, reficias, et post refectionem uiam tuam teneas, nec presumas ibi iacere. S. Alberici comitis qui hanc notitiam laudauit.« Ubi uides obedientie uocabulum iam sumptum seculo X pro ministerio seu cella, cui unus pluresue monachi prefecti erant. Hactenus instrumenta precipua sub Maiolo facta retulimus, que omnia non Maiolo ipsi, sed uel monasterio Cluniacensi, cui Maiolus preerat, uel monachis, uel certe in manus Maioli abbatis facta dicuntur, uti et queuis alie donationes monasteriis facte: quo magis mirari subit nonnullos homines, quia abbati non monachis quaslibet donationes factas fuisse audent affirmare, contra certam et exploratam ueterum traditionem. Omnes  charte sub Maiolo condite sunt numero 859.



u. Monasteria per Maiolum reformata.

33. Postquam uarias donationes Cluniaco factas retulimus, nunc de ceteris eius factis agendum est: quo in genere multa de eius uirtutibus tradit Syrus, que hoc loco repetere non iuuat. Nonnulla retulisse sufficiat, que illustratione indigent. In primis commemoranda uenit eius familiaritas cum Ottone Magno seu primo eiusque filio Ottone secundo, et cum Adheleide Augusta prioris uxore, que eum ad restituendam in multis monasteriis regularem disciplinam adhibuit. De Ottone Magno hec Syrus memorie prodidit in lib. II: »Magnus Otto, qui tunc temporis rempublicam gubernabat, tanti uiri uirtute plurimorum relatione comperta, eius  presentiam ardentius cupiebat. Hic enim uir, licet imperiali potiretur fastigio, magna tamen erat illi circa monasteria deuotio; quia nequaquam se feliciter imperium sperabat tenere, nisi summo Regi studeret non displicere. Et ideo sepius ingemiscebat, dum qui per religionis habitum Deo se deuouerant, seculari intentos negotio ire per abrupta cernebat. Et infra. Huic coniunx Adheleis inherebat, que Deo amabilis et omnibus diligibilis, ita regali copulabatur toro, ut mentem castam omni custodia Regi seruaret superno.« Subdit Syrus Maiolum uenisse in amborum notitiam presertim ex relatu Heldrici inter palatinos precipui. Unde factum est, ut Otto Maiolum accerseret. »Quem  adeo pro salutari dilexit doctrina, ut que in Italia sibi subdebantur et Germania, eius ordinationi uellet committere. In his beati Apollinaris cenobium, quod per uiginti quatuor stadiorum spatium a Rauennate urbe fertur sepositum, ad beati Benedicti instituit  tramitem, ibique suum ordinauit abbatem. Preterea imperatricis non contemnende petitionis tunc exoratus instantia, iuxta Ticinensem urbem desudare cepit in fabrica.« Id accidisse puto anno 966, quo Maiolus Ticini erat, ex dictis supra num. 21. Classense appellabatur sancti Apollinaris Rauennense monasterium: de Ticinensi ita scribit Odilo in lib. I de uita Adalheidis imperatricis. »Postmodum in Italia iuxta Ticinensem urbem monasterium a fundamentis  incepit, et ad honorem Saluatoris mundi imperiali auctoritate et sua largissima donatione perfecit, ac iam dicto Maiolo ordinandum regulariter« tradidit. Monasterium in Celoaureo interpretatur Nalgodus, quod longe ante id tempus a Liutprando conditum fuisse diximus in seculo III, ubi de translatione S. Augustini et de uita S. Appiani. Maioli etiam opera usus est Sigefridus Parmensis antistes, qui mellifluis eius admonitionibus multa ad cenobialem usum apta constituit in Parmensi cenobio sancti Ioannis euangeliste, ut snperius uidimus in Actis sancti Ioannis primi eius loci abbatis.

34. Per idem tempus Maiolus »Romam uenturus«  »precepit cuidam fratri ut secum pergeret, quia  sicut rogatus fuerat, eum in monasterio sancti Pauli priorem constituere decreuisset. Ille uero nonnulla difficultatis obstacula reluctatus opposuit, et modo hoc, modo illud, tandem obstinatus obedire contempsit. Maiolus autem inobedientiam fratris equanimiter tulit, eoque relicto, itinere quod decreuerat commeauit. Cumque frater in monasterio per inobedientiam remansisset, et reliqui fratres in eum uehementer inueherent, tandem ad cor reuersus, post Maiolum festinanter accelerauit. Mox ad quemdam fluuium peruenit, cuius uir Domini iam uada transierat, et super ripam adhuc alteram consistebat. Cum itaque monachus in citeriori se fluminis crepidine figeret, quoniam absente nauigio transitum non haberet, uidens procul astare magistrum,  quod solum potuit, presto corruens in terram se humiliter strauit; et quia ueniam deprecans per oris organum forte non posset audire clamorem, de toto corpore linguam fecit. Quod dum Maiolus eminus aspexit, quid hoc esset incunctanter agnouit: moxque misso remigio transferri ad se monachum fecit; quem presto uir Dei ad quid uenisset inquirit. At ille simul et de preteritis ueniam deprecatur, et impleturum se de ceteris quidquid iniungeret pollicetur. Tum ille: uis, inquit, absque dubio penitentiam. Quo respondente: uolo. Protinus addidit: Huic igitur osculum prebe: nam casu tuberose cutis illic leprosus astabat. Ille confestim in eius osculum ruit, moxque lepra mundati corporis  prorsus euanuit.« Ex his ita infert Petrus Damiani: »Sic sancta obedientia fructum sue humilitatis inuenit, dummodo ueniam se corrigendo promeruit. Sed et signum insuper tam perspicue uirtutis ostendit: et cui superbia pene potuit apostaticam inferre perniciem, humilitas dedit apostolicam exhibere uirtutem.«

35. Redeo ad restitutam per Maiolum in monasteriis etiam Germanicis disciplinam, ex quibus nulla Syrus aliiue signanter enuntiant, nisi quod Syrus Aldebaldum in epistola uite prefixa, missum in Germaniam, secum asportasse dicit Maioli uitam, quam postea Odilo in cenobio Morbacensi repererit; quod argumento est ipsum locum suscepisse normam monasterii Cluniacensis. De Paterniaco, quod  in diecesi Lausanensi situm est, ita S. Odilo in uita Adalheidis Auguste. »In patris uero Ruodolfi uidelicet et nobilissimi regis, et domini Chuonradi fratris, regni loco, uidelicet Paterniaco, ubi matrem reginam uocabulo Bertam, Deo in omni humilitate deuotam, sepulture tradidit, in honorem Dei Genitricis monasterium condidit, et sanctissimo patri Maiolo suisque successoribus sua munificentia, et fratris sui Chuonradi regis precepto ordinandum perpetuo commisit.« Sed hoc noue institutionis erat, non reformationis, de quo rursus in Actis sancti Odilonis.

36. At nullibi Cluniacensis disciplina tam late propagata est atque in cenobiis Gallicanis, quorum non pauca Maiolus abbas in meliorem statum reuocauit.  In eorum numero precipua sunt Maius monasterium, Antissiodorense sancti Germani, Reomense sancti Ioannis, Diuionense S. Benigni, Fossatense sancti Mauri, aliaque de quorum nonnullis in superiori capite iam dictum est.

37. Quid in Maiori monasterio apud Turonos Maiolus prestiterit, docet in bibliotheca Cluniacensi fragmentum ex gestis abbatum eius loci, alibi ex integro editis. Ibi quippe legitur, Odonem comitem, suggerente uxore sua Hermengarde, »a Cluniaco tredecim bone uite et opinionis monachos« obtinuisse, et in locum clericorum secularium, qui apud Maius monasterium tum degebant, substituisse: ex quibus »unum ex tredecim, Stephani pape et regis Roberti uigente imperio, in abbatem sibi elegerint.« Sed allucinatur  auctor in Stephano papa, siquidem nullus eo nomine pontifex Maiolo abbate sedem Romanam gubernauit. Stephanus enim uIII anno 943 decessit, et Stephanus IX nonnisi anno 1057 pontificatum iniit. Subdit auctor pontificem »in monachum benedixisse Odonem comitem,« et priuilegii sui auctoritate liberam concessisse eligendi abbatis facultatem, a Cluniaco absolutam, Rotberti regis auctoritate approbatam, et Maiolum quidem principio restitisse, sed tandem audita priuilegiarum mentione acquieuisse. Que ut uera sint, uereor ut omnia ad Maioli tempus referri possint. Nam econtrario Maiolus initio abbatis nomen eo in loco tulit, ut docet charta Herlanni leuite, et sui uice postea Gislebertum  abbatem institui curauit, ut alias dicemus. Idem asserit chronographus Malleacensis, qui Guitbertum primum Maioris monasterii abbatem post Maiolum uocat ad ann. 994 . Ad reformationem hanc pertinet Gerberti epistola abbati Maioris monasterii scripta, in qua hec uerba: »Seruat natura uices, terraque bona, non suo iudicio diu infecunda, flores fructusque parturit. Ecce enim beati Martini cellula monachorum agmina iam dudum emortua resuscitat, Martini uirtus in suis discipulis dignoscitur. E quibus beate conuersationis alumnum, tanquam exemplar uite et morum, accepisse Osulfum gaudemus.« Hec epistola in editis hunc titulum prefert: Adalberto archiepiscopo abbati Maioris monasterii. Sed legendum puto,  Adalbero archiepiscopus, ut hec epistola scripta sit a Gerberto in persona Adalberonis Remorum archiepiscopi, uti et alie quedam.

38. uenio ad Antissiodorense sancti Germani monasterium, de quo hec legimus in historia episcoporum Antissiodorensium capite 47 in Heriberto episcopo his uerbis: »Huius ergo pontificatus tempore, dux Henricus eius frater, ut erat totius religiositatis amator, monasterium beati Germani domno Maiolo commisit abbati, qualiter uidelicet regularis norme tramitem inibi constitueret, sicut per multa loca tam in Italia quam in Gallia dignoscebatur fecisse monachorum. Longo enim iam transacto tempore, locus ibidem absque abbate a prepositis regebatur. Qui gratanter illum suscipiens,  regulari districtione queque repererat deuia, ad unguem correxit. Postmodum uero uir sanctus ac uenerabilis Maiolus prefecit ibidem uirum honorabilem Heldricum abbatem, qui et ipse predictum locum ad regularis beati Benedicti tramitis informauit callem. Quem predictus episcopus, nec non et frater eius dux Henricus nimio cum suis dilexerunt amore.« Sic legitur in tomo I Bibliothece Labbeane, ubi item edita est historia de Gestis abbatum sancti Germani Antissiodorensis, in cuius capite primo hec fusius referuntur; atque Heldrici abbatis ibidem institutio facta dicitur »anno Domini 989.« Qui Heldricus »propter suam sanctitatem et religionis feruorem multis nobilibus charus fuerit:« in cuius gratiam »uenerabilis Deo digna ducissa  Gersendis, sepedicti ducis  uxor a uiro suo petiit, et obtinuit monasterium sancti Leodegarii, quod Campellis dicitur, eidem committi, sperans illud per eum ad regularis uite normam posse reduci. Idem enim monasterium a bone memorie Theodrada [al. Theogradam] regina  restauratum fuerat, et monastico ordini mancipatum; sed iam peccatis exigentibus a plusquam ducentorum annorum spatio ab huius sancti propositi lumine funditus exstinctum.« Exstat hac de re diploma Rotberti regis in lib. uI De Re diplomatica, pag. 578, ubi corrigenda notatio de cenobio sancti Leodegarii Campellensi: quod non de Campellensi  diecesis Parisiensis, sed de alio cognomine diecesis Lingonensis intelligendum est, ubi hactenus exstat prioratus predicto sancto Germano subiectus. Mitto alia multa que in iam dicta historia abbatum sancti Germani de Heldrico leguntur, cuius obitus post annos circiter 21 regiminis contigisse dicitur XIX Kalendas Ianuarii. Is uidetur Heldricus a Syro laudatus in sequentis uite libro II, apud Ottonem Magnum »in laicali potentia precipuus, qui quondam in Italia inter ceteros palatinos exstitit honorabilis: qui uxori cum magna rerum copia abrenuntians, deposito cingulo Cluniaco se conferens, beati Benedicti se subdidit proposito.« In predicta sancti Germani abbatum historia legitur, Heldricum eo tempore, quo Rotbertus rex Antissiodorum  expugnabat, cum Odilone Cluniacensi abbate se transtulisse »ad aliud monasterium sue ditioni subditum, quod Reomaum [Reomens] uocatur:« quod monasterium Maiolo abbati paruisse docet historia Reomensis, Rouerio auctore, sed non ita ut Cluniaco subiectum esset eo modo quo postea sub Hugone hec subiectio se habuit.

39. Idem in Diuionensi sancti Benigni asceterio Maiolus prestitisse perhibetur in chronico Benigniano. Bruno siquidem Lingonensis antistes locum in melius reformare uolens, Maiolum adiit eius rei gratia: »Cuius precibus flexus reuerendus abbas Maiolus dedit ei duodecim monachos disciplina sancte religionis instructos, diuina et humana sapientia doctos, nobilitate carnali claros. His abbatem  prefecit Willelmum nomine, et patrem spiritualem sibi poscentibus filiis petiit.« Sed de eo plura in huius uita in seculo sequenti.

40. Eiusdem negotii causa Fiscamnum arcessitus est a Richardo Nortmannorum duce Maiolus, ut in locum canonicorum monachos istuc restitueret. Id uero aggredi noluit uir sanctus, ni Richardus tributum, »quod pasnagium dicitur« , subditis suis relaxaret: quod cum duci non placuisset, res ad Willelmi abbatis mox laudati tempus dilata est.

41. Sed illustris in primis fuit reformatio cenobii sancti Mauri Fossatensis prope Parisios, late descripta in Actis Burchardi comitis, quam in seculo proximo referemus. Ibi quippe legitur istius cenobii  statum Magenardo abbate eo prolapsum fuisse, ut abbas ipse nobilis quidem, sed uite solutioris, »depositis monachalibus indumentis, pretiosarum pellium tegumentis exornaretur, calamantumque optimum pro capitio humili capiti imponeret;« qui ritus et in aliis monasteriis Gallicanis in usum uenerit. Burchardus loci conditionem miseratus, Adico monacho instigante regem Hugonem interpellauit, ut sibi restituende inibi discipline prouincia committeretur. Annuente rege Burchardus ad Maiolum perrexit, qui tandem egre acquiescens, »acceptis perfectioribus sui cenobii fratribus,« isthuc accessit. Solutioribus monachis data optione uel cum Maioli discipulis commanendi, si regulariter conuersari  uellent; sin minus, abeundi quo uellent, plerique uias cordis proprii preelegerunt, ipseque abbas Magenardus, »nobilis progenie,« quippe »ex sanguinitate Ansoaldi diuitis« ciuis Parisini, »in cenobium sancti Mauri, quod Glannafolium dicitur,« tunc Fossatensi subiectum, »transmissus est.« At sanctus Maiolus predictum locum »cum suis suscipiens monachis, districtionem regularis ordinis districte obseruare cepit.« Eius rogatu Hugo rex in alimoniam fratrum concessit uillam Mansiones, dato diplomate, quod exstat in lib. uI De Re diplomatica, pag. 576, »XII Kal. Iulii, indict. 2, anno 2 regnante Hugone rege,« id est anno Christi 989, non precedente, ut Odo monachus in uita Burchardi comitis, aliique male interpretati sunt. uerum  Maiolus Cluniacum regredi coactus, locum commisit »cuidam religioso uiro, nomine Teutoni, quem Cluniaco secum adduxerat.« Hugone rege mortuo cum Maiolus eo reuerti cunctaretur, Rotbertus eius filius »consilio et hortatu comitis eidem Teutoni donum abbatie isdem rex dedit, eumque abbatem ordinare precepit. Quod cum ad aures Cluniacensium peruenisset, ualde tristes effecti sunt, quia cupiebant sibi ipsum locum in cellam redigere.« At Teutonem  curante Maiolo abbatem ibi institutum puto. Neque enim dum apud Cluniacenses uigebat mos ille abbatias redigendi in cellas: sed coabbates instituebantur sub Cluniacensi abbate, preterquam in minoribus monasteriis, que tunc »abbatie, celle, et obedientie,« nunc prioratus  appellantur. Sed hac de re fusius in prefatione dictum est. In maioribus uero cenobiis ubi uiuere desierat is, quem sui loco abbas Cluniacensis tum instituerat, redibat ad monachos eius cenobii proprium abbatem eligendi facultas.

42. Tale erat Floriacense monasterium, quod ab Odone abbate ad regularem uitam reformatum, postea uarias turbas sustinuit in eligendo post Oylboldi  mortem abbate. Nam cum superbus quidam monachus per factionem intrusus fuisset in eius loci regimen, pii quique uti pro domo Dei se opposuerunt, in primis Gerbertus, cuius plures hac de re epistole exstant. Una est nonagesima quinta ad fratres Floriacenses ex persona Remensium abbatum. »Non immerito, inquiunt,  nos unius collegii esse profitemur, qui uestra felicitate erigimur, uestro infortunio etiam opinione clarissimorum hominum humiliamur. Hanc sanctissimam societatem castissimamque amicitiam quorumdam fedat ambitio lasciua, detestabilis audacia, dum per factionem is uobis preficitur pater, quem uerissimi non metuant damnare Patres: et quomodo una est Ecclesia catholica, cunctorumque fidelium una societas, a sententiis eorum non deuiare decreuimus, qui in Ecclesia Domini, uelut clarissime stelle, relucent in perpetuas eternitates. An non lucidissima est stella reuerendus pater Maiolus? an non prefulgidum sidus pater Egberdus? Alter in epistola quam patri nostro uenerabili Adalberoni archiepiscopo nuper  direxit  inter cetera sic dicit: Persona quidem uobis iam olim infami conuersatione erat famosa,« etc. Cuius fuerit hec epistola, Maioli, an Egberti , inde non liquet. Gerberti epistola 88 scripta est »ex persona Adalberonis archiepiscopi abbati Maiolo Cluniacensi,« ex qua colligere licet, Maioli eam epistolam esse, cuius uerba in epistola 95 referuntur. Maiolum quippe arguit Adalbero, quod in hac causa aliter scribat quam se gerat. »Preclara quidem, ait, exhortatio uestra in peruasorem; sed cum scriptum sit: Que cepit iehsu facere et docere, cur diuersa imperia, diuersa celi climata pretenditis, ut ei quem reum statuistis, aliis non communicantibus communicetis?  Detestamini ergo peruasorem, sentiat uos sibi non fauere, non sibi communicare, ac per uos non solum quosque religiosos uestri ordinis, sed etiam, si fieri potest, Romani pontificis se maledictis urgeri.« Sed et alia ipsius Gerberti ad Maiolum epistola 70 eodem tendit. »Etsi uigilanti cura super uestro grege occupati estis, propensioris est tamen caritatis, si alieni gregis contagio interdum medemini. Floriacensis cenobii propter reuerentiam patris Benedicti summum locum penes monachos, ut aiunt, peruasor occupauit. Si uos tacetis, quis loquetur? hoc incorrecto, quis improbus similia non sperabit? Nos quidem hec zelo diuini amoris dicimus, et ut nostro examine, si probus est, recipiatur; si improbus, omnium abbatum ac monastici ordinis  societate ad penam sue damnationis priuetur: quod uobis ratum, litteris uestris nobis fiet acceptissimum.« Ex hac epistola intelligimus, quod superius dicebamus, Floriacense monasterium Maiolo fuisse alieni gregis, ac proinde Cluniaco haudquaquam subiectum, tametsi per sanctum Odonem, qui et ibidem abbas fuit, ad regularem uitam restitutum.

43. Quis fuerit Egbertus seu Ebrardus abbas ille, ad quem Gerbertus, tanquam ad alterum monastici ordinis sidus, de eodem argumento scribit, non satis explicatum est. Tres ad eum Gerberti leguntur epistole, nempe 81 et 89 contra inuasorem Floriacensem, et 44 de re litteraria. Hec ita inscripta est: Egberto abbati Turonensi; alie Egberdo, et ad marginem alia est ascripta lectio, Eurardo et Ebrardo.  Scripte sunt he epistole, ut mox dicemus, sub annum 987, quo tempore Bernerius Maiori monasterio preerat, sancti Iuliani cenobio Eurardus, quem ipsum esse puto, cui iste epistole directe sunt. In laudem eius fere tota est epistola 89: »Que morum grauitas uobis insit, quam integer uite actus, quam purum eloquium, littere uestre palam fecerunt. Itaque studium pietatis ac seueritatis uestre mouit nos ire in uestram sententiam, uirque ille Deo plenus, ad quem multam fidem habemus. Submouebimus ergo illum perfidum a societate nostra, nostrorumque iudicio tantorum Patrum: isque nobis habebatur hostis, qui in sententiam reuerendi patris Maioli et colendi patris Egberdi dicere non dicenda attentabit.  Quod si diuinitate propitia fauorem principum obtinebimus, ad hec utilia maiora iungemus.« Hic principum nomine intelligi uidentur Hugo et Rotbertus Francorum reges, quorum anno primo he turbe mote uidentur, mortuo Oylboldo abbate. Tunc enim cum pars Floriacensium in Abbonem conspiraret, alii »huic electioni peruicacius renisi sunt,« ut scribit Aimoinus in uita sancti Abbonis. Sane Gerberti epistole, que has proxime antecedunt sequunturque, post Lotharii regis obitum scripte sunt, tametsi in epistolarum serie haud accurata est temporis ratio. Sed non diu superuixit inuasor ille, a Maiolo et Egberto reiectus, qua de re Gerbertus Constantino Floriacensi monacho gratulatur in epistola 142: »Congratulamur tibi, dulcissime frater,  peruasore atque hoste monastice religionis ad multorum salutem humanis rebus exempto. Insta ergo, et si iam patrem tua ac fratrum dilectione dignum habes, habeamus et nos presentem tua opera proxime in festo beati Remigii.« Hec prolixius exponenda fuere, tum quod in Maioli et Egberti gloriam redundent, tum quia sancti Abbonis Actis preferunt lucem.

44. Sed iam tempus est, ut hoc caput de monasteriorum facta per Maiolum reformatione absoluamus, obseruando ea que sub finem uite ab eo facta sunt pro cenobio sancti Dionysii. »Eadem siquidem tempestate, inquit Syrus, regis Francorum impellebatur nimia importunitate, ut secundum beati patris Benedicti magisterium beati Dionysii disponeret  monasterium. Qui ut opus bonum ad finem uite usque perduceret, licet finem dierum suorum iam iamque adfore non ignoraret, proficisci tamen ob istiusmodi causam minime recusauit.« uerum in itinere Siluiniaci morte interceptus est. Ex his omnibus intelligitur uerum esse quod Syrus de Maiolo scripsit in lib. II, nempe eum »regularis uite disciplinam, que iam pene deciderat per ueterum negligentiam, in pristinum statum restituisse, ac per diuersas mundi partes perplura monasteria a regulari tramite deuia, tam per se, quam per suos quos abbates ordinauerat, monastico ordini subdidisse,« id est restituisse.



uI. Maioli captiuitas sub Saracenis. Romanus pontificatus ab eo recusatus. Reconciliatus Otto II cum matre; Romane eiusdem peregrinationes.


45. Initio libri tertii Syrus agit de captiuitate Maioli sub Saracenis, qui tunc Penninas Alpes insidebant iam inde ab eo tempore, quo ex Hispania in Italia effusi, Hugoni Italie regi aduersus Berengarium suppetias tulerunt. Idipsum de Maiolo commemorat Glaber Rodulfus in lib. I, cap. 4, ubi eius epistolam ad suos Cluniacenses pro suo lytro refert, et factum duplex a Syro aliisque pretermissum. Nempe Saraceni »cum ei hora prandii obtulissent cibos, quibus uescebantur, carnes uidelicet panemque admodum asperum, et dicerent: Comede, respondit: Ego uero si esuriero, Domini est me pascere: ex his tamen non comedam, quia non mihi usui fuerunt.  Cernens enim unus illorum uiri Dei reuerentiam, pietate ductus, exuens brachia simulque abluens, et clypeum, super quem etiam in conspectu uenerabilis Maioli satis mundissime panem confecit; quem etiam citatissime decoquens, ei reuerentissime detulit. Ipse quoque suscipiens illum, atque ex more oratione premissa ex eodem reficiens, Domino gratias egit.« Aliud factum eiusmodi est: »Alius quoque Saracenorum eorumdem cultro deplanans ligni castulam, posuit incunctanter pedem super uiri Dei codicem, bibliothecam scilicet  quam ex more secum semper consueuerat. Dumque uir sanctus intuens ingemuisset, aliqui minus feroces ex ipsis perspicientes, suum increpuerunt comparem, dicentes, non debere magnos prophetas  sic pro nichilo duci, ut illorum dicta pedi substerneret . . . . . Preterea, ut B. Maioli sanctitas claresceret, is qui eius uolumen pede calcauerat, eodem die pro quauis occasione, reuera iudicio Dei, ceteri furiose irruentes in eum, eumdem ei truncauerunt pedem. Plures enim iam ex ipsis erga eum ceperunt mitiores ac reuerentiores existere.« De hac Maioli comprehensione S. Odilo pauca hec habet. »Inter cetera mala que populus ille nefandissimus gessit, beatissimum patrem Maiolum, a liminibus apostolorum redeuntem, fraude et insidiis cepit, rebus omnibus exspoliatum alligauit, fame et siti afflixit. Ille uero diuinitus absolutus, ad postremum monasterii sui pecuniis redemptus, de manibus illorum Domino protegente euasit illesus, et eius  iniusta captio expulsionis illorum et perpetue perditionis fuit occasio. Sicut uero post passionem Christi Iudei sunt a suis exsulati, ita post captionem serui illius et fidelissimi eius famuli Maioli, Saraceni a finibus Christianorum sunt expulsi, et sicut per Titum et uespasianum Romanorum principes Dominus de Iudeis uindictam exercuit, ita per Willelmum illustrissimum uirum et Christianissimum principem, meritis B. Maioli, iugum Saracenorum ab humeris Christianorum deposuit, et multa terrarum spatia, ab eis iniuste possessa, ab eorum tyrannica dominatione, potenti uirtute eripuit.« Hec sub annum 973 contigere.

45*. »Non longa post tempora, inquit Syrus, Romana sede proprio uiduata pastore, idem Dei famulus,  Ottonis secundi iuncta cum matris prece, Italiam repetere a partibus est coactus Gallie. A matre tunc et filio honore susceptus dignissimo, ad culmen apostolice dignitatis precibus impelli cepit continuatis: sed cui magis abiectio, quam expeteretur elatio; nullatenus ad se promouere potuit sublimitatis ambitio.« Hanc itaque dignitatem constanter recusauit: Nalgodus id accidisse tradit, »cum nauis Ecclesie rectoris presidio destituta, in huius uite fluctuantis incerto diuersis molestiis pulsabatur.« Henschenius, qui Nalgodum Maioli discipulum existimauit, id retulit ad illud tempus, quando Benedictus papa uI anno 974 coniectus in carcerem, ibique strangulatus est a Francone quodam  nefario homine, qui sub Bonifacii uII nomine tyrannice sedem inuasit. Quo Constantinopolim pulso cum Donus Benedicti uI  successor, non  decessor, legitime institutus, cum circa finem Octobris anni 975 decessisset, Bonifacianis antipapam reducere conantibus, Otto a Romanis de electionis libertate ipsis conseruanda interpellatus, Maiolum in Germaniam euocauerit, quasi cum eo super tanti momenti negotio consultaturus, priusquam legatos suos Romam mitteret interfuturos electioni. uerum Maiolus non in Germaniam, sed in Italiam arcessitus est, testante Syro: neque uero ante annum 980 eo profectus est Otto post obitum patris. At neque toto illo triennio, quo in Italia reliquum uite peregit  imperator, ad annum scilicet 983, qui uite eius supremus fuit, uacauit Romana sedes, cum Ioannes nonnisi anno subsequente mortuus sit. Itaque facile concesserim, Syrum hoc in loco memoria lapsum pro, Germania posuisse Italiam: et re quidem uera Maiolum adiisse Ottonem II in Germania tum cum matre commorantem; a quibus nunquam persuaderi potuit, ut oblatum per eas turbas pontificatum susciperet.

46. »Sub eodem tempore« Syrus subdit accidisse, ut Otto II in Adelaidem piissimam matrem suam commotus, »in eam quasi in rei publice dilapidatricem« excanduerit; nullumque principum, tametsi Auguste innocentiam probe agnoscerent, »crimen a sancta matre auertere« ausum fuisse. Tum uero  Maiolus ab ipsis eius rei gratia Papiam accitur; isque oratione sua Ottoni, ut cum matre in gratiam rediret, persuasit. Maiolum ab Ottone ipso inuitatum Odilo scribit in libro de uita ipsius Adalheidis, que »filium diligens, auctores discordie,« quam quidam uiri iniqui inter matrem ac filium disseminabant, »ferre non ualens, secundum Apostoli preceptum dans ad modicum ire locum, paternum decreuit expetere regnum, ubi a fratre, scilicet Chuonrado, et nobilissima Mathilde eius coniuge,« qui in Prouincia regnabant, »benigne et honorabiliter est suscepta. Tristabatur de absentia eius Germania; letabatur in aduentu eius tota Burgundia; exsultabat Lugdunum, quondam philosophie mater et nutrix, nec non et uienna nobilis sedes regia.  Postmodum uero Cesar Otto ductus penitentia, direxit regi auunculo legationem, et sancte recordationis patri Maiolo sub celerrima festinatione, obnixius deprecans, ut gratiam matris, quam propriis exigentibus culpis perdiderat, eorum interuentionibus promereri posset: orans iterum et obsecrans, ut quantocius possent, una cum Augusta matre Papiam ei studerent occurrere. Tantorum enim uirorum usa consilio, apud Papiam tempore constituto occurrit mater filio: quo cum mutuo se cernerent, flendo et lacrymando toto corpore solo prostrati, humiliter se salutare ceperunt. Adfuit in filio humilis penitudo, erat in matre liberalis remissio; permansit in utrisque de cetero perpetue pacis connexio.«  Annales Saxonici seu Magdeburgenses mss. discordiam Ottonis cum matre reponunt anno 978. »Adelheidis imperatrix cum filia Athelheide abbatissa in Italiam profecta est propter quasdam discordias inter se et filium factas.« At non in Italiam, sed in Prouinciam secessit Adelheidis, referente Odilone Adelheidis familiari: que reconciliatio cum facta sit Papie, in annum 980, quo Otto in Italiam abiit, reuocanda est. Et quidem anno insequenti Pascha Rome Otto celebrauit presente matre, ex Annalibus Saxonicis mss. quem paulo post ipsam reconciliationem mortuum fuisse idem Odilo affirmat.

47. Ut ea que hoc in capite aliisque de Maiolo diximus, magis dilucide intelligantur, uaria eius Romana Italicaue itinera distinguere opere pretium puto.  Primo monachus Romam ab Aymardo abbate negotiorum causa missus est, nempe sub annum 945, ex dictis num. 17. Deinde iam abbas Papie uersabatur anno 966, cum quedam capella iuxta eam urbem ad cellam construendam ipsi concessa est, supra num. 21. Syrus duo miracula ab eo Papie facta commemorat in lib. III, cap. 13 et 16. His adde que Widricus abbas Tullensis in actis sancti Gerardi episcopi commemorat de mutuo conspectu et colloquio eiusdem Gerardi cum Maiolo. Gerardus quippe Romam proficiscens »Papiam ingreditur, ubi uiros magnificos, sanctum scilicet abbatem Maiolum, nec non Adalbertum post martyrem se reperisse est ineffabiliter colletatus. Pendebant singuli inuicem ab alterno ore. In hac mutua confabulatione longum  dici transigentes spatium, simul tres sancti conuiue resident ad prandendum.« Gerardo aquam postulanti, et uinum ex aqua celitus factum accipere nolenti: »Desine, inquit Maiolus, sancte pontifex, in hoc facto aliis succensere; sed percipe cum gratiarum actione, quod tibi rerum Creator sua contulit benedictione;« quod ad secundum Maioli Romanum iter referendum uidetur, id est ad annum 966, qui Gerardi episcopi tertius ordinationis erat. Post hec, id est anno 973, Roma cum reuerteretur Maiolus, Ottonis Magni obitum predixit, ex cap. 10, que tertia minimum est eius peregrinatio Italica, quo tempore a Saracenis in reditu captus est. Quarta sub annum 982, cum uerone positus, Ottoni secundo mortem prenuntiauit. Eius deuotionem in uisitandis  Rome sanctorum basilicis explicat Syrus in lib. II.



uII. Odilonis substitutio in locum Maioli abbatis; huius obitus, cultus, reliquie.

48. Cum Maiolus senectute iam grandeuus, obitum suum presentisceret, Odilonem sibi substituendum curauit eum ad modum, quo Odo in locum Bernonis adhuc uiuentis, Aymardus in locum Odonis, et Maiolus ipse in locum Aymardi substituti fuerant. Hoc factum reticent Syrus, Odilo, Nalgodus, et alii: imo apud Nalgodum Maiolus Cluniacum »sine pastoris cura, sine prouisoris diligentia reliquisse« dicitur. Nihilominus Odilonis electionem Maiolo uiuente factam esse docet non solum instrumentum de ipsa  electione, sed etiam ueteres charte, que Odilonem abbatem preferunt ante obitum Maioli. Electionis instrumentum editum est in Spicilegii tomo uI pag. 425, iisdem conceptum uerbis atque charta de ipsius Maioli electione, quam superius suo loco representauimus. Quapropter postrema tantum uerba, que in Odilonis instrumento electionis leguntur, una cum subscriptionibus referre sufficiat: »Huius uero electionis et ordinationis eius seriem per consultum  primatum, comitis etiam, et aduocati nostri Henrici ducis, nec non et Ottonis, litteris sanciri precipimus, atque regulariter celebratam ordinationem in Christi nomine confirmauimus, et a Patribus ac fratribus nostris, scriptis confirmari precati sumus. Acta Cluniacense cenobio feliciter amen. Ego Maiolus abbas  huic electioni assensum prebui et subs.; Rodulfus rex subs.; Burchardus archiepiscopus  subs.; Hugo episcopus Geneuensis subs.; Aynricus episcopus Lausanensis subs.; Hugo episcopus ; Teuto abbas  subs.; Richfredus abbas; Ermenfredus episcopus; Burchardus comes; Lambertus comes; Adalbertus comes; Leotaldus archiepiscopus; Walterius episcopus ; Hugo abbas; Wago abbas; Theobaldus abbas; Warembertus abbas; Willelmus abbas; Maiolus prepositus; Walterius prepositus; Gundulfus, Dauid, Aynricus, Sendelenus,« et cum eis monachi centum septuaginta septem.

49. Mirabitur fortasse nonnemo, cur tot ecclesiastici ac seculares uiri huic electioni interfuerint,  imo etiam electioni Odonis, Aymardi et ipsus Maioli. uerum mos ille quibusdam in locis obtinuit in electione abbatum, fluxitque ex S. Benedicti regula in cap. 64, ubi de ordinando abbate agens, uicinos episcopos, abbates, et Christianos in testimonium admittit contra electionem uitiosi abbatis. Ut autem hi aut illi conuocarentur, id erat in eligentium potestate, aliquando etiam a fundatoribus iure inductum. Sic Gregorius papa uII, postulante Adelheide comitissa, sanxit atque constituit, ut electioni abbatis beate Marie de Pinarolo interessent abbates Fructuariensis, Bremetensis, S. Solutoris Taurinensis, Clusinus et alii earum partium religiosi, apud Guichenonem in tomo I de principibus Sabaudie pag. 17. Sic in eligendo abbate Lezatensi locum olim  habebant nobiles terre uiri, ut constat ex uetustis monumentis.

50. Quod uero Cluniacenses abbates sibi successorem eligere principio soliti sunt, inde procul dubio usu uenit, ut hoc pacto extraneis intrudendi abbatis uia precluderetur. Electus autem abbas, ut in superioribus obseruatum, ita coadiutoris uices agebat, ut ea tantum curaret que sibi a superstite abbate demandabantur. Ita quippe sanxerat concilium Cabilonense sub annum 650 in cap. 12: »Ut duo abbates in uno monasterio esse non debeant, ne sub obtentu potestatis simultas inter monachos et scandala generentur. uerumtamen si quilibet abbas sibi elegerit successorem, ipse qui eligitur, de facultatibus  ipsius monasterii ad regendum nullam habeat potestatem.« Ita persepe accidit, ut acta publica nomine prioris abbatis conderentur; aliquando tamen posterioris, ut in Aymardi elogio aduertimus.

51. Quo tempore Odilonis electio celebrata sit, non exprimit superius instrumentum: sed ex chartis eius nomine inscriptis eam anno 991 contigisse intelligimus. Itaque ante eum annum ad conuersionem uenit, tametsi ipso anno eam reponat Hugo Flauiniacensis in Chronico, qui eius ordinationem remittit in annum 994, uti et Chronicon Cluniacense, nempe post obitum Maioli. In primis censenda est charta Humberti episcopi Gratianopolitani, qui Cluniacensi cenobio, »ubi, inquit, domnus Odilo abbas preest,« medietatem castri de Ursilia cum  toto burgo atque ecclesia sancte Marie, aliaque largitur »anno Incarnationis 991, tertio Rodulfi regis;« cui charte subscribunt »Fredeburgis mater eius, Wigo frater eius, et Humbertus episcopus de ualentia, nepos eius.« Aliunde anno 6 Hugonis regis Maiolus abbas acquirit per commutationem quasdam ecclesias in comitatu Augustodunensi. Abbatis nomen haud exprimit eodem anno data charta Walterii Aeduensis episcopi, largientis »Cluniacensi cenobio, speciali sibi pre ceteris amore coniuncto, ubi pollet religio,« quidquid ad se uel ad archidiaconos pertinebat in ecclesiis sue diecesis Cluniaco attributis, exceptis synodalibus eulogiis. Subscribunt Elinardus abbas, et post prepositos et cantorem Erpertus abbas, Ugo abbas, forte dignitates;  deinde archipresbyteri et canonici. Anno sequenti, id est septimo Hugonis regis, inuenitur charta, in qua Bernardus uir nobilis seruos aliquot manumittit »ad preces uiuiani prepositi Cluniensis cenobii et monachorum,« et dicitur »werpiuisse querelam illam aduersus dictum Cluni locum, cui domnus ac reuerentissimus pater Odilo preest iussione sanctissimi patris Maioli.« Item »anno 7 Hugonis regis« Maiolo abbati conceditur ecclesia sancti Desiderii, eodemque anno quidam Beraldus clericus Cluniacensibus, »ubi Maiolus est abbas,« dat medietatem silue Adrolt. Hec postrema sunt acta Maioli nomine insignita anno Hugonis regis septimo, desinente in annum Christi 994, qui Maioli uite supremus fuit.

 52. Huc spectat id quod de Maiolo Syrus scribit, nempe eum »biennio priusquam obiret, a publico penitus abstinuisse, atque in monasterio aut in quadam cellula se continuisse, ut ibi aut fratres solerti studio corrigeret, et ad meliora paterna admonitione proueheret, aut sepius remotis omnibus solus soli Deo inhereret, atque frequenti alternatione aut lectioni, aut orationi uacaret.« Per id tempus contigit id quod de eo refert Widricus abbas Tullensis in Actis sancti Gerardi episcopi, qui cum anno eodem quo Maiolus, et quidem Aprilis 23 die obiisset, »eadem tempestate beatus Maiolus Cluniaco aderat, et in hora qua uenerandus pastor seculo eximebatur, a fratribus diuino impleto officio tempus refectionis  aduenerat, ipseque Maiolus ad esum conuocando fratres, monastico more cymbalum insonabat.« Tunc obitu Gerardi diuinitus comperto, eum fratribus nuntiauit, atque ipsius animam eis commendauit, ut superius de Gerardo retulimus.

53. Etsi uero a publico Maiolus prorsus abstinere animo statuisset, nichilominus ab Hugone Francorum rege de reformanda in sancti Dionysii Parisiensi cenobio regulari disciplina sollicitatus, »licet finem dierum suorum iam iamque adfore non ignoraret,« iter arripuit per territorium Aruernense, »ibique in quadam sua cellula, Siluiniaco  scilicet, nunc loco celeberrimo, ultima egritudine exerceri cepit, ac demum dormiuit cum patribus u Iduum Maiarum, sepultusque est in basilica sancti Petri,  ubi sanctissimis eius meritis multa prestantur beneficia.« De ea re ita sanctus Odilo: »Adeo magnificatus et glorificatus est beatus Maiolus, Domini preueniente gratia, in conspectu regum et principum coram omni populo, ut possimus dicere de eo sine dubio, quod de Moyse Dei famulo Ecclesiasticus replicat sermo: Glorificauit illum in conspectu regum, et ostendit illi gloriam suam. Hugo rex Francorum quoties illum uidit, humili deuotione suscepit, et cum magno honore tractauit. Tempore uero sue uocationis ad se uenire rogauit ea intentione, ut monasterium S. Dionysii eius consilio et adiutorio melius, quam tunc erat, ordinari posset . . . . . Ad illud negotium peragendum gaudens iter suscepit, usque ad locum Siluiniacum peruenit, ubi se Deo uocante  plenus dierum et sanctitatis ex hac uita obiit u Idus Maii, illucescente feria sexta, post celebrationem ipsius sacratissime solemnitatis, qua Christus iehsu Dominus noster, subacto mortis principe, ad dexteram Patris ascendit, et fideli suo Maiolo ascendendi post se iter ostendit.« Que omnia conueniunt anno Christi 994, quo Pascha in diem primum Aprilis sub littera Dominicali G incidebat, feria sexta post ascensionem Domini in diem 11 Maii. Hunc diem et annum diserte exprimit Nalgodus, qui Maiolo annos 41 regiminis ascribit ab anno sue ordinationis. Errat itaque Lambertus Scafnaburgensis, cum Maioli obitum ponit anno 991.

54. Pergit Odilo: »Post cuius transitum supradictus rex Hugo aduentus sui presentia et regalibus  donis exsequias eius honorauit et tumulum, ubi prestante Domino multa patrata sunt et patrantur miracula, et plurimis plurima prestita sunt et prestantur beneficia, quorum numerositatem et magnitudinem non sufficit per ordinem omnium nostrorum enarrare memoria. Sed ut breuissima utar conclusione, ad sepulcrum istius sanctissimi uiri, de quo loquimur, et cuius uitam et merita caritati fidelium commendare nitimur, gratia et misericordia Christi a quacunque infirmitate detenti, multi sanati sunt et sanantur infirmi. Ibi paralytici eriguntur et claudi; ibi febricitantes sanantur et ceci; ibi a demonibus possessi mundantur, et nescimus cuius generis igne terribiliter et miserabiliter adusti liberantur:  et quisquis ibi deuotus adueniens de quacunque necessitate fideliter auxilium expetit, uoti sui compos effectus redit ad propria sospes et letus.« His consentanea scribit Glaber Rodulfus in lib. III, cap. 5. »Nam ad illius famam sanctitatis confluxere ex uniuerso Romano orbe uiri et mulieres utrorumque ordinum plurimi, exinde referentes diuersarum infirmitatum gratias sanitatis. Deseuiebat eodem tempore clades pessima in hominibus, ignis scilicet occultus, qui quodcunque membrorum arripuisset, exurendo trancabat a corpore. Plerosque etiam in spatio unius noctis huius ignis consumpsit exustio. Sed cum in plurimis sanctorum memoriis huius tremende pestis sint inuenta remedia, maximus tamen concursus factus est ad trium sanctorum confessorum  ecclesias, Martini scilicet Turonorum, atque Odolrici Baioariorum, nec non et istius uenerabilis patris Maioli; optateque salutis inuenta sunt remedia.« Hanc miraculorum frequentiam ad tempora Petri uenerabilis perseuerasse auctor est ipse Petrus in lib. II, de miraculis cap. 31, ubi referens miraculum de puero per sanctum Maiolum a morte suscitato. »Is etenim sanctus, ait, sicut pene cunctis Galliarum populis notum est, ut magnus uita, sic miraculis, et dum mortalis uiueret, et post mortem maxime insignis exstitit. Hac miraculorum gratia in tantum iam per centum sexaginta et duos annos, hoc est a tempore mortis sue, claruit, ut post sanctam Dei Genitricem nullum sanctorum in tota Europa nostra in huiusmodi operibus parem habeat.«  Nec defuere subsequentibus temporibus beati Maioli miracula, de quibus testimonium prebent Clemens Papa Iu, Honorius Iu et Clemens uI in bullis suis.

55. Hinc factum est, ut Maiolus statim post suum ipsius obitum sanctus habitus cultusque sit. Unde Adalheidis imperatrix, testante Odilone, »ipso tempore quo instabat sibi dies supremus  beatissimum patrem Benedictum, id est Floriacense monasterium, licet exiguis, tamen propriis uisitauit muneribus: nec non et beate recordationis patrem Maiolum, celesti gloria iam coronatum, quem dum in hac uita subsisteret, pre cunctis mortalibus illo ordine diligebat.« Et quidem iam inde ab ipsius obitu sanctum dictum fuisse probat charta 145 in eius chartario, in qua hec leguntur: »Ego Arleis  dono Deo et sancto Maiolo, ut per merita ipsius ualeam adipisci premia eterna, et eius monachis partem de Medio Planto in pago Matisconensi, uilla Maziaco, loco ad Tribladam, anno 6 Rotberti regis.« Festum eius inter precipuas anni solemnitates censetur apud Udalricum in lib. I Consuetudinum Cluniacensium cap. 11, et in cap 54 ecclesia S. Maioli apud Cluniacum tum fuisse, et ad eam processionem fieri solitam ait in Ramis Palmarum. In plerisque Kalendariis ab anno millesimo scriptis sancti Maioli memoria inuenitur, nedum in recentioribus Martyrologiis Romano, Gallicano, Benedictino aliisque.

56. S. Maioli corpus non statim atque is pro sancto honorari meruit, e tumulo leuatum est; sed  primo super illud erectum est altare a Beggone Aruernensi episcopo, qui ritus erat quondam sanctos in canonem redigendi, ut in prefatione obseruatum est. De istius altaris consecratione lege que in fine huius elogii referemus. Post annos fere centum ex tumulo elatum est sacrum corpus. Eius rei auctorem inuenio Urbanum papam II, cuius litteras Iellus Remensis archiepiscopus recognoscit in bibliotheca Cluniacensi col. 309, ubi hec pontificis uerba ad Siluiniacenses: »Quoniam superne benedictionis dignatione multimoda actum est, ut nos ipsi monasterium uestrum, et beati Maioli corpus intra ecclesiam ad locum alium transferre meruerimus, dignum duximus, cum Cluniacensis cenobii, cui tanquam membra capiti singulariter inheretis, dilectione  precipua, tum religionis uestre reuerentia, uos et locum uestrum specialius sedis apostolice protectione munire . . . . . Datum apud Monticulum, . . . . Idib. Octob. indict. 3., anno Dominice inc. 1097.« Subsequitur bulla Clementis Iu, ita loquentis: »Cum itaque, sicut ex uestra insinuatione accepimus, propter merita gloriosa sanctorum confessorum Maioli et Odilonis, quorum corpora in uestra ecclesia requiescunt, mirabilis Deus in sanctis suis multa quotidie miracula operetur ibidem, propter que ad eamdem ecclesiam de diuersis partibus fidelium multitudine confluente, corpus predicti sancti Maioli ad alium locum ipsius ecclesie magis uenerabilem et decentem intenditis cum debita ueneratione transferre; nos . . . . . omnibus uere penitentibus et confessis,  qui ad dictam ecclesiam die translationis sancti eiusdem, unum annum et quadraginta dies hac uice; illis autem qui infra octo dies immediate sequentes et in anniuersario die translationis ipsius uenerabiliter et deuote accesserint, centum dies de iniunctis sibi penitentiis relaxamus. Datum uiterbii prid. Id. Martii, pontificatus nostri anno tertio,« seu anno 1266. Alias indulgentias ibidem concedunt Honorius Iu et Clemens uI. S. Maioli tumulus, adiunctum habens sancti Odilonis, uisitur in naui ecclesie Siluiniacensis.

57. In hunc usque diem reliquie S. Maioli asseruantur Siluiniaci, nempe eius ossa precipua in capsa ex argento et cupro, posita super eius altare ad odeum ad aquilonem; scrinio sancti Odilonis ad  aliud latus posito; utriusque caput in scrinio peculiari. S. Maioli scapulare, longum ulna una, latum tertiis ulne partibus, cui simile aliud Cluniaci habetur; eiusdem item pedi pastoralis summa pars ex ebore, scyphusque corneus itidem Siluiniaci uisuntur. Gaufridus Choleti prior seculo Xu reliquiaria fecit, que ante eum Ildricus supprior et sacrista inchoauerat. Hactenus Siluiniacum religione et Maioli cultu celebre est, de quo egimus in elogiis Odonis et Aymardi.



uIII. Maioli precipui discipuli, cultores et miracula.

58. Etsi nonnullos Maioli discipulos in superioribus exhibuerimus, hic tamen in unum locum conferendi sunt saltem precipui, ut ex discipulorum qualitate  magistri meritum intelligatur. In his duo precipui fuerunt Odilo et Willelmus, ille Maioli successor, hic abbas Diuionensis, qui multa monasteria ad meliorem frugem reuocauit. De hoc agens Odilo in libello de actis sancti Maioli: »Et ut pace spiritualium artificum, ait, in eadem fabrica celesti laborantium dicam, unus precipue refulsit, qui nuper rebus humanis excessit, et qui plus nobis omnibus laborauit, domnus uidelicet abbas Willelmus, de cuius clarissimis actibus et uita laudabili et mirabili conuersatione paruitas nostra non sufficit quod sentit ad plenum referre.« De eo ac de Odilone ipso agemus in seculo sequenti. His adiungendi Teuto abbas Fossatensis, et Heldricus Antissiodorensis iam a nobis laudati. De Teutone multa preclara commemorantur  in libello de uita Burchardi comitis. Inter cetera, »religiosus abbas Teuto ieiuniis et orationibus, uigiliarumque pernoctationibus assidue intentus fuisse, ac Deo semper placere fideliter desiderasse perhibetur. Cum ergo in loco sibi commisso arduam, ut cupiebat, uitam ob pastoralis custodie curam minime seruare posset, Remensis urbis pagum ad habitandum sibi elegit. Habetur siquidem illuc quedam possessiuncula, quam gloriosus rex Carolus Caluus ecclesie Fossatensi abbatique Godofredo refugii causa propter Nortmannorum persecutionem dedit, in qua etiam corpus S. Mauri multis annis traditur conseruatum. Illuc ergo iam dictus abbas arduam pro Christo peragens uitam, multo tempore conuersatus est. Quo pergens, ibidemque  permanere desiderans, baculum cure pastoralis per sui seruitii ministrum, nomine Walterum, quem ipse in Domini timore nutriuerat, fratribus transmisit, mandans ut sibi secundum Christi uoluntatem dignum pastorem eligerent.« Postquam eo in loco arduam ac solitariam uitam Teuto egisset, Fossatenses reuisere animo destinauit. At illi obstitere, allegantes, suffecto alio abbate, iam »non debere eum recipi, quia animarum curam penitus reliquerat.« Ille hoc responso turbatus, Cluniacum se recepit, ubi »feliciter obiit sub die Iduum Septembrium: ad cuius sepulcrum, ut referre audiuimus, inquit auctor, multi infirmi postea sanitatem receperunt.« De Heldrico abbate actum supra in cap. 7. Inter Maioli discipulos etiam censendi sunt  plurimi alii abbates, quos ad uaria monasteria reformanda instituit: ex quibus unus mihi uidetur esse Egbertus seu Eurardus ille abbas Turonensis, quem ex Gerberto superius laudauimus. Neque pretereundi Syrus et Aldebaldus uite sancti Maioli scriptores, neque uiuianus sub eo prepositus Cluniacensis post Hildebrandum, cui Maiolus precipuus auctor fuit seculo nuntium remittendi. Denique inter primos numerandus uenit Willelmus Prouincie dux, pater patrie appellatus, de quo hec Odilo in uita sancti Maioli. »Quantum illum Willelmus rector Prouincie coluit, uita illius et finis ostendit. Per eius quippe meritum et fidele obsequium, beati Benedicti percipere meruit habitum.«  Nescio an id contigerit in extremo illo morbo, quem Syrus commemorat in lib. III. Hunc Willelmum Cluniaci sepultum fuisse non satis aperte exprimit charta Leodegarii Cluniacensis monachi, in qua legitur, hunc cellam et ecclesiam in honorem sancti Marcellini pape et martyris atque sancti Saturnini, quam Regimbaldus Arelatensis archiepiscopus dedicauerit, construxisse in uilla Sarrianis, »quam Willelmus quondam dux Prouincie, pater patrie, sanctorum apostolorum Petri et Pauli monasterio Cluniensi, et loco in quo se sepeliri rogauit, et beato Maiolo adhuc in carne uiuenti et uiuens delegauit, et moriens donando attribuit.« Quod argumento est, eum in extremis habitum suscepisse pro more illorum temporum.

 59. Odilo sub finem libelli de Maioli gestis multos laudat catholicos et honorabiles clericos, religiosos monachos et reuerendos abbates, qui illum uenerabantur; sanctos et sapientes, qui »tractabant illum ut sanctissimum fratrem;« imperatores et imperatrices, reges et mundi principes, a quibus »senior appellabatur et dominus;« pontifices apostolice sedis, a quibus »honorabatur ut princeps religionis monastice.« Tum subdit: »Ille diuus Cesar et maximus Otto eum diligebat pectore toto: et diligebat eum eiusdem Cesaris coniux diua Adaleida imperatrix Augusta, caritate sincerissima et deuotione carissima. Diligebat eum eorum filius humili deuotione imperator Otto; affectu et non dissimili uoto Conradus, supradicte imperatricis  frater nobilis et pacificus, eiusque Mathildis nobilissima coniux. quanto frequentius faciem eius cernebant, tanto amplius in eius amore crescebant. Quid dicam de nobilissimo uiro Henrico Burgundionum duce? quid de Lamberto illustrissimo uiro et nobilissimo comite? quid de Willelmo, quid de Richardo Aquitanorum et Normannorum fortissimis ducibus? quid de Italicis principibus et marchionibus? Quantum illum Willelmus rector Prouincie coluit, uita illius et finis ostendit. Per eius quippe meritum et fidele obsequium B. Benedicti percipere meruit habitum. Archenbaldus etiam, Siluiniacensis loci prouisor fidelissimus, inter suos clarissimus, et adiacentis patrie pater, et pauperum tutor fortissimus, quantum et qualiter exstitit B. Maiolo deuotus,  supradictus multimode predicat locus, ab eo et ante et post transitum semper dicendi patris edificiis et diuitiis, et diuersorum ornamentorum speciebus ornatus et nobilitatus: ita ut deceret, si tale quid fecisset aliquis ex regibus. Iste uero qui nunc superest, honoris eius heres et nominis, bene tractat locum illum, nullum etiam infert habitatoribus damnum.«

60. Restat ut pauca dicamus de duobus Miraculorum  libris, quos exhibet cum Henschenio Bibliothece Cluniacensis appendix. In istis libris memorantur curationes facte demoniacorum, cecorum, contractorum, mutorum, mancorum, amentium, et sacro igne affectorum. Duo tantum huc refero, quorum primum continet erectionem altaris ad caput sancti Maioli, qui primus gradus fuit ad eius canonizationem: »Postquam igitur primo beati Maioli corpus cum maximo honoris et reuerentie cultu est sepultum, et ad sanctissimum eius caput altare quoddam est constructum, fratres Deo inibi seruientes commune ac salubre tale inuenerunt consilium. Ad episcopum namque, in cuius diecesi isdem erat locus, transmittunt, ut altare illud consecraret. Unde ueniens domnus Beggo Aruernensis sedis episcopus,  altare illud cum magna consecrauit reuerentia.« Beggo iste Aruernis preerat regnante apud Francos Hugone. Subdit auctor contracti et duorum amentium sanationem; postridie puer quidam de Cauannis  uilla pagi Matisconensis, magnum habens aridam, restitutus est.

61. »Quoddam etiam miraculum adiungimus, de quo non solum uulgarem populum testem deducimus, sed etiam ipsum regem Hugonem, comitemque Burchardum, filiumque eius domnum Rainaldum Parisiensem episcopum. Hic igitur rex ad sancti Maioli expetendum auxilium ueniens, super infirmitatis sue grauitudinem inuenire promeruit aliquantulam leuigabilitatem. Qui uno dierum post peracta orationum solemnia ab ecclesia progrediens,  quemdam cecum in eodem loco illuminatum audiuit, quem ad se adduci iubet, ut ab eo ueritatem retineret. Dum namque in pauperem talem uirtutem factam esse pro certo coguobit, pre gaudio, sicut uir magne dulcedinis, cum supradictis personis profluos lacrymarum riuulos effudit: sicque cum multa turba populorum collaudans Deum, sanctumque uenerans maiolum, et cecus illuminatus ad propria redit, et rex magnificus letior in Franciam uiam assumpsit.«

62. Subiicitur miraculum de alio ceco qui natus erat in »Enguilinensi silua,« ubi »est sancti Arnulfi ecclesia;« quod intelligendum de ecclesia sancti Arnulfi in silua Aquilina , diecesis Parisiensis. Subsequitur curatio uiuiani , articulari morbo laborantis, et paulo post Bernardi clerici Carnotensis contractione laborantis. Hec satis de miraculis: Syrum audiamus, cuius lucubratio in ms. codice collegiate sancti Martialis Lemouicensis, ex quo eam eruit noster Petrus Trelius, hanc prefert inscriptionem.





uITA SANCTI MAIOLI AUCTORE SYRO MONACHO.



EPISTOLA DOMNI SYRI AD DOMNUM ODILONEM ABBATEM DIRECTA.

 Spirituali Patri domno ODILONI abbati, SYRUS monachorum infimus, quidquid in Christo felicius.

Sepe mihi multumque cunctanti beati Maioli uenerabiles actus styli prosequi officio, cum ad id operis sancte recordationis Warnerii importuna perurgeret petitio, multa se obiiciebant, que ne id conarer non modica me formidine deterrebant. uir quippe ille qui diuulgari petebatur, sic uirtutis sectantium exstitit imitator, ut earum omnium indefessus esset operator. Unde ei gesta digerere absque cunctarum uirtutum coniectura quempiam est impossibile. Recte uero disputare non preualet de uirtutibus, quisquis his fuerit uacuus; quoniam mens cui caret intelligentia, id discere nequit scientia. Hec idcirco aggredi cunctabar,  quibus me nulla uirtute dignabar. Rerum denique magnitudo laborque difficilis me rursus mouebat, quod multiplices miraculorum actusque uirtutum dum mens contemplabatur, suamque scientiam scrutabatur, ueritatis territa sententia incipere  non audebat que ingenii paruitate consummare diffidebat. Temeritatis insuper non immerito argui uerebar, si audacter presumerem, que me perspicacioribus uel ingeniosioribus committenda fore non ignorabam. Sed hec mihi de me cognita prefatio quamlibet uero sepius pro excusatione foret opposita, ille . . . . . . . . . Sub eodem temporis articulo me ad Italiam, illumque uobis dirigere placuisset ad Alsatiam, opus quod relinquebam imperfectum, secum ipse detulit per schedas dispersum. Post eiusdemque lacrymabilem transitum, cum uestre presentie in Morbacensi cenobio fuisset oblatum, iniunctum mihi est ex uestra sententia, quo studerem que deerant addere, et scriptorum uitio deprauata ad statum pristinum relegendo corrigere, quod inchoans  ut potui pro uestra iussione perficere studui, et utinam tam efficaciter, quam libenter, atque ut debui uestro imperio parui. Ideo . . . . . . . presumptio contra redargu . . . . . .



INCIPIT uITA.



LIBER PRIMUS.

 I. Laudabilis Dei nostri uirtus et sapientia etatis et generationis succedentia sibi tempora mirabili preordinans seculorum dispensatione, nullum tempus relinquit uacuum bonitatis sue. Unde sancte sue Ecclesie fideles per aquam salutis et regenerationis in filiorum numero annumeratos bono exemplo meliorationis tam precedentium patrum quam et presentium semper confirmat, et ad consequenda eterne hereditatis gaudia inuigilare insinuat. In hoc igitur ultimo etatis termino uerum suique fidelem certissimum beatum Maiolum diuina pietas mundo protulit, qui claris ortus natalibus, ex Auennicorum oppido parentibus splendidissimis est procreatus, Prouincialis quidem genere, nobilium Gallorum clarus generositate. Hic ab ipsis infantie  rudimentis studiis litterarum traditus, superna prouidente clementia ita in domo Domini lucerna ardens elucens refulsit, ut de eo illud Mosaicum possit dici: Noui te ex nomine.

II. Maiolus ex nomine laudatus.---Nam Maiolus, ut iucundo letemur interprete, quasi magnus uidetur  dici oculus. Conuenienti etenim futurarum rerum presagio, tali nomine donatur illa ueritatis et iustitie columna; quoniam quidem per quadrifida terrarum spatia magna extendit sue beatitudinis lumina. Pro operibus enim iterato prescite et disposite sibi diuinitus uite tale ei nomen conueniebat habere, quod in sui memoriale bonum Christi odorem in cordibus fidelium faceret redolere, ut, secundum Apostoli testimonium, Christi bonus odor mererentur fieri, qui uite et conuersationis eius uoluissent uestigia imitari. Hic etenim beatissimus pater Maiolus pro sanctitatis et pietatis sue fructibus inundandis Christi bonus odor permansit, et permanet in his qui pereunt, et in his qui salui fiunt. Sanctificatum namque thymiama unguentorum suorum  secundum Cantica canticorum multos et innumerabiles post se traxit, qui zelo sanctitatis accensi, igne perfectionis feruidi, abiecta inueterati corporis et pigredinis ruga, in adolescentiorum irruerunt fortitudinem. Qui tympanizant illud monachilis perfectionis opere, quod S. Pater Benedictus edocuit  diuino dogmate, ut, relicta superflue curiositatis sarcina, transuolent pennis fidei et libertatis ad ethera.

III. Puer dat specimina uirtutis.---Hic etenim beatissimus ac dilectissimus Maiolus diuino preuentus munere, qualia itinera laudum et uirtutum sequeretur, predicebat nomine: et in infantilis etatis tempore, quasi quoddam premonstrabat maturioris etatis irreprehensibile decus, scienter nescius uite sue primordia celesti discipulatui, et sapienter indoctus acquirens sibi magistrale decus in nouello dierum numero. Sic igitur celestis pietas in ipsius etatis termino coaptans eum sibi ad electionis future priuilegium, scholaribus disciplinis ipsum subdi uoluit, per quem postea abundans diuine  largitatis thesaurus pleniter mundo aperiretur: multi quoque adiuuante Redemptoris benignitate meliorarentur, qui ipsius sanctitatis laudabili affabilitate fruerentur. Multiplicibus denique uirtutum adornatus donis beatus Pater Maiolus, uita operibusque laudabilis, sue etatis infantilem teneritudinem maturioris animi firmitate reddidit perfectam. Cui in initio uiarum suarum prediuinabant cetanei non deesse ei in futurum quoddam magnificentie magisterium, eum quoque, ut eorum scire manebat, fauoribus magnis extollebant et laudibus.

Iu. Matisconem accedit, ibique canonicus caste uiuit.---Processu itaque temporis decursa pueritia, cum eum iam sibi uindicaret adolescentia, parentibus humana sorte preuentis, paternisque prediis barbarica  inuasione in solitudinem iam redactis, diuina disponente prouidentia naturale solum coactus est deserere, ac Burgundie partes expetere; ueniensque ad urbem Matiscensem susceptus est ibi in hospitio a quodam suo propinquo, qui inter reliquos eiusdem urbis proceres, nobilitatis gerebat decus. Cumque aliquandiu in eius moraretur diuersorio, eius fultus adminiculo, uti cepit eiusdem ciuitatis episcopo: quem liberali cernens ingenio ualere, canonicorum studuit collegio copulare. Qui etiam eum secretins summa hortabatur instantia, ut se uirginem conseruaret, et uelut uas electionis, in Ecclesia dignus Deo fieret. Sed uirginis Filius iam olim castitatis amore pectus ei afflauerat, ut ne puncto quidem temporis ab eius intuitu pateretur  diuelli. Dulcorem Domini hic a tenero imbiberat: et ideo pudicitie nitor in eo incanduerat, auxeratque largitrix gratia pectus infantis muneribus geminis; quodque assolet esse duobus gratum et sufficiens, hoc precumulauerat uni.

u. Lugduni litteris uacat.---Per idem tempus Lugduni Antonius quidam bonis pollebat moribus, in philosophia satis eruditus, quem uirtus et religio Insule-Barbarensi prefecerat cenobio. Hoc uir Dei quorumdam relatione comperto, quia nimio discendi feruebat desiderio, Lugdunum perrexit, eiusque magisterio se ad erudiendum commisit: cuius multum  conualuit non modo doctrina, uerum moribus et uita. Predicta quidem tunc ciuitas omnes excellebat sibi propinquas tam religione uirtutum quam studio liberalium artium. Offensa namque sapientia, que propter se ipsam tantum appetenda est, quorumdam lucris turpibus, multorum indisciplinata uita, omnium postremo tepide se appetentium inhonesta desidia, preceptorum inopia intercedente priorumque studiis collapsis, huius nostre exitialiter perosa regionis, Lugduni sibi aliquandiu familiare consistorium collocauit. Ibi quas dicunt disciplinarum liberalium peritia, quasque ordine currere hoc tempore fabula tantum est, eo usque conualuit, ut quantum ad scholas, publicum appellaretur citra marini orbis gymnasium. Et, ut aliquid rationis afferre uidear,  eo id argumento colligimus, quod quisquis artium profitendarum afficeretur studio, non ante professis inscribi merebatur, quam hinc explorata diligentia examinatus abiret. Cui rei satyricus quoque astipulatur qui ut exempli circumstantia res eluceat, primo sui operis libro acriter diuque in impudicos inuectus, fert eos conscientia frequentati sceleris perinde pallescere,

Ut Lugdunensem rhetor dicturus ad aram  .

In ea itaque urbe, ut diximus, cum philosophos uirosque audiret ecclesiasticos, diuina inspirante gratia, omnes suos precessit emulos sapientia. Facunditas eloquentie grauitati tunc componebatur sapientie. Ex materia huiusce compositionis, uas  esse cepit electionis.

uI. uirtutem iungit studiis.---Cumque iam uestiri cepisset uernantibus iuuentutis floribus, ita suam adolescentiam bonis instruxit moribus, ut eo tempore iam putaretur monachus. Integrum se et sincerum omni custodia ab his obseruabat uitiis quibus contaminari solent homines huius etatis. His enim imbui timebat, ne tenera in etate his infectus esset quibus, cum uellet, carere non posset, iuxta illud quod scriptum est: Adolescens iuxta uiam suam, etiam cum senuerit, non recedet ab ea . Bonorum uirorum et maxime prudentium contubernio potitus, turpitudinis sectatores exosus.

 uII. Archidiaconus creatus.---Iam uero per cunctos, prout moris est, gradus conscendens ecclesiasticos, cum leuitarum potiretur officio, ad eiusdem usque arcem, doctrina id exigente iustitie, ab eodem est sublimatus iam predicto pontifice. Officio igitur ministrationis accepte cum cultui uinee manciparetur diuine, ut huius se assignaret colonum, commune utile multorum magis querebat quam proprium. Cunctis benignus, omnibus equus, nemini nocebat; quibus poterat prodesse studebat. Sana quippe ei doctrina inerat; quia sue conditioni quod competebat, illud solerter agebat, propter illud Apostoli: Nemini dantes ullam offensionem, ut non uituperetur  ministerium nostrum, sed in omnibus exhibeamus nosmetipsos sicut Dei ministros .

uIII. Sensus refrenat.---Legerat mortem per fenestras ingredientem, et per easdem domum interius penetrantem. Ideoque suas sic studuit aures oppilare prudentie pessulo, ne penetral illideretur cruente mortis iaculo. Nam unaqueque sui potiens officii, fieri cogebatur alieni. Taliter eius intuitus a concupiscentia deductus, sincerus reddebatur et purus. A lingua uero carente mendacio procul distabant adulatio et detractatio. Opportunitas tamen si exegisset, seuera non deerat correctio; quoniam quidem si hic est uir perfectus qui in lingua non offendit, nullatenus habetur deterior, qui quempiam fratrum uidens peccantem admonendo, exhortando, increpando,  iuxta Apostolum, ad uiam ueritatis reducit. Et quia nec lingua, nec oculis facile delinquere uolebat, recte illud ei congruere uidetur quod dicitur. Quoniam aspectu et auditu iustus erat. Scientiis etiam et modestis sermonibus inditus, obscenis et turpibus omnino intercludebatur auditus, propter illud quod scriptum est: Sepi aures tuas spinis, et noli audire linguam nequam . Iam pedes a spatioso mundi itinere retrahebantur, et arduum callem celestis patrie iam proficisci nitebantur. Doctrina quidem qua fouebatur iustitie, sibi prudenter ingerente, beatius fore dare quam accipere, suas ipsius manus sepe contractio capacitati, sepius tamen et facilius extensio habebat largitati.

IX. Munificus in pauperes.---Charitatis equidem  affluens uisceribus, pro pauperibus semper erat sollicitus; Christum uero totis diligens uisceribus, dum sicut Martha corporaliter non ualebat, in egenis illum quotidie reficiebat, suo ipsius testimonio qui ait in Euangelio: Pauperes semper habetis uobiscum, me autem non semper habebitis . Unde idem ipse suis dicturus est in fine: Quod uni ex minimis meis fecistis, mihi fecistis . Sic igitur in pauperum susceptione Christo suo letabatur mansore; sed ad opus exercende misericordie illa quamuis impelleretur beatitudine que inter ceteras in Euangelio Domini denuntiatur uoce: Beati misericordes, quoniam ipsi misericordiam consequentur , ordinate tamen caritatis qua stringebatur uinculo, non ad luxuriam, sed necessitatem,  prout cuique opus erat, singulis petentibus subueniebat.

X. In publica necessitate secedit in S. Michelis oratorium. Solidos septem reperit in pauperum usus.---Quodam igitur tempore cum rerum uictualium fertilitas more solito non proueniret, totamque regionem alimentorum indigentia fames acerba constringeret, ad uirum Dei plus solito uenire cepit pauperum multitudo. Quorum importuna precatio dum quotidie miserabiliter insisteret ut sue inopie uiri Dei pietas subueniret, caritatis perfossus cuspide, nimia cepit cogitatione estuare. Larga enim habendi copia in magna penu iam defecerat in similia dispertita opera. Hinc eos qui tuendi cura sibi domestica fuerant  alendi necessitas; istinc omnibus indigentibus subueniendi sollicitabat uoluntas: cuncta quibus humane uite continetur actio abesse uidebantur cellario, sueque domus preposito protestante, sibi suisque parua que superfuerant non suppeditare, nedum tot petentium quiuisset penuriam subleuare. Tunc uir Dei oratoriolum quod in honore sancti Michelis ipse trans Ararim reedificauerat, et ad quod propter popularem tumultum sese a ciuitate contulerat, quo secreta quiete peruigil in orationibus diuino famulamini manciparetur attentius, ingressus, pauperum miseratione commotus, cepit Dominum enixius exorare. Cumque pronus in terram sese cum lacrymis prosterneret, ac largiter flens diu in oratione persisteret, ut oculos a terra subduxit, ante se  septem solidos aspexit, quos quidem tangere noluit, quia sibi metuit ne aut phantastica illusio, aut alienum damnum esset, et culpam uelut exactione pietatis perpetraret. Egressus ab oratorio solidos quos reperit per omnes huc aduentare solitos direxit, eosque qui perdidisset percontari precepit. Omnibus negantibus se denarios perdidisse, suosque qui reperti fuerant asserentibus non fuisse, non ad usum proprium, sed eos ad alimenta deputauit pauperum.

XI. Alios docet.---Porro diuinorum preceptorum sicut auidus erat indagator, ita studiosus operator, semetipsum ad pietatem exercebat, et quos poterat, ad eamdem trahere procurabat. Adolescentiam suam ut contemni posset a nemine, sic in bonam quam  assecutus fuerat doctrinam satagebat informare, ut ceteris esset exemplum bone uite in uerbo, scientiaque, conuersatione . Apostolum quia legerat promittentem, quod illi qui bene ministrauerint gradum sibi bonum acquirent, et multam fiduciam, que est in Christo Iesu, sic ministerio sibi credito attendebat, ut suis omnibus profectus esset manifestus, omnibusque prodesset se audientibus. Doctrinam quam secundum sibi concessam gratiam fuerat assecutus, ut ad usuram commodaret pluribus, ne de talento sibi credito, torpente damnaretur cum seruo, de diuersis ad se partibus clericos conuocabat: et quos dociles cernebat, eos gratis libenterque docebat. Hoc autem studebat cupiens facere propter illud Danielis prophete: Qui docti fuerint  fulgebunt sicut splendor firmamenti, et qui ad iustitiam erudiunt multos, quasi stelle in perpetuas eternitates . Et hoc ideo, ut non solus, sed suis ipse cum auditoribus inseri sidereis dignus inueniretur splendoribus.

XII. uesontionensem archiepiscopatum recusat. Cluniaci fit monachus.---uir igitur Dei cum talibus et huiuscemodi polleret moribus, eiusque nomen fama celebri diuulgaretur, uesontiensi archiepiscopo uiam uniuerse carnis ingresso, tam ipsius terre principis, quam totius cleri consensu et populi, ad eius culmen suscipiendum pontificatus beatus impellebatur Maiolus. Sed eius animus robore licet firmatus auctoritatis, ac erectus foret culmine uirtutis, sub huius  tamen specie ne mundi lucrum cogeretur expetere, et ad mundi gloriam quam mente spreuerat, per seculare negotium delectabiliter tendere, graue pondus procellosi culminis per custodiam refugit humilitatis, Creatoris omnium sequens exemplum, qui cum ante secula regnaret in celis regnum percipere uitauit in terris: scriptum quippe est: iehsu cum cognouisset quia uenturi essent ut raperent eum, et facerent sibi regem, ascendit iterum in montem solus orare . Quocirca beatus Maiolus eterni Regis magisterio edoctus, qui oblatam gloriam culminis fugit, et postea sponte uenit ad patibulum crucis, quatenus eius membrum fieret, omnem spem suam in eo collocauit: hoc studuit opere adimplere quod ille precepit sermone. Hoc enim preceptum  est in Euangelio: Qui uult post me uenire, abneget semetipsum, et tollat crucem suam, et sequatur me . Ita uir Dei per celestis studii disciplinam mundi labilem contempsit gloriam, et superne uite tactus dulcedine, que a mundi amatoribus concupiscuntur, omnia a se funditus temperauit abscidere. Igitur cenobium in collis ualle que Cluniaca dicitur, cui uir uite uenerabilis Heymardus preerat, pro morum honestate et uirtutum studiis appetiit, ibique secundum beati Benedicti regulam ab eodem uiro iam prefato conuersationis habitum petens, ut susciperetur rogauit.

XIII. Obedientie deditus.---Spretis itaque omnibus terrene possessionis stipendiis ob spem future repromissionis, habitum sancte conuersationis  sumpsit, sicque deinceps alieno uixit imperio, ut in nullo deuiaret a sancte conuersationis proposito. Hic enim procul a se remotis hebetudine et murmure, singularis pre ceteris obedientie preeminebat uirtute, implens illud in fratribus quod precipit beatus Benedictus : Obedientie bonum non solum abbati exhibendum est, sed etiam sibi inuicem obediant fratres. De abbate uero apostolico instruebatur exemplo. Obedite, inquit, prepositis uestris . Enimuero beati Benedicti cuius subiacebat discipulatui imitator existens, induta paruuli humilitate, stulto philosophorum neglecto dogmate, sapientem Dei stultitiam est adorsus, iuxta quod precipit Apostolus: Si quis uult inter uos sapiens esse in hoc seculo, stultus fiat,  ut sit sapiens . Unde qui prius doctor grammaticorum, discipulus post cepit esse simplicium uirorum.

XIu. Bibliothecarius et Apocrisiarius. Auctores profanos reiicit. Monita dat optima.---Haud secus enim ac philosophi ad syllogismorum argumentatoria se conferunt mentis instantia: ita se contulit ad ea dicenda que quotidianum per usum in monasterio sunt explenda. Quibus omnibus solerti sibi cura cognitis et experimento memorie commissis, uideri iam cepit doctior cunctis. Hunc ergo ut in monachico ordine ita prudentem iam dictus Pater  intellexit, bibliothece preficiens, apocrisiariatus officium eidem iniunxit. Quod ministerium tanta auctoritate tantaque adimpleuit sollicitudine, ut omnibus secum conuersantibus exemplo fuerit et terrori. Legerat isdem uir Domini libros olim antiquorum philosophorum, uirgiliique mendacia, que nolebat nec ipse iam audire, nec alios legere. Sufficiunt, inquiens, diuini pete uobis, nec egetis luxuriosa uirgilii uos pollui facundia. Regulari quidem contentus conuersatione, sic studebat parcimonie, ut differre nullatenus uideretur a societate communis uite; quorum uitia dum conspiceret reprehendenda, hoc exquisito quod unicuique competebat uitio prius in unoquoque laudanda canebat: dehinc uelut ignarus reprehendenda carpebat. Cunctos  tamen sepius admonebat ut tales se Deo exhiberint interius, quales humana opinio pro religionis habitu ferebat exterius. O uirum cui semper summa debentur, qui amore uite eterne uoluntariam amplexus pauperiem, totum Christo dedit quod in ara cordis inuenit, nichil suis meritis tribuens!

Xu. Romam missus. Socium oleo sancto sanitati restituit.---Quodam tempore pro monasterii utilitate beatum Maiolum cum altero fratre Romam dirigi contigit ab abbate. Qui expleta legatione dum redirent, ut Yporediem  ad hospitium uenerunt, frater qui eum comitabatur, nomine Heldricus  , febrium correptus langore, fatigari cepit acri ardore. uerumtamen egritudine ingrauescente, cum toto iam pateretur corpore, de uita desperatus,  circa mortem tenebatur sollicitus. uir autem Dei qui nichilominus quam qui patiebatur de fraterno cruciatu tristabatur, duplicato tunc afficiebatur infortunio; quia hinc eum fratris mestificauerat egritudo, inde paterna que incepta pendebat legatio. Sed quid ageret nescius, diuinam clementiam exorare cepit attentius. Tribus tandem diebus peractis, post matutinas laudes cum se sopori dedisset, quidam uir canitie reuerendus ei uisus est dicens: Quid ignauo merore deprimeris? quid a memoria excidit quod frater meus Iacobus de infirmantibus precepit: Tristatur aliquis uestrum, oret equo animo, et psallat. Infirmatur quis in uobis, inducat presbyteros Ecclesie, et orent super eum, ungentes eum oleo in nomine Domini; et oratio fidei saluabit infirmum,  et alleuabit eum Dominus . Hac uisione aliquantulum subleuatus animo, statim ut surrexit e somno, celeri actione duxit ad effectum, quod apostolica fuerat reuelatione compertum. Res mira et uehementer stupenda! eadem quippe die qua sanctificationis oleo qui patiebatur est delibutus, ita sanitati pristine restitutus conualuit, ac si nullam molestiam corporis pertulisset. Altera die Domini gratulantes uirtute, conati sunt iter ceptum perducere ad effectum; quoniam quidem beati Iacobi uoce sanari testabatur infirmus fidei oratione, ideo luce clarius patet beatum uirum hoc suis obtinuisse  precibus, quod iste tam cite sanitati est redditus. Hoc plane miraculum fratribus fideli relatione cum fuisset agnitum, deinceps in magna ueneratione habere ceperunt beatum Maiolum, quem iam ita Deo proximum nouerant effectum per signa uirtutum.

XuI. Humilior inde factus.---Sed uir beatus, gloria laudis abiecta, plus despici quam uenerari in hac cupiens uita, quo fratrum deuotione attentius honorabatur, eo magis omni se uilitate et extremitate dignabatur. Omnium licet caritate diligeretur, munditiam tamen cordis ne iactantia fedaret, a nemine se laudari uolebat. Et ideo hominibus fugiens esse in pretio, sua se conscientia charum Deo exhibebat.  Christi quin etiam indutus tunica, cuius sequebatur uestigia, miraque ornatus patientia, meliora secundum Apostolum sectari semper studebat carismata. Ideoque uitia auersando, de uirtute in uirtutem proficiendo, per obedientie quadruuium ad humilitatis usque supremum conscendit fastigium. Sed quia obedientiam nemo ualet bene imperare subiectis, nisi hanc ipse didicerit prius exhibere prelatis; ideo hunc longo tempore Dei dispensatio statuit subesse, ut sub alterius magisterio disceret, quomodo sine errore aliis postea preesse posset. At ego hic ab efflorationis opere paululum respirabo, ut debitum finem hic liber accipiat, indigna quanquam cogi breuitate queratur



LIBER SECUNDUS.


 I. Abbas designatur, sed assentiri recusat.---Cernens interea uir Domini Heymardus beatum Maiolum uirtutum pennis ad alta subuehi, terrena cuncta despicere, mundi gloriam declinare, uerbis pluere, miraculis obscurare, ac toto conamine de uirtute in uirtutem uelle proficere: at contra se infirmum, lumine priuatum, senio fessum, atque emerite militie iam ueteranum, conuocatis in unum fratribus, his eos compellare cepit affatibus: Me priuatum lumine uobis utiliter preesse decernitis minime posse. Ideoque talem ex uobis ipsis eligite, qui tutor et custos sit uobis in Dei famulamine. Illis autem hesitantibus, et nichil ad hec respondentibus, quod mens conceperat diuina inspiratione, allegauit sermone, beatum Maiolum ut eligerent adhortans, solum hunc  esse ad id officium idoneum affirmans. Unus omnium consensus, nec dispar fuit affectus. Cernere erat omnes in consona uota ruentes. Namque agmina monachorum et clericorum nobilibus uiris conserta ruunt, plebs rustica plebi concinit urbane, par est sententia cunctis, uox eadem, studiisque ardent communibus omnes Maiolo titulum decernere pastoris. Hunc clarum meritis, hunc nobilitate legendum, dogmate precipuum, generoso pectore primum, principibus notum et nonnulla parte uerendum. Sed assensum ut preberet cum nullis flecteretur precibus, abbas bono usus consilio, quod sibi denegabat possibile, ei qui omnia potest studuit committere. Quocirca post singularum determinationem horarum, super hac petitione prostratis in terram fratribus,  octogesimus sextus decantabatur psalmus. Hocque dum fieret per triduum, tale Dei pietatis intulit indicium.

II. B. Benedicti monitis tandem acquiescit.---uir namque Dei nimia sollicitus cura, cum sequentem noctem fere iam mediam duxisset insomnem, longa tamen cogitatione fessus, cum sopor ita irrueret, ut adhuc quasi uigilantem se putaret, quidam religionis habitu comptus, uenusta facie decorus, uisus est sibi astare et dicere: Securus esto, frater; ne titubes in suscipiendo regiminis honorem, quia ad hoc peragendum  officium diuinum tibi non deerit auxilium. Tunc libellum quem forte manu gestabat pretendens: Hunc, inquit, tu comitem habeto, eiusque testimonio que agenda sunt agito. Hec autem qui fabatur, non alius sibi quam B. Benedictus uidebatur. Itaque hac uisione aliquantulum recreatus, titubare nequiuit se ad hoc opus diuina cogi dispensatione. Iactans ergo in Domino curam suam, totumque suum posse in eius ponens uelle; facto mane in conuentu fratrum, corpore in terram prostrato, tam abbati, quam omnibus fratribus satisfecit in capitulo, arguens se culpe, talique eos conueniens sermocinatione. »O Patres, o fratres, hoc contumacie deputare nolite, quod obstinato animo uestre iussioni distuli obedire. Animarum enim regiminis dum uim et magnitudinem  mente pertracto, mee imbecillitatis conscius, ad hoc suscipiendum minime me fore idoneum sentio; et ideo fuit obedientie dilatio, quia tanti ponderis sub mole ruinam perpeti formido. Nemo enim alter alteri sic est notus ut sibi. Unde si me ut ego nosceretis, ad id officium nullatenus cogeretis. Sed quia uestra urget iussio, cui contradicere non audeo: nunc in eo qui lenire aspera, releuare ualet grauia, superare ualet aduersa; omni spe posita, uestra mutor ab immutata sententia.« Hoc fratres audito omnes gratulabantur Deo, cuius benignissima miseratione exaudiri meruerunt in sua petitione. Tunc domnus abba multitudinem conuocans nobilium, pontificum et abbatum, adhibuit consilium, in quorum presentia hec prorupit in uerba:  »uestram minime latet industriam, quia ad prelatos respicit, quidquid a subditis delinquitur. Quapropter exemplum praue uite, et negligentiam subditorum ignis gehenne inexhaustus uindicat. Idcirco ego Heymardus, sancti Petri Cluniacensis cenobii abba indignus, presentibus atque futuris omnibus generatim notum esse uolo, quia hec et huiuscemodi mente pertractans, etate defatigatus, officiis etiam corporis imminutus, dum minus me pastorali cure idoneum persentisco, beati Benedicti capitulatim de constituendo abbate sollicitudine premonitus, cum omnibus fratribus meis filiis et conseruis,  beati quidem Petri pridem electum fratrem ac filium Maiolum reelegimus, et abbatem esse decernimus, ne insolentia nostre infirmitatis ordo deterescat, et repulsam in aliquo patiatur, Deo propitio semper ad meliora prouehendus. Nam sicut quis ad regimen incautus aspirat, ita si quis dignus refugit merito constringendus habetur. Et sicut Cluniacense monasterium Deo auctore a Willelmo duce fundatum nomine principis apostolorum sacratum, priuilegiis Romane sedis insignitum, regalibus preceptis confirmatum, a reuerendis quoque abbatibus domnis Bernone et Odone ordinatum constat; ita cum omnibus abbatiis, locis, et cellis ubi ubi, eorum uel nostro tempore acquisitis, predicto fratri ordinandum tradimus, atque tam ad ordinem seruandum secundum  beatum Benedictum et instituta patrum nostrorum, quam ad res disponendas sub omni integritate, propitia diuinitate, uinculis obedientie astringimus, et abbatem unanimiter omnes proclamamus.« Post hec denique uerba, electione conscripta, et uniuersitatis consensu roborata, impositaque antiphona ducitur in ecclesiam, benedicitur, et in sua sede omnibus gratulantibus leuatur.

III. Scripture sacre lectione se et alios regit.---Ut speculi fieri solet inspectione, ita se interius diuina considerabat lectione, et ex hac mentis ornatus componebatur; deformitatis uero si quid deprehendebatur, iustitie moderamine corrigebatur. Ideo diuinorum preceptorum plus delectabatur eloquiis, quam dapium ditissimis ferculis; quia ex his et  suos mores componere, et sibi commissos instruebatur docere et corrigere. Cunctis tamen seipsum bene uiuendi prebebat exemplum. Et ideo sicut in ordine, ita primus studebat ut esset in opere, iuxta illud euangeliste: Cepit iehsu facere et docere . Adeo lectioni semper erat deditus, ut in itinere positus, libellum sepius gestaret in manibus. Itaque in equitando reficiebatur animus legendo.

Iu. Profanos ut legit.---Philosophos uero secularisque sapientie libros quando legebat, illud sagaci sectabatur industria, quod ad legislatorem diuina uox in legis secundatione  precipit de captiua que, sumpto caluitio, unguibus presectis, pilis abrasis, omnibus purgata sordibus, eius a quo capta fuerat transibat in amplexus. Hac  quippe similitudine, que in philosophorum libris reperiebantur utilia, hec sua dignabatur memoria: que uero superflua, de amore scilicet rerumque secularium cura, hec quasi uenenata radebat et mortifera, his caluitium inducebat, hec ungium more ferro acutissimo desecabat. Ex lectionis ergo assiduitate, Scripturarum informatus auctoritate, ita in canonicis ac monasticis ualebat institutis, ut nulli uideretur secundus in legum decretis ac philosophicis argumentis.

u. Erga subditos ut se gerit.---Tum uirtute et sapientia compositus, fandi quoque honestissima copia ditatus, ita se coaptabat singulis, ut omnibus esset diligibilis, implens illud Apostoli: Omnibus  omnia factus sum, ut omnes lucrifacerem . Quidquid loquebatur, sapientie grauitate componebat. Sermo eius sale conditus, quo uirtutis pondere breuis et rarus, eo prudenti suauitate habebatur pretiosus. Ideo quotiescunque ad edificationem moralem faciebat sermonem, ut disertissimus, ita habebatur gratissimus. Gregem sibi commissum prouida regens pietate aduersus pessimum sanctis omnibus inimicum, concordi sanctoque certamine admonebat certare, ut eorum quisque quod posset, operari bonum non desisteret, ne tunc uellet quando non liceret. Illis etiam B. Pauli sepius inferebat monita, qui in sua ait Epistola: Pacem sequimini cum omnibus et sanctimoniam sine qua nemo uidebit Deum. uetus enim prouerbium est, parem pari facile  congregari. Ideo perpetuus uirginitatis custos nullius turpitudinis ignominia maculari patiebatur sibi subditos. Peccantes uero zelo pii amoris coram omnibus arguebat, ut ceteri timorem haberent. Sed et uerba que sub increpatione proferebat, quasi stimuli dura uidebantur et aspera, iuxta illud: uerba sapientis quasi stimuli et quasi claui in altum defixi . Quin etiam paterno more quos aspera redarguebat inuectione, mirum est referre, quam sancte, quam pie eos postmodum demulcebat, prout cuique expedire uidebat, proferens de thesauro cordis sui noua et uetera; alios quidem blandimentis, alios admonitionibus, alios terroribus et ita omnibus omnia factus iuxta Apostolum, predicans uerbum, instans opportune, importune, arguens, obsecrans  in omni patientia et doctrina . uerum quia caritate replebatur Christi, qui omnes homines uult saluos fieri et ad agnitionem ueritatis peruenire, omnium bonorum ut propriis gratulabatur prouectibus, malorum ingemiscebat iniquitatibus; miserorum uero, haud secus ac si ipse pateretur, afficiebatur calamitatibus.

uI. In palatiis quam caute se habet. Multos conuertit a seculo. Monasteria reformat.---Augustorum uero seu regum palatia cum per diuersas partes frequenter adiit, in eis non que sua sunt, sed que Iesu Christi quesiuit, ut ex eorum scilicet familiari collocutione, subueniret oppressis sua interuentione, aut certe aliquos ex seculari uel clericali habitu Deo lucrifaceret, ut iuxta Domini preceptum propria  relinquerent, et secularibus curis semoti, Deo in tranquillitate seruire studerent. Itaque licet sepius in terreno conuersaretur palatio, animus tamen in nullo se flectebat a celestis uite proposito; quoniam humanis celestia preponens, ideo a celesti rege separari non poterat, cui tota mente adherebat. Deinde ut obsceni rumoris nulla de se fabula, sed bene uiuendi exemplum ex sua procederet continentia, in incessu, in omni corporis motu, tali se perornabat habitu, ut omnis eius actio, omnis locutio doctrina apostolorum esset et institutio. Os eius ita replebatur ex cordis abundantia, ut in eodem ore pene nichil aliud nisi lex resonaret diuina. Et quia Scriptura iubet: Qui audit dicat: ueni ; ideo quoscunque poterat, a seculi nequitia suadendo subtrahebat; et sicut celeste per desiderium totis ipse uiribus ad supernum regnum anhelabat, ita secum pergere omnes homines, si fieri posset, exoptabat. Sed nullatenus est fraudatus a desiderio, quod in se conceperat uera dilectio. Ille enim qui caritas est, qui se timentium complet uoluntatem, uiri Dei feruentem affectum perduxit ad effectum. Ad eius quippe monita multi que possederant relinquentes, regulari se discipline subdiderunt, et beati Benedicti sequentes uestigia, semetipsos abnegantes, uero regi totis uiribus militauerunt. Partibus namque ex diuersis ad eius cenobium multitudo confluxit innumerabilis: sed nationibus licet diuersi, mente tamen ita  erant uniti, ut illud ad litteram in eis impletum uideretur, quod de initio nascentis Ecclesie in apostolorum Actibus legitur: Erat illis cor unum et anima una . Letabatur pastor in sui gregis augmento, magisque gaudebat, quod omnes instabant operi proposito. uerum quia super gregem sibi commissum solerti uigilauit cura, diuina promeruit gratia de fructu laborum suorum in hac gaudere uita. Nam regularis uite disciplinam, que iam pene deciderat per ueterum negligentiam, prout B. Benedictus eam composuit, in pristinum statum corrigendo restituit, ac per diuersas mundi partes, perplura monasteria a regulari tramite deuia, tam per se, quam per suos quos abbates ordinauerat, monastico ordini  subdidit. In hoc uero  gaudens gratulabatur Deo, quod eorum quos sua sub cura educauerat, ad monasticum regendum ordinem fore multos idoneos uidebat.

uII. Discretione utitur in cibo.---Si quidem, ut discretissimus pater, omnibus que agebat discretionem preferebat, et tali discretione communis uite utebatur ratione, ut et abstinentie supra ceteros studeret, et ex eadem tamen abstinentia se laudandi materiem nemini preberet. Regulari enim precepto concessis ita utebatur et licitis, non ut uoluptas aleretur, sed ut corporis necessitas breui sumptu aleretur. Apostoli obtemperans precepto, uino utebatur modico, sic sanctis et moderatis ieiuniis corpus semper attenuabatur, sic  adulantium lingua uitabatur, sic mente iactantia pellebatur.

uIII. In mensis etiam diuitum et in colloquiis.---Nobilium mensis quoties coactus intererat, sic apposita libabat, ut et superstitionem fugeret, et continentiam reseruaret; quoniam quidem mensura ubique est laudabilis. Rebus enim in omnibus, etiam in bonis, est uitium quidquid excesserit modum. Ita sibi competens et moderatus erat habitus, ut nec nimium speciosus aut nitidus, nec plurimum uideretur abiectus. Ex his enim sepius se solent homines uel insolenter iactare, uel indiscrete abiicere.  Quocirca discretione usus, inter utrumque incessit medius, ut nec iactantie argui possit pretiosis de uestibus, nec simulate sanctitatis de nimium abiectis et uilibus. Disertis quoque uiris quoties iungebatur, et de Scripturis  aliquid proponebatur, libenter audiebat, prudenter et uerecunde respondebat, libenter ac laudabiliter suscipiebat. Praua uero si que proponebantur, non acriter, sed ingenuo pudore confutabatur, non callida argumentatione disputantem contra se superando, sed per uenerabilium doctorum exempla benigne docendo. Tunc dicta orthodoxorum trahebat ad medium cum euangelicis et apostolicis tonitribus, atque in hunc modum et eruditissimus declarabatur, et eruditionis iactantiam fugere uidebatur.

 IX. Secessui et lacrymis deditus.---In diuersorio ut in itinere, per singulos dies, ubicunque esset, secretum sibi adhibebat locum meroris amicum, ut remotus ab hominibus Deo iungeretur propius; sed dicere non possumus, quantis tunc gemitibus, quantis afficiebatur fletibus. Plerumque terra ante oculos ita lacrymis uidebatur irrigata, ac si foret unda perfusa. Si que leuia contingerent, que pro humana fragilitate solent euenire in cogitatione, tali hec eadem plorabat merore, ut grauissimorum criminum eum crederet reum. Porro quia iustus in principio accusator est sui, ipse sepius se accusabat, se reum esse clamabat, illud beati Iob frequenti memoria replicans: Nonne cognoscit Deus uias meas, et cunctos gressus  meos dinumerat?  In itinere positus, sepius iter carpebat ab aliis semotus. Orationi dum insistebat, aut lectioni dum incumbebat, suorum nullus eum aggredi presumebat quia, iuxta illud beati Iob, Subditis erat tremendus, et lux uultus eius non cadebat in terram . Omnem intentionem suam ideo fore uolebat in occulto, ne qua laudandi daretur occasio ex qua mentis subrepere potuisset elatio. Sed quominus petebat gloriam, eo illum magis sequebatur, quoniam ut Augustinus ait: »Melior est uirtus, que humano testimonio contenta non est, nisi conscientie sue.« uera enim est uirtus que ad eum finem tendit, ubi est bonum hominis quo melior non est. Et ideo  uirtutes habenti magna uirtus est contemnere gloriam; quia contemptus eius in conspectu Dei est, iudicio autem non aperitur humano.

X. uirtutes eius quot et quales. Animarum suscitatio.---Diuersi namque fideles uiri diuersis laudantur uirtutibus; beatus tamen Maiolus non in una, sed in omnibus est laudandus. uerum nos eas in eo laudare debemus, quas tota nouit Italia, non ignorat Germania, in quibus tota exsultat Gallia: restaurationem scilicet cenobiorum, pacem Ecclesiis redditam, regum et principum concordiam, intemeratam regule obseruantiam, lucrum animarum, quas   manu fortis a seuissimis ursorum brachiis abstraxit, et a cruentis leonum faucibus eripuit, easque Domino ita restituit, ut cum iusto uiro dicere posset: Conterebam molas iniqui, et de dentibus illius auferebam predam . Toties enim ex iniqui, hoc est diaboli, dentibus predam tulit, quoties ex erroris morsu animam predicando diripuit. A multis quippe demonia expulit, quos preripiens diabolo, Christi seruitio subiugauit. Perpluribus quoque ueneno serpentis tumidis per antidotum subuenit sue exhortationis. Infirmos in bono opere per manus impositionem perplures sanauit, dum sue operationis exemplo illorum uitam roborauit. Leguntur plurimi mire sanctitatis uiri, qui suis obtinuerunt precibus ut ad  corpora hi qui olim suppliciis deputati erant infernalibus redirent: sed si hoc est mirabile, cum anima per dissolutionem ad hanc uitam resuscitatur corruptibilem, illud est mirabilius et gloriosius, cum ad suum reuocatur auctorem, eiusque a quo alienabatur peruerse agendo, ita postea ut unus cum eo sit spiritus, adheret bene uiuendo. Multos enim mortuos mente, beatus resuscitauit Maiolus ad gaudia eterne uite, et submersos in fluctibus magni maris retibus sue predicationis ad littus traxit firme soliditatis. Mortuorum ergo suscitatoribus nullatenus inferior beatus decernitur Maiolus; sed sagaci mente si quis uult indagare, quis unquam ualet enarrare quot in tenebris et umbra mortis sedentibus uiam rectam ostendit, et ad ciuitatem habitationis,  celestem scilicet Ierusalem, ut irent, edocuit; qui in bono claudicabant opere, illos salutare iter docuit currere. uerum sunt nonnulli qui eos tantum efferunt, quos signa fecisse uisibilia audiunt; operatores uero inuisibilium que perpendere nesciunt, minoris fore meriti contendunt. Quocirca exteriora perpetranda beatum Maiolum ut compotem fuisse monstremus, pauca de multis que mirabiliter gessit dicemus.

XI. B. Mariam Anicii adit.---Quodam tempore ut supplici deuotione misericordie deposceret matrem, Dei scilicet Genitricem, aggredi studuit uallauorum ciuitatem. Tota tunc ciuitas tripudiat, eius uisione uterque sexus indiscreta etas gaudebat. Omnes petunt benedictionem, audire exoptant eius  sanctam sermocinationem, occurrunt proceres, properat promiscua plebs, tum sacer ecclesie denso ruit agmine clerus. Laudibus hi plaudunt, persultant plausibus illi, et commune decus parili pietate salutant. Exin multiflua comitante turba iter dirigit ad sanctam ecclesiam, sternitur, et Christum solito prostratus adorat, rigat lacrymis solum, uocat planctibus Christum, cui lacryme fecere uiam super astra uolanti.

XII. Cecus illuminatus.---Postquam itaque spiritali suauitate in Christo debriatus iucundissimis se  uirtutum dapibus expleuit, diuersorium repetens, occurrit mendica manus, stipemque petebat, docta et sufficiens aliena uiuere quadra. Inte quos occurrit unus, qui multos iam per annos lumine fuerat priuatus, dum ceteri corporeum subleuamen, ipse solus petebat lumen: apostolorum a principe scilicet sibi testabatur reuelatum fuisse, ut si ex unda qua uir Dei manus ablueret, oculos lauaret, expulsis tenebris oculorum lumen ipse recuperaret. Cumque ab eodem aspera fuisset increpatione repulsus, expetere id tamen non destitit a sibi famulantibus. Hoc idem comperto eis interdixit sub interminatione, hoc facere cauerent temeraria presumptione; sed lumine qui carebat eadem quin peteret quiescere nesciebat. Denique sua sepius frustratus petitione,  cum quod querebat in ciuitate non posset impetrare, uirum Dei sue egressionis in itinere sua tentabat improbitate lacessire, illi per omnia similis in petendo, de quo Dominus ait in Euangelio: Et ille si perseuerauerit pulsans, dico uobis, etsi non dabit illi surgens, eo quod amicus eius sit, propter improbitatem tamen eius surget et dabit illi quotquot habet necessarios. In locum, qui Mons gaudii uocatur, quod hinc Christi matri ecclesie spectat, tunc uirum Dei precessit eius operiens aduentum, et equum uenientis per frenum arripiens tenuit, atque cum iuramento dixit: Hunc equum non dimittam, etiamsi uapulauero, nisi prius quod deprecor impetrauero. Aquam quoque, ne exinde aliqua excusandi subriperetur occasio, secum ille deferebat in uasculo sibi  pendente a collo. Tunc uir Dei in multa sollicitudine constitutus, tandem flectitur ad misericordiam petentis pietate compassus. Descendens itaque, aquam more ecclesiastico exorcisauit, ac ipsi salutare signum Dominice crucis infudit, et super ceci oculos eadem de aqua salutare signum imposuit, de sua nichil uirtute presumens, nec tamen in fide hesitans, dum eum, cuius nomen super aquam uocauit, et ex hac salutare lignum lauit, lumen posse ceco reddere nullatenus dubitauit. Et quia hoc fideliter credidit, effectu sue fidei minime caruit. Nam flexis dehinc in terram genibus cum his qui secum tunc aderant fratribus Matrem misericordie fusis cepit lacrymis postulare. Mira res! ille qui priuatus fuerat lumine, antequam uir Dei surgeret ab oratione, tenebris  euacuatis lumen  recepit ueritatis; quique gressum figere solebat dirigente altero, letus rediit ad sua nullo ductus auxilio. Cuius uocem a clamore uir Domini compescens, hoc in mandatis dedit: uade, inquit, in pace domum tuam, et narra quanta tibi fecerit uirtus B. Marie uirginis. Hoc miraculum non aliunde commendatum, uerum ex eorum qui interfuerunt sincera relatione insertum est.

XIII. Item alius.---Aliud quoque haud dissimile uirtutis indicium per eumdem nouimus operatum opificem omnium Dominum. In uiennensi pago, quadam  in uilla, quidam rusticus filium quem habebat lumine priuatum flebat. Ad eamdem  domnus pater Maiolus cum suis ad hospitium uenerat. Rusticus ergo sumpta fiducia lumen filium posse consequi, si aqua qua uir Domini manus abluerat eius abluerentur oculi, quia uirum Dei super hoc conuenire timuit, hoc ab eius ministro clam petere studuit. Accepta ergo latenter aqua, mox, ut filii oculos abluit, lumen quod amiserat recipere meruit. Hoc uir Dei ut comperit, quia humane laudis gloriam fugiebat, aquam deinceps, qua manus abluerat, ante se spargere faciebat; sed ex hac furtum sepius factum laudabile multos longa debilitatis infirmitate letos optata reddidit sospitate.

XIu. Febricitans sanatus.---Quodam uero tempore  cum iter ageret, frater qui secum comitabatur, immensis cepit agitari febribus, qui ita nimio irruguerat algore, ac si funditus uitali careret calore; fratres qui aderant suis eum uestimentis tegebant; ipse tamen calere nullo modo ualebat. Tunc uir Dei sua se tunica exuit, qua eum induens sic collocari precepit; ipse uero ad solitum orationis accessit confugium. Sed quid Christus non operetur in sanctis? Extemplo enim sancti uiri tunica frigoretrici corpus ut obtexit, illico per eius qui patiebatur membra placidus se sopor infudit, et sudoris inundatio totum corpus quod nimio prius inhorruerat algore, resumpto, operuit optato calore. Post modicum interuallum ut surrexit a somno, ita pristina usus est sospitate, ac si nulla prius opprimeretur  infirmitate. Ex qua re potest animaduerti, eius anima quid uirtutis intus, quidue haberet meriti, cuius uestis exterius sanitatem restituit infirmanti.

Xu. Maioli deuotio in itinere Romano.---Illud uero quis explicet digne, quoties ad apostolorum limina iter dirigeret, qua deuotione illud iter explebat? Cuncta sanctorum loca, sancto itineri contigua, spiritali uisitabat studio; ibique fundens lacrymarum flumina, sibi eos quo succurrerent orationis deposcebat instantia. Pauperum quos in uia reperiebat neminem sine consolatione transire sinebat; fidelem per ministrum cui hec cura commissa fuerat, singulis subueniebat, et quidquid in eos contulerat, in Christum se contulisse gaudebat. Apostolorum ad sepulcra cum perueniret, dici non potest quot lacrymarum,  quantumue gemituum, quid ibi doloris effunderet; corporis eius ut hic esset dissolutio, illic uili quo tegeretur mausoleo omni exposcens desiderio. Rome dum aderat, cordis in letitia plus solito exsultabat, et nimio pre gaudio  sibi sepius gloriosos principes quasi presenti cernere intuitu uidebatur, hac de re festiua sibi et celeberrima dies ducebatur accessionis; expers uero gaudii et plena meroris deputabatur recessionis.

XuI. Arpertus Curiensis episcopus preuia confessione a morbo recreatus.---Aliquando uero iter illud cum ageret, et Coriam  per Penninas Alpes transiret, predicte ciuitatis episcopus, uirtute uenerabilis Arpertus graui peste percussus, acerrimis  indesinenter cruciabatur doloribus. Qui uiri Dei aduentum populi rumore ut comperit, ut ad se uisitandum pergeret precibus obtinuit. Qui morbo in grauescente iam desperatus de uita sua, ei studuit confiteri delicta, in multis se confitens offendisse, maxime in elatione, et quod boni egerat, per inanem gloriam se perdidisse timebat. Dum hec et alia eidem confiteretur maximo cum merore, ab immenso quo torquebatur dolore aliquantulum subleuari se sensit beati uiri uisitatione, et ideo per eius meritum se sanitati credidit reddendum. Et quoniam paschalis dies iam appropinquauerat, et dies qua sanctum chrisma conficitur iam imminebat, cum ad altare non posset accedere, et debitum obsequium persoluere, ideo Dei famuli clementiam obnixius  cepit deposcere, quatenus sibi uirtutis ab omnipotente Deo sua ipsius deposceret deprecatio, quantum ea die sufficeret, qua more ecclesiastico sanctum chrisma conficeret. Sed totus qui possidebatur a pietate, quod iuste petebatur, nesciuit negare. Mox oratorium petiit, seseque cum lacrymis in orationem dedit, et oratione in breui completa exiit. Antistitem egritudo deserere cepit, prefata nimirum die, pro qua petebatur, se letatus est tantam uirtutis sumpsisse constantiam, ut egritudinis in se nullam sentiret molestiam. Gaudere denique cepit, quod Maioli precibus ex infirmitate conualuit; sed ex hoc plus, quod prescripto uitio  magna ex parte caruit. Inde datur intelligi non tam pro corporis sospitate, quam pro salute  anime beatum uirum libentius Dominum exorasse.

XuII. Oeconomi punita tenacitas.---Rome quondam dum moraretur, ad B. Pauli limen, placuit ut orationis causa proficisceretur. Ad egregii doctoris edem ut uenit, ante sepulcrum sese cum lacrymis in oratione solotenus strauit. Surgens uero ab oratione, eiusdem loci monachos fraterno uisitauit amore: quibus uerbum dum faceret, et eorum mores ut pius pater instrueret, suis quo subueniret necessitatibus, agere ipsi ceperunt cum precibus. Tum ille, ut semper misericordie uisceribus affluebat, dispensatori precepit, ut eis argenti libram tribueret. Sed dispensator, paruam quantitatem quia fore sciebat in sumptibus, medietatem tantum libre concessit,  ut prouidus. Mox uero ut ad B. Petri basilicam repedauit, uir quidam adfuit, qui ei decem solidos obtulit. At ille suscipiens hec: Hec cape, ministro dixit,

   ac te succumbere noxe
Disce, quod in fratribus fraudem meditatus egenis,
Malueris esse tenax, nam si quod tradere iussi
Cessisses, solito, Christo tribuente, refusos
uiginti caperes hodierno fenore soldos.
Inuadit formido hominem secreta reatus
Maiolo patuisse sui, non sane putato.
Hoc mirum, bone uir, tanto quod clausa prophete
Cordis hiant: plenus qui sancti nomine flatus.
Iam Deus est, iam diuinos sortitur honores.

 XuIII Nudus uestitus.---Alio quoque tempore cum iter carperet, pauper in itinere est repertus pede nudus, cucullo uacuus. Super quem misericordia uir Dei motus eum induit ueste qua tegebatur exutus. Ad hospitium quo tendebat ut uenit, eiusdem compositionis et similitudinis sibi meliorem eiusdem ciuitatis episcopus obtulit. Hanc uir beatissimus ut sumpsit, suos affari taliter cepit: »Illi hesitare nostra non debemus impendere, qui abundantius tam cito que tribuimus ualet restituere.

XIX. Ottonis Augusti opinio de Maiolo et de monachis. Ottonis elogium et Adalaidis.---Huius igitur sanctitatis opinio, mira per eumdem patrante omnipotente Deo, cum apud hominum notitiam magis ac magis innotesceret eiusque nominis fama longe lateque  se spargeret, Magnus Otto qui tunc temporis strenue rempublicam gubernabat, tanti uiri plurimorum relatione comperta, eius presentiam ardentius cupiebat. Hic enim uir licet imperiali potiretur fastigio, magna tamen erat illi circa monasteria deuotio; quia nequaquam se feliciter imperium sperabat tenere, nisi summo Regi studeret non displicere. Et ideo sepius ingemiscebat, dum qui per religionis habitum se Deo deuouerant, seculari intentos negotio ire per abrupta cernebat. Nam regiminis ad cultum ita uidebatur idoneus, quatenus nulli non modo secundus, sed  primis et summis conferendus uideretur. Nihil leue moliebatur, quia grauitatis eum modestia comitabatur; uerum quidquid incipiebat, efficacia nullo  modo Deo auctore carebat. Huic coniux Adeleidis inherebat, que Deo amabilis et hominibus diligibilis, ita regali copulabatur toro, ut mentem castam omni custodia Regi seruaret superno. Pauperibus subueniebat, egrotos et debiles sine intermissione fouebat. Gaudebat cum gaudentibus, flebat cum flentibus, spes miserorum, solamen lugentium: quo regali nobilis stemmate, eo per omnia pollebat nobilior sanctitate.

XX. uirtutum in culmine posita, cum superbiendi non defuisset materia, ita se humilitatis protexit custodia, quatenus nullius iactantie exemplum ex sua deprehenderetur continentia, illud mente pertractans quod Salomonis loquitur sapientia:  Rectorem te constituerunt? noli extolli, sed esto in illis quasi unus ex illis . Si enim, iuxta Apostolum, uir infidelis per mulierem fidelem, et infidelis mulier per uirum fidelem   alterno fidei bono saluabuntur, multo magis hi in Christo copulati, qui sunt per fidem iustitiam operati, ipsius testimonio repromissiones quas repromisit qui non mentitur Deus, sunt sine dubio adepti. Ambo enim Euangelii auditores, et quia auditores, ideo operatores, quoniam quidem ex Euangelio didicerant: Qui recipit iustum in nomine iusti, mercedem iusti accipiet ; ideo quos in Dei famulamine cernebant deuotiores, eos sibi habebant cariores. Sed illi pre ceteris diligebantur, qui falsa abrenuntiantes gaudia, beati Benedicti sectabantur uestigia deuotione promptissima.

XXI. Maiolus per Heldricum utrique charus. Monasteriis reformandis prepositus.---Itaque  B. Maioli fama plurimorum relatione  comperta, haud secus ac perfrui uita, eius potiri delectabantur notitia, quorum adimplere non distulit desiderium, qui fide pulsantibus beate uite pandit ingressum. Enimuero Heldricus, cuius supra  meminimus in laicali potentia precipuus, qui quondam in Italia inter ceteros Palatinos exstitit honorabilis, uxori cum magna rerum temporalium copia abrenuntians, deposito cingulo, Cluniaco se conferens, B. Benedicti se subdidit proposito. Huius quippe familiaritas gignere diffamatur causam qua Romanus princeps habuit sancti uiri notitiam. Per hunc enim eum sibi accersiuit, quem adeo pro salutari dilexit doctrina, ut que sibi in Italia subdebantur et in Germania, eiusdem ordinationis committere uellet monasteria. Imperatrix uero, ac si  ancillarum ultima, impendere cupiebat ei deuotionis obsequia, quoniam beati Maioli per preces abundantiori se uisitari diuine presentie sperabat gratia. Cuncti eum uenerabantur optimates, cunctique diligebant principes. Hunc imperator habebat auricularium, hunc a secretis fidum internuntium. Si quis apud imperatorem aliquod haberet negotium, mediatorem beatum querebat Maiolum.

XXII. Per idem tempus beati Apollinaris cenobium, quod per uiginti quatuor stadiorum spatium a Rauennate urbe fertur sepositum, ad B. Benedicti instituit tramitem, ibique suum ordinauit abbatem. Preterea imperatricis non contemnende petitionis tunc exoratus instantia, iuxta Ticinensem urbem  sancti Saluatoris  desudare cepit in fabrica. Interim uero iam debitum finem secundus hic liber postulat, ut ea que restant, tertius, signis euidentibus, ad finem usque perducat.



LIBER TERTIUS.


 I. Maiolus Cluniacum reuertens, a Saracenis capitur.---uir itaque Domini  imperatricis animis satisfaciendo, longo temporis spatio iam euoluto cum Cluniacensi deesset monasterio,  accessit libitum quo fratres pergeret uisitatum. Cunctis igitur in uia necessariis preparatis, laborem aggreditur itineris. Magna tandem cum difficultate laboriosi itineris cum iam cacumina Alpine preterissent  altitudinis, ad uillam usque descendunt que prope Dranci  fluuii decursum posita, Pons Ursarii quondam uocitari erat solita. Nam riuulus qui descendit e montibus, cum flexuosos reuoluendo per globos inter Alpes decurrit, sua ibi reuolutione tantum planitiei porrigit, quantum predicte uille occupare positio possit. Multi enim ex diuersis regionibus tunc B. Maiolum comitabantur, quia eius sanctitate se liberari posse arbitrabantur. Ad hunc igitur locum cum sine discrimine peruenissent, eumdemque riuulum transissent, mox inter ipsos arte uie, difficiles reflexus, qui paruo interuallo se prebent descendentibus, subito eos inuasit perfide gentis Sarracenorum exercitus. Subita itaque incursione turbati, et conantes plurima frustra,  omnique spe meliori deposita, fuge consulunt, sed nequidquam. uesana enim impiorum turba calle citato hos persequens, omnes quos comprehendere potuit, in uinculis coniecit. Cumque unus ex illa impiorum turba ab alta rupe unum ex uiri Dei famulis telo appeteret, ut famulus eriperetur, uir Dei uenienti iaculo caritatiuam manum opposuit: in qua quandiu postea uixit, inflicti uulneris cicatrix apparuit. Nihil uero de sua morte formidans, pro reliquis tamen exestuans, altius tunc ingemiscebat, dum his quos impiorum crudelitas turbabat, subuenire nequibat. Euadendi itaque cum non deesset facultas, hunc tamen immobilem mentis tenebat caritas; quia eos pro quorum dilectione animam optabat ponere, etsi non  poterat ab impiorum manibus eripere, magno tamen dolore conuictus nolebat relinquere. Apostoli interim reuersus ad exemplum, qui dum pateretur naufragium, saluauit oratione animas omnium secum nauigantium, cum eos humano auxilio ab imminente nequiret liberare periculo, hoc suis apud Deum promeruit precibus, ut ex illa miserabili turba nemo moreretur inter hostium tela. Feroces itaque barbari peracto scelere ad suas latebras dum redirent cum captiuorum multitudine, beatum Maiolum cernunt a longe solum sedentem in lapide. Celeres ad eum tunc pedites accesserunt, et sceleratas manus in sanctum iniecerunt, eumque tenentes, cum ceteris captiuis duxerunt. Tunc B. Maiolum qui ceteris habebantur prestantiores, honorare, qui uero leuiores  illudere, Christianeque fidei ceperunt detrahere.

II. Ob Christum predicatum religatur.---Protinus ergo beatus Maiolus belligerator optimus, scutum fidei arripiens, cuspide uerbi Dei perfodiebat inimicos Christi, Christiane religionis cultum approbans, et eum quem Deum colebant, nec se a supplicio liberare, nec illos in aliquo posse adiuuare, certis et euidentissimis agressus est rationibus demonstrare. Quo audito barbarorum iactantia furore inflammata uesano, sanctos pedes compede constringentes ferreo,  abscisso rupis sub antro, horrendo claudunt ergastulo. Sanctus itaque Domini ut eos in sui perniciem conspicit dira frementes:

Martyr ut emeritam certamine sumere palmam,
Utque sui posset perfundi fonte cruoris
Optat, et intrepido profundit talia uultu.
Quod satis est, supraque satis, huc uiximus usque.
Nunc faciem penetrare cupit cum spiritus ardens,
Christe, tuam: tedetque uie, tedetque laboris.
Qua breuiora patent recti compendia callis,
Ire iuuat, uia sit trepidis nimis ardua quanquam,
Propere sidereos dabitur contingere campos.
Sanguinis effusi si nos uestigia ducant,
Martyrii titulum tensis complectimur ulnis,
Et sponte expetimus pulchram per uulnera mortem.
 Tu modo nos dignare tuo pro nomine testes.
Hec dicens, animumque neci, collumque parabat
Carnifici: sat fixa uiro sententia mortis
Intrepido; sed, Christe, tuis mundissima castris
Lilia cum rosis pariter candentia uernant,
Nec te martyrii constantia sola meretur,
Nec fuso quisquam tantum sit sanguine martyr.
Sepe etiam multis peperit pia uita coronam:
Estque sacerdotum confessio munda tuorum
Grata tibi, quos iustitie perfectio uestit.

III. Se liberandum celitus intelligit, meritis beate Marie.---Ergo, ut prelibauimus, uir Domini ferreis astrictus uinculis, horrendo in antro tenebrosi carceris pro confitendo nomine diuinitatis, suffragia est expertus diuine pietatis. Nocte igitur subsecuta,  cum sopori dedisset membra nimio merore confecta, talis sibi uisio diuinitus est ostensa. Apostolicis insignitus uestibus Romanus antistes uidebatur astare circa se, cum odore thymiamatis thuribulum deferens. Hac denique uisione certior redditus, per apostolorum interuentum ab impiorum manibus se intellexit liberandum. Ad hoc itaque quod uidit per somnum, aliud accessit magis euidens indicium. Pro dilectione Matris misericordie, libellum quem de eius Assumptione beatus  edidit Hieronymus, sepius gestare sanctis solebat manibus. Hunc, dum ceteros sacros codices cum omnibus que hic habebat perdidit, uirginis  tuitione sibi saluari meruit. Quem uestis sub tegmine dum se sentiret habere, quot dies superessent ab hinc ad eamdem Assumptionem  Matris misericordie, sollicita nisus est mente discutere: qui numero supputati uiginti quatuor sunt inuenti. Tunc eam sua interuentione hoc apud suum Filium orat obtinere, ut ipse eripiatur ab hac captiuitate: quatenus diuina sibi pietas inter Christianos concedat cum suis concaptiuis tante solemnitatis potiri celebritate. Hac finita oratione ut ad rupem caput conuexit, e uestigio pre merore sopor irrepsit. Post paululum uero expergefactus, se ferreis reperit solutum compedibus. Mane autem facto, hoc barbari stupentes miraculo, quod eum  cernebant compede diuino solutum numine, ulterius ut uinciretur ausi sunt nullomodo presumere, sed ferocitate paulisper mitigata, uenerari deinceps ceperunt quem prius in derisum habuerunt.

Iu. Cluniacensibus pro sua liberatione scribit. Quosdam conuertit. Pretium dat barbaris.---Tunc uir Domini, annuentibus sibi barbaris, per monachum qui secum captus fuerat, epistolam manu propria conscriptam direxit fratribus. Textus autem epistole hec continebat: »Dominis et fratribus Cluniensibus Maiolus miser captiuus et catenatus. Torrentes Belial circumdederunt me, preoccupauerunt me laquei mortis. Redemptionis pretium, si placet, mittite pro me et his qui una mecum capti tenentur.« Hec epistola Cluniensi perlecta in capitulo,  omnem illam stirpem que eius doctrina et exemplo hactenus leta fructificauerat in Christo, mestitia extemplo suo confecit auditorio. Exprimere ualet nullus quantus tunc ibi omnium gemitus. Ubique inter eos luctus, una uox omnium plangentium, unus audiebatur clamor lugentium, atque dicentium: uersa est in luctum cithara nostra, et gaudium nostrum in merorem; quia iuxta illud Ieremie lamentum, Christus Dominus captus est in peccatis nostris, cui diximus: In lumine tuo uiuemus . Ecce enim profane gentis irretitus est laqueo, cuius in Deo gloriabamur documento. Cuius interea isti afficiebantur de uinculis, hunc Dei dignatio magnificabat miraculis. Eorum namque, quos ad Christi cultum uiri Dei persuasit disputatio,  postquam Christiane professioni a ritu se contulerunt barbarico, sicut iureiurando protestabatur assertio, dum quiescerent immites nocturno tempore milites, et uir Dei debitas Regi regum redderet laudes, multorum secum canentium sepius audiebant uoces, quas quidem quia nemo sibi hominum familiare tunc prestabat contubernium, ipsi procul dubio angelorum fore asserebant cum eo psallentium. Itaque ut cras statutum, infiniti ponderis pecunia, uel ex his que ad usum necessaria, uel monasterii hactenus ad decorem seruabantur insignia, siue honorum uirorum largitate in unum congesta, ceteris qui prestantiores uidebantur fratres, cum multorum thesaurorum copia, die accurrerunt statuta. Qui predonibus omnia que solerti congesserant indagine,  prebuerunt, omnesque prius uinculis qui trudebantur, nouissime posthac quem diligebant, ab impiorum manibus traxerunt: factumque est superna gratia disponente, ut unius captiuitate multi donarentur libertate; et sicut superni Regis a piissima Matre petiit, ita inter fidei domesticos, ipsius uirginis interuentu Assumptionis festiuitatem celebrare promeruit.

u. Maioli patientia hinc probata. Barbari puniti.---Enimuero quia nichil in terra sine causa fit, Scriptura teste, diuine prouidentie non abs re credimus placuisse, quatenus uir sanctitate precipuus ideo uolueretur tot casibus, ut exinde et uir Dei pressura attritus proficeret, et mortalibus beneficium diuino  munere concessum proueniret. uite namque huius in conuersatione, licet humanis contraheret ex affectibus, unde diceret: Dimitte nobis debita nostra ; ab hoc tamen seculo, prout potuit, immaculatum se custodire studuit. Sed totus quamlibet uideretur mundus, iuxta Dominicam tamen sententiam illud fateri cogimur, quod negare non audemus; quia adhuc indigebat quo summus sibi Magister pedes lauaret, ut in eo illud impleretur quod dicitur: Qui sanctus est, sanctificetur adhuc . Propterea hec uiro Dei tribulatio, patientie fuit probatio; quoniam, ut ait Augustinus, nullus hominum tanta est iustitia preditus, cui non sit necessaria tribulatio tentationis,  uel ad perficiendam, uel ad confirmandam, uel ad probandam uirtutem. Sed iusto Dei iudicio, unde uenerabilem patrem probatio, inde se tribulantes iusta consecuta est damnatio. Angustos namque inter Alpes obsidentes aditus, insperato insidiabantur apostolorum limina petentibus: sed ab eisdem dum capitur qui ab Omnipotente quamplurimum diligebatur, eius sanctitatis ex merito cominus super eos diuina se contulit ultio.

uI. Pro ulciscenda siquidem iniuria uiri Dei clade inter eos surgente, paulatim ceperunt uiribus deficere, adeo ut diuino se puniri uerbere ore proprio faterentur intelligere. uerum nobilissimis uiri Dei ditati spoliis, magis ac magis quotidie dum laborarent incommodis, ad Fraxinetum per consueta deuia  expetere propria aggressi sunt cubilia. Tum uero a Christianis itinere eorum explorato, iter securi per Alpes dum more tenerent solito, super se cum impetu uenientium auribus a longe exceperunt sonitum, a clamoribus uenientium et clangore tubarum consonat omne nemus, strepitu collesque resultant. Extemplo barbaris gelidus per dura cucurrit ossa tremor. Qui diuina perculsi formidine, nullum senserunt auxilium preter fuge presidium. Certamen tunc magnum erat Christianis cum barbaris fugientibus, et ideo resistendi mente diuinitus absente secedentibus, post principia certabant nuda pretendere terga. Fugam tamen dum facerent, multi capti, perplures uero sunt neci mandati. Hic uero qui effugerunt ad tempus dilatam mortem, cuiusdam  promontorii supercilium tutaminis sibi elegerunt presidium. Sed decentius occumberent, si hostium inter tela ruerent. Illud itaque promontorium ita uastis rupidus circumcirca uidetur subductum, ut preter unam partem lateris deuexi, undique facultatem deneget commeandi. Hanc denique partem Christianis obsidentibus, cum nullus adesset eis fugiendi aditus, nulloque nostrates munere a sui obsidione quiuissent auertere, humilem locum explorant, quo ad ima se saltibus deponant. Consequens enim erat, ut ipsi peterent ima, super quos superna incubuerat ira.

uII. Maiolus recipit sacros codices.---uertitur interea celum, et ruit Oceano nox inuoluens umbra  magna terramque polumque. Conticuere omnes; sed nulla miseris quies, ocius accelerare cupiunt negotium. Denique impediente se Satana locum sibi exploratum minime adierunt; sed ab eminentis rupis uertice in imum se profundum tota nocte precipitauerunt. Nostrates autem, iam die lucescente, celestis uictorie stupentes magnitudine, ei gratias libuit referre, cuius forti numine prostratum cernebant agmen hostile. Quosdam tamen eorum qui demersioni se subtraxerunt, in remotiori quodam montis latere offendentes comprehenderunt. Qui salutari se ablui deposcentes lauacro (hos enim, sicut superius diximus  corpori matris uniti Ecclesie, quanta inter barbaros gratia seruum suum  omnipotens illustrauit, soliti erant referre. Optima tunc spolia colliguntur, equasque per partes inter Christicolas distribuuntur. Ast beatum Maiolum, corpore licet absente, meritis tamen in fugandis hostibus presentem, eius distributionis cuncti qui aderant, expertem fore dignum nullatenus iudicant. Huius namque pro ulciscenda iniuria hostes pessumdatum iri celesti testabantur in uictoria. Propterea sacros codices, quos barbari rapuerant beato uiro, sua pro parte miserunt. Sic Omnipotens, sui famuli meritis precipitatis impiis, eliberauit cunctis uiam Romani itineris.

uIII. Romanum pontificatum recusat.---Non longo uero post tempore Romana sede proprio uiduata pastore, idem Dei famulus Ottonis secundi iuncta  cum matris prece, Italiam repetere a partibus est coactus Gallie. A matre tunc et filio honore susceptus dignissimo, ad culmen apostolice dignitatis precibus impelli cepit continuatis. Sed cui magis abiectio, quam expeteretur exaltatio, nullatenus ad se promouere potuit sublimitatis ambitio. Pusillum gregem nolebat dimittere, quem Christo placuit sibi committere: et cum ipso uolebat in paupertate uiuere, qui in paupertatem descendit a celesti culmine. Sed ab utraque cum cogeretur potestate, excogitandi dilationem studuit postulare. Tunc ad orationis se contulit presidium, quo sibi concederetur diuinitus quid agendum, quidue tante potestati esset respondendum. Ab oratione ut surrexit, apostolice lectionis codex casu sub oculis huc adfuit.  Quo aperto, illa se in prima marginis fronte obtulit lectio, cuius se diuinitus instrui credidit documento. Insertum quoque quod reperit, sibi adherentibus legere cepit: uidete ne quis uos decipiat per philosophiam et inanem fallaciam secundum traditionem hominum, secundum elementa mundi, et non secundum Christum . Agere se oportere fatetur suis omni studio quod diuina suggerit lectio. Imperatoris et sancte matris iterum precibus alternis ad ipsum flagitatur successibus: cum nobilibus qui aderant antistites insistebant, imperialis quo fieret petitio supplicabant. Ast ille, diuina illustratus gratia, solerti se studuit excusare prudentia. »Ea, inquit, mihi abesse cognosco, que uiro conueniunt  apostolico: nec uideor idoneus ferre quo possim tante magnitudinis pondus, nec decet quemquam hanc presumere sarcinam, cuius non potest uitare ruinam. Postremo ego et Romani, sicut diuertimur regionibus, ita minime conuenimus moribus: et si ipsi morigerabor, monastica professione priuabor; ideoque alium uos acquirite, quia indubitanter potestis scire, me ad culmen apostolicum hac in uita non accessurum, gregemque mihi commissum nunquam dimissurum.« Hac quidem ex re liquido possumus colligere, hunc Dei famulum multe humilitatis fuisse, qui rogatus a summo terrenorum principe, ad culmen apostolicum distulit ascendere. Sed quod ille distulit rogatus, multi longe inferiores, quos nec litteratoria professio, nec honeste uite prouehebat  conuersatio, se, si possent, ultro ingererent, omni se despectui multiplicatis precibus subderent: prostremo tante dignitatis quo sublimarentur culmine, magno promisso munere se damnari sua sponte Simoniaca non spernerent peste. Ast uir Dei quem interius uirtutum magistra docebat humilitas, in cuius spiritu euangelica regnabat paupertas, quanquam polleret eximie conuersationis preconio, ideo tam sublimari refugit temporali fastigio, quo seculari remotus negotio, firmius insisteret Omnipotentis obsequio, et longinquus mundo, proximus semper fieret Deo.


Secreti cupidus sancto uir numine plenus,
Non magis externos doctus uitare fauores
Quamque ministrorum solatia crebra suorum,
 uoto detulerat latebramque fouere perennem,
Immunemque aule quam longa est ducere uitam
Inconuulsa manet magni sed sponsio Iesu,
Montibus impositam non abdi uisibus urbem:
Quemque tegit meritis absistens gloria pulchris,
Indicat egregiis illustrans gratia signis:
Et quaqua tulerat facilem per compita gressum
Urbibus et uicis raptim promiscua sese
Obuia turba dabat preclaris excita factis,
Et quanquam longi facile secura laboris.

IX. Imperatorem de iurgio in matrem arguit, eique matrem reconciliat.---Sub eodem tempore predictus imperator matrem zelabatur, quia apud se falso crimine deferebatur, in eamque tunc quasi reipublice dilapidatricem, et sui ab ea expulsatricem,  per falsos delatores tali stimulabatur iurgio, ut eam uersa uice propellere minaretur regno. Suorum principum nullus eum conuenire, falsumque crimen a sanctissima matre tentabat auertere. Ipsi eam defendere negligebant a crimine falsitatis, quos illa extulerat ad summos gradus dignitatis. Hanc omnes excusationem pretendebant, quod imperiali maiestati contradicere non audebant. Ecce ferebantur precibus mandata coactis cunctorum, quiqui fuerant ex parte piorum, iret quantocius, ac dilectissime sibi imperatrici succurreret: nullam iam illi restare salutem, nisi ut rebus amissis etiam regno discederet, periculo uite in dubio his:

   . . . . . uocibus iras
 Excitat, impatiensque more mox arma reposcit
Arma celer, notisque artus inducitur armis.
uouerat ille suum fidei pro nomine pectus,
In quamcunque daret casus incumbere mortem.
Ast ubi uenit, mox imperatori in faciem resistit, et eum publice coram omnibus increpauit. »Aspice, inquit, sublimatus transitorie dignitatis, cur precepta aspernaris ueritatis? Potens est te redigere ad minima, qui ad mortalium te sublimauit fastigia.« Tunc imperator, hac audita comminatione, subito contremuit, et supplici sermone respondit, et in quo precepta ueritatis contemneret, humiliter requisiuit. »Cui uir Dei: Parentes, inquit, honorare illius est iussio, qui cum Deus esset, uirgineo editus ex utero, matri se subiicere dignatur in Euangelio. Sic enim  ait Euangelista: Descendit cum illis Nazareth, et erat subditus illis. Si matri se subiecit qui per potentiam diuinitatis omnia fecit, te ab illo uili formatum ex luto in matrem superbire cur elata persuasit presumptio?« Ad hanc imperator uocem irarum flammas temperans, immanissimum furorem deposuit, patrisque Maioli per omnia se obtemperaturum iussis perhibuit. Pro iussione tandem sanctissimi patris ante matrem ut uenit, suis se uestigiis proiecit, et ei obsequens ut matri filius in nullo eam offendisse deinceps est inuentus. Hunc itaque qui inter mortales summus princeps eminebat, quem ad matris concordiam conuenire nullus audebat, ab hoc scelere, quod facile potuit compescere, matrique satisfacere, et ei ut consequebatur obedire solo iussu  cegit; liquido claret, hunc magno mentis culmine potestati inherere superne, qua preditus illud facere potuit iussione quodi nullus aggredi ausus est supplicatione. Quod enim illi inheserat, cui nichil est impossibile, ideo ab eo meruit accipere, ut huius sui dominaretur iussio, cuius terrarum principes subiiciebantur dominio.

X. Ottonis I mortem predicit, dein secundi.---Inter cetera siquidem miracula que Dominus operabatur ad ostendenda serui sui merita, spiritu prophetie dignatus est erudire, ut uentura sepius prediceret, et absentia presentibus, quasi presentia, denuntiaret. Quodam tempore dum Roma rediret, fratribus cum quibus iter carpebat, suspirans cum lacrymis dixit: Hac nocte per somnum leonem uidebam  immanissimum qui clausus in cauea catena constringebatur ferrea; et ideo indubitanter sciatis quia Otto imperator hoc anno rebus excedet humanis: quod ita rei probauit euentus. In proximo enim Prouinciam reuersus, ibique in quadam sua cellula paucis diebus commorans, legatus ex Alemannie partibus aduenit, qui prefatum imperatorem ab hac uita migrasse detulit. Sed sicut uir Dei absentem rem tanquam presentem tunc fratribus retulit, quoniam imperatoris magni, licet longe positi, mortem innotuit: ita postea ipsius filio, cuius supra retulimus, sicut contigit, uerone de suo obitu predixit. Nam manus imperatoris utrasque suis complectens manibus tenuit, eiusque uultum complectens ait:  »Fratris Maioli consilio si aurem preberes, hinc unde uenis retro redires. Pro certo enim scias, quia si Romam perrexeris quo ire disponis, natiuitatis regnum nunquam amplius uidebis, sed Rome quo pergis, sepulcrum habebis.« Hoc quoque quod Dei predixit famulus, rei postea probauit euentus.

XI. Comitem sanat.---In Alemannie partibus quodam tempore cum moraretur, eius aduentus rumore diffamato, ad eum cuiusdam comitis concita peruenit legatio. Ex longo namque tempore predictus comes nimia deprimebatur egritudine, que quotidie per augmenta succrescens noxia, ita totum corpus infecerat, ut nec de lecto surgere, nec ex uno in aliud se latus potuisset uertere. Cibus et potus ita erant fastidio, quod corpus nimio simulacrum uideretur  ieiunio. Ideo ad beatum uirum directa legatione, eius pietatem supplici postulauit deuotione, quatenus ex his que ad uictum proprium Dei parabantur famulo, sue imbecillitatis subueniretur incommodo. Hac itaque legatione ab eo qui uisceribus affluebat misericordie, panem quo uescebatur cum amigdalis et odoriferis suscepit pigmentis. Tunc Dei famulus ad suos conuersus: »Familiaritate, inquit, nostra fisus hoc iste suis deposcit precibus, quatenus omnipotens Medicus ei nostris subueniat orationibus. Ideo flagitanda est Dei clementia, quo subleuari mereatur corporis molestia. Potens est enim ille qui reguli filium sermone sanauit imperiali, hunc nobis absentibus pristine restituere sospitati.« Mox itaque ut uir Dei cum fratribus se orationi dedit, extemplo  qui aberat meliorari cepit. Reuersi uero qui fuerant directi, ea hora qua a uiro Dei recesserunt, meliorari cepisse suum dominum cognouerunt. Posthac munere uiri Dei se cibauit, et adeo integra sospitate conualuit, ut, paucis interpositis diebus, ipse ad beatum pergens, eius uestigiis aduolutus immensas pro beneficio gratias retulerit.

XII. Alia miracula.---In uiuarensi  climate quedam nobilis matrona longa afficiebatur egritudine. Hec in sancti Saturnini cellula uirum Dei morari ut comperit, mox eum sua legatione deposcere studuit, aquam sibi ad hauriendum ut benediceret, et ad ungendum olei liquorem, sue dextere signo sanctificatum dirigeret. Hec que petiit a uiro Dei percipere ut meruit, illico recedere corporis  molestia et ad pristinum officium ita reparari ceperunt membra languentia, ut depulsa egritudine sic proximo tempore toto ualeret corpore, ac si antea nullius egritudinis inficeretur peste.

XIII. Sed et illud supprimi non decet silentio, quod eius quem sospitate donauit, beati uiri uisitatio hactenus celebri diffamatur testimonio. uocatur hic nomine proprio Hildebrannus, et ab officii agnomine Monetarius. Officium namque quod agebat, plus suis sodalibus ne deterioraretur custodiebat. Et quoniam bonis pollebat moribus, ideo beato uiro cepit esse cognitus. Hic languore correptus corporeo, laborare cepit multo incommodo. Qui dum se cerneret a languore non subleuari, sed crescente corporis molestia  magis ac magis se sentiret pregrauari, ut solent diuites facere, qui suo se munere arbitrantur redimere, multa per medicos et sacerdotes, multa per monasteria erogauit, et pauperes. Sed his licet offensorum subleuaretur pondere, nimia tamen deprimebatur egritudine. Iam morte sollicitari ceperat, cui languor nimius uite desperationem ingesserat. Ultima se interea preueniri dum cogitaret sorte, beatum sibi Maiolum fama precurrens Papiam  denuntiat aduenire. Cuius aduentum preuenire studens sua legatione, eum poposcit sua se dignari uisitatione. Ad hec beatissimus misericordia repletus, petenti desideratum non denegauit aduentum. Mox eger ita gaudio repletus est beati uiri presentia, ac si manifesta fuisset sanitas ingressa:  statimque uir Domini ad egrum accessit, et corpus egritudine debilitatum nimia tangere non despexit medicabili dextra, cuius salubrem tactum longa sentiens infirmitas aufugit, et sanitas ita mox festina cucurrit, ut qui diu eger lectulo decubuerat, die tertia quocunque uellet sospes effectus pergere potuisset.

XIu. Illud quoque nunc placet inseri, quod constat relatum fama uulgante celebri. Quidam domini proprii presentiam fugiebat, quem grauiter offenderat. Suum namque comparem ex industria neci addixerat, et ideo in senioris sui gratiam reuocare eum nemo hominum poterat. Multifarie igitur querebatur a domino, ut dignum et ipse persolueret emolumentum socio. Qui mortis periculum ut euaderet, nullo fisus in loco  dum diuersa percurreret, ad locum quo uir Dei forte degebat, accidit ut ueniret. Quem Dei famulus cum petentem stipendium militie cerneret idoneum, tunc ab eo cur errabundus pergeret percontatur, suus ipsius dominus cognoscitur, causa cur diuersa percurreret detegitur. Cui uir Dei compassus, et hospilitatis consolationem impendit, et sui domini gratiam adepturum promisit. Erat autem suus ipsius dominus uir in armis strenuus, temporalibus prepetens in rebus, et a sententia quam animo disponebat nequaquam se amouere propter difficultatem quemquam sinebat; ideoque difficile placabatur, quotiescunque irascebatur. Proximo post hoc in tempore eum uir Dei conuenit, et suo famulo quo indulgeret eum blande rogare cepit: qui ad uocem  Dei famuli ita extremuit perterritus, et uox ita hesit faucibus, ut quid responderet minime haberet. Mox autem prostrato corpore se in terram dedit, eius uestigiis aduolutus suis se commendauit orationibus. Hunc siquidem ante commilitones rogauerant, maiores et inferiores ad eum preces copulauerant, atque omnes ad famulo parcendum flectere non potuerant: sed pro B. Maioli merito ita eum coram omnibus prostrauit Dei dignatio, ut haud secus indulgeret famulo, quam serui Dei decreuerat iussio. Hoc ergo Dominus quotidie in sui fidelibus operatur,  quod sacre auctoritatis pagina testatur, dum prudentiam prudentium reprobat et se glorificantes glorificat. Ad beati uiri miser quia confugit auxilium, duplicatum ab eo promeruit beneficium, quod et Domini donatus est gratia, et reatum deleuit penitentia.

Xu. Quodam tempore iter per quamdam siluam dum carperet, et ceteris more solito premissis solus incederet, sopor illi inter lacrymas et crebra irrepsit suspiria. Eadem proinde qua pergebat uia cuiusdam arboris ita impediebatur ruina, ut eius sub robore equitans facilius lesionem incurreret, nisi humiliato uertice se caute protegeret. Ad hanc itaque equus cui insederat ut uenit, sic hesit immobilis, ac si stipiti fuisset uinculis impeditus. Egregio  tunc uultu puerum contemplabatur per somnum, qui equum ne pergeret tenebat per frenum. Euigilans uero ut arborem sensit pre oculis, clementiam ueneratus est Omnipotentis, cuius per angelum mortis se gaudebat euasisse periculum; sed separatus ab aliis quia hostiam se Deo exhibebat in lacrymis ab hoc ideo protegi ne lederetur meruit angelo, a quo eius ante Deum lacrymosa deferebatur oratio.

XuI. Illud etiam quod contigit, dum Papie moraretur, pretereundum silentio pessimum uidetur. Multitudinis intuitum quo declinaret, et per hoc mentis oculum a iactantia purgaret, in nocturno silentio horas canonicas preueniebat, atque piissimi confessoris beatissimi Syri  adiens ecclesiam, profusis lacrymis ante ianuam orationis sibi studio postulabat  indulgentiam. Quadam itaque nocte ad consuetum opus dum surgeret, et more solito ad ecclesiam proficisci disponeret, eum si possit fraudulenta conatus est infestatione terrere, qui bonorum actibus solet inuidere. Inundatio quippe pluuie, ut fieri solet in hieme, iter tunc reddebat difficile: nube insuper opposita, micantia tegebant sidera. Tunc tentator ante mentis eius aciem, et tenebrarum densitatem, et itineris reducere cepit difficultatem. At uir Dei maligni spiritus suggestiones protinus agnouit, et iter dispositum sine dilatione arripuit. Malorum tamen auctor uiro Dei in ipso itinere multis modis insidiari studuit: sed quia hunc in nullo ledere potuit, lumen quod ante ipsum in laterna ferebatur exstinxit. Turbati cum uiro Dei qui aderant,  lumen quo peterent nesciebant: sed uir Dei bonorum inuisorem huius facti fuisse non dubitauit auctorem: qui suos a timore signo repressit, certus ac fidens quod ille cuius assistebat ante ianuam, reilluminare exstinctam sibi posset candelam. uerum quia plus de beatissimi Syri, quam de sua uirtute confidit; quod fide credidit, effectu mox consequi meruit. Mox enim ubi ab oratione surrexit cum fratribus, igne diuino candelam uiderunt ardere, quam suam ad perniciem diabolus est ausus exstinguere. Hoc uero miraculum multum fratribus contigit ad  profectum, quoniam iusti deprecatio quod multum ualeret dum intellexerunt, ad orationis studium maiori cum deuotione seipsos dederunt.

XuII. S. Dionysii liber ab igne illesus.---Hierarchias quoque beati Dionysii  Areopagite quodam tempore cum legeret, et more solito que die legerat, sui pectoris bibliothece nocturna meditatione eadem deponeret, subrepente somno, contigit ut candela que lumen suggerebat legenti, supra paginam rueret quam legebat. Sed quid Christus non operetur in sanctis? Edax flamma candelam consumpsit, sed folium super quod ardebat, torrida damna non sensit: uirtutem flamma habuit ad candelam comburendam, quam ad paginam perdidit ledendam. Protinus excusso somno uir Dei consternatus est  animo, quod librum qui uix alicubi reperiri possit, consumptum esse incendio putauit: sed excussa fauilla cum in superficie nullius lesionis appareret macula, immensas ei gratias retulit, cuius potentia sue nature uim ignis amisit, dum arida nutrimenta que super candelam consumpsit, in nullo ledere potuit.

XuIII. Willelmum prouincie ducem adit. Naufragantes liberat.---Cum Willelmus Prouincialium princeps pregrauari se ultima sentiret sorte, Maioli se meritis saluari posse ab anime credidit morte. Qui sibi ad Auennorum  accersitus oppidum, ut multitudinis uitaret conuentum, in insula que Rhodanum sub prefato castro scindit fluuium,  sibi ponere iussit tentorium. Sed eius aduentus rumore circumcirca diffuso, undique ad cum concurrere cepit innumerabilis multitudo. Quisque tunc alios precedere, et prior quisque in nauigio ad uirum Dei certabat transire. Adfuit tunc nauis adeo uetusta, que rimis patentibus submergi facile irruenti posset sentina. Hanc utriusque sexus oneratam multitudine ut ad uirum Dei nauigandi gnari tentant dirigere, inundans decurrentis fluminis impetus eamdem submersit in mediis fluctibus. Res uisu mirabilis, quod hi periclitabantur naufragio, qui Maioli se tutari petebant orationum presidio, uiros cum mulieribus, et mulieres cum paruulis, quos adhuc alebant uberibus, in profundum iam inuoluebat fluuius, cum ad uiri Dei aures tale peruenit facinus.  Sed Christus, qui clamantes ad se exaudit, sibi dilectum Maiolum magnificare non distulit. In ipsius prescripti Rhodani ripa ab antiquis beati Martini constructa fuerat ecclesia. Ad eam namque uir Domini, aqua submersos tegente, cum neminem eorum conspiceret, oculos cum lacrymis pius leuauit, et tristem ad terram uultum deinceps inclinauit. Sed licet astantibus tunc ignotum fuisset quod ille paulisper tacitus orauisset, efficaciter tamen adipisci meruit quod mente pia quesiuit. Crucis enim signum ut edidit, et cernuo uultu paulisper  orauit; diuersi sexus et etatis mox nantes apparuerunt  in gurgite, quos unda difficilis contorsit sub flumine: undarum pueri deferebantur summitate, mulieres in flumine diffusa rotabantur ueste, et uiri ripam natatu conabantur appetere. Ad quos periti naute currentes cum carabis, omnes traxerunt ex uoragine fluminis. Sed et illud uidetur mirabile, quod ad uirum Dei sex panes a comite dum suus deferret famulus, eodem licet cum ceteris captus naufragio, sic tamen directi muneris eum defendit delatio, ut ipse non modo illesus exiret, uerum ex panibus tres intactos aqua abstraheret.

XIX. Maiolus morte instante feruentior. S. Dionysii monasterium, rege uolente, reformare aggreditur. ---Siluiniaci obit.---Igitur Maiolus se nectutis tempore, quo solent ceteri remissius uiuere,  acri se labore in Domini studuit seruitutem redigere; et quasi tunc nouus accederet, ac iuuenilis uigor in toto corpore ferueret, ita incredibili mentis feruore diuino famulamini insistebat. Corpus namque defatigatum senio nullo modo quiescere sinebat ab opere consueto. Biennio itaque priusquam obiret, corpus plus solito uiribus cepit destitui, et ex hoc uocationis sue tempus appropinquare deprehendit. Ideoque ad publicum iam procedere nolebat: sed aut in monasterio, aut in quadam suarum cellula pro fratrum utilitate immorari cupiebat: ut ibi et fratres solerti studio corrigeret et ad meliora paterna admonitione proueheret, aut sepius remotis omnibus solus soli Deo inhereret, atque attentius frequenti alternatione, aut  orationi, aut lectioni uacaret, quod ei quanquam omni uita sua speciale fuerit studium, presertim tamen ad hoc desudauit precipuum circa mortis confinium. Sepius lugebat dum spiritales uiros ad memoriam reducebat, quos in diuina religione florere, ac pro defensione Ecclesie sancte uiderat uiriliter decertare. Eorum quidem recordatione omni se in hoc mundo destitutum fore deflebat solatio; et ideo solamen sibi sola diuina prebebat lectio. Ideoque modis omnibus dissolui et esse optabat cum Christo. Ea siquidem tempestate regis Francorum impellebatur nimia importunitate, ut secundum beati patris Benedicti magisterium beati Dionysii disponeret monasterium. Qui opus bonum ut ad uite finem usque perduceret, licet finem dierum  suorum iamiamque adfore non ignoraret, proficisci tamen ob istiusmodi causam minime recusauit; bonam hanc uirtutum suarum consummationem existimans, si ordinis monastici professores in iustitiam et sanctitatem sibi socians, caritatis unitos uinculo dimitteret. Arrepto itinere territorium Aruernense expetiit, ibique in quadam sua cella, Siluiniaco scilicet, nunc loco celeberrimo, ultima exerceri egritudine cepit. Sensit illico prudentissimus uirorum sue resolutionis tempus supremum. Tum uero meror et luctus omnium, uox una plangentium. Cumque a fratribus fuisset percontatus, gregem sibi  commissum cui  committeret, taliter eos fuisse dicitur affatus: »Iesum summum pastorem hunc habebitis protectorem.« Peregrinationis ergo quia deserebat exsilium, et ad proprium letus pergebat domicilium; ideo gaudens hos frequentabat uersiculos: Domine, dilexi decorem domus tue et locum habitationis glorie tue, etc. Quam dilecta tabernacula tua, Domine uirtutum, concupiscit et deficit anima mea in atria Domini, etc. Elegi abiectus esse in domo Dei mei magis quam habitare in tabernaculis peccatorum. Ita Deo protegente, omnibus sui corporis membris integris atque illibatis, preclaro scilicet uisu puroque auditu, sana memoria, sicut fuerat integer a corruptione carnis, nesciens labem niuei pudoris, peruenit ad exitum, immortale adepturus  compendium. A fratribus an aliquid doleret interrogatus, respondit nichil se habere molestie, sed omnia quieta et tranquilla perspicere, et uidere bona Domini in terra uiuentium. Tunc ante ipsum in terram prostrati, eum taliter ceperunt deprecari. Nos tibi commissos, pater beatissime, paterno more absolue, sanctissimis tuis orationibus tuere. Fides enim tua et opera te Christo sociant: et ideo quidquid ab eo postulabis, presens facilius impetrabis.  Quos ut absoluit, et sanctissimis orationibus confirmauit, a communi locutione cessauit. Iam humana despiciebat et sursum oculos ad celum erigebat, eosdemque uersiculos usque ad exspirationem anime repetebat, ut aure apposita uix audiri posset quod dicebat. Signum uero sancte crucis sepius dextra sancta sibi depingebat.


Nec patitur Christus charum per secla clientem
uel torquere diu, partoue absistere regno:
Martyrium cui uita fuit, quin mole laborum
Defessum inuitat superas moderator in arces.
Spiritus arctatis ardens emergere uinclis
Emicat, et liquidas liber transfertur in auras,
Hymnizante polo letumque alalagma canente.
 Sepserunt comites miro splendore superni,
uictoremque ferunt trans ignea sidera letum,
Et sistunt solio summi per secula Regis.

Dormiuit uero cum patribus suis u Iduum Maiarum; sepultusque est in basilica B. Petri, ubi eius sanctissimis meritis multa prestantur beneficia, regnante in perpetuum Domino nostro Iesu Christo, cui est cum Patre et Spiritu sancto honor, uirtus et gloria per immortalia seculorum secula. Amen.





ELECTIO S. ODILONIS uiuente sancto Maiolo abbate Cluniacensi. 

 Ordine diuine dispensationis cum primum sacris legibus a patriarchis et prophetis, tum etiam humanis consulibus et regibus motus populorum comprimeretur, post tempore incarnati uerbi ignea rhomphea in ostio paradisi fonte lateris Christi exstincta, ut regnum Dei uiolentius raperetur, cepit status Ecclesiarum ab apostolicis uiris piis moribus informari, et demum a sacris uiris et abbatibus in subditorum mentibus regularis ordo disponi, ut per eum currentibus facilis celestis patrie uideretur ascensus. Sicque fit, ut quanto quis per exempla pietatis paterno cultu se ad excelsa erigens processerit, et subditis ad celestia sequendi ducatum prebuerit, tanto a remuneratore Domino multiplex mercedis et filiationis fenus percipiet. Et quoniam ad prelatos respicit  quidquid a subditis delinquitur, exemplum praue uite et negligentiam subditorum, sententia diuini examinis, ignis gehenne inexhaustus uindicat. Quapropter ego Maiolus S. Petri Cluniacensis cenobii abbas indignus presentibus atque futuris generatim notum esse uolo, quia hec et huiuscemodi mente pertractans etate defatigatus, officiis quoque corporis imminutus, dum minus me pastorali cura idoneum  persentisco, beati Benedicti capitulatim de constituendo abbate sollicitudine premonitus, cum omnibus fratribus meis, filiis, et conseruis, beati quidem Petri pridem clericum fratrem et filium monachis Odilonem religiosum eligimus, et abbatem esse decernimus, ne insolentia nostre infirmitatis ordo deterescat, et repulsam in aliquo patiatur Deo propitio semper ad meliora prouehendus.

Et ne technam alicuius excusationis pretendat (nam sicut quis indigne ad regimen incautus aspirat, ita si quis dignus refugit, merito constringendus habetur consilium episcoporum et abbatum adhibuimus. Et sicut Cluniacense monasterium, Deo auctore, a Guillelmo duce fundatum, nomine principis apostolorum sacratum, priuilegiis Romane sedis insignitum,  regalibus preceptis confirmatum, a reuerendis quoque abbatibus domno Bernone atque Odone, necnon Haymardo ordinatum constat; ita cum omnibus abbatiis, locis et cellis ubi ubi eorum uel nostro tempore acquisitis, predicto fratri ordinandum tradimus, atque tam ad ordinem seruandum secundum beatum Benedictum et instituta patrum nostrorum quam ad res disponendas sub omni integritate,  propitia diuinitate, uinculis obedientie astringimus, et abbatem unanimiter omnes proclamamus.

Huius uero electionis et ordinationis eius seriem per consultum, ut diximus, primatum comitis etiam, et aduocati nostri Henrici ducis, necnon et Otonis litteris sanciri precipimus, atque regulariter celebratam ordinationem in Christi nomine confirmauimus, et a patribus ac fratribus nostris, scriptis confirmare precati sumus. Acta Cluniacense cenobio feliciter. Amen.

    Ego Maiolus abbas huic electioni assensum prebui et signaui.
    Rodulphus rex.
    Bourchardus archiepiscopus.
     Hugo episcopus Geneuensis.
    Aguricus episcopus Lausanensis.
    Hugo episcopus.
    Teuto abbas.
    Richfredus abbas.
     Ermenfredus episcopus.
    Burchardus comes.
    Lambertus comes.
    Adalbertus comes.

Hoc insuper subsignauere monachi centum septuaginta septem; huic etiam electioni subscripserunt.
    Leotaldus archiepiscopus.
    Walterius episcopus.
    Hugo abbas.
    Wago abbas.
    Theobaldus abbas.
    Warembertus abbas.
    Willelmus abbas.
    Maiolus prepositus.
     Walterius prepositus.
    Gundulphus.
    Dauid.
    Aguricus.
    Sendelenus.







S. MAIOLI CHARTULARIUM






I. Charta Lotharii regis de S. Amando Cluniacensi monasterio concesso, tempore Maioli abbatis. 


In nomine sancte et indiuidue Trinitatis LOTHARIUS gratia Dei rex.

Precessorum nostrorum consuetudines regum obtinemus, si familiariter congruis in petitionibus fideles nostros exaudimus. Quapropter uniuerse sancte Dei Ecclesie, nostrorumque omnium fidelium tam presentium quam et futurorum animis notum esse uolumus, quoniam domina mea mater gloriosissima Gerberga regina per consensum suorum nostrorumque fidelium, accessit nostre presentie serenitatem maternis, cum iussionibus rogans, ut monasterium quod est situm in comitatu Trahesino in honore  S. Amandi, dicatumque, eo quod absque rectoribus etiam ueluti inhabitabilibus locis, monasterio Cluniacensi suisque rectoribus subderemus, cum suis omnibus ad se pertinentibus tam in uillis quam in prediis omnibus, cum mancipiis utriusque sexus, pratis, uineis, siluis, aquis, aquarumque decursibus, et regressibus, et exitibus. Cui assensum prebentes, quod equum fuerat, petitiones . . . . . . . in harum iussione ut in aliis suscepimus, prefatumque monasterium S. Amandi cum omni integritate, ut iam dictum est, iam dicto Cluniacensi monasterio subdendo concessimus eo statu, ut inquantum Deus illis suppeditauerit auxilium, eum construant, locumque habitabilem, prout potuerint reddant, quatenus cunctipotens Deus ibi iugiter laudetur cum sanctis dominaque  mea gloriosissima nobiscum mater, que hoc  statuit, eterne felicitatis premio, Christo largiente, donetur. Et quo firmius credatur, stabiliusque possideatur, manu propria subterfirmauimus, et annulo nostre auctoritatis insigniri iussimus.

Signum domni et gloriosissimi Lotharii regis.

Gebo humilis questor ad uicem Artoldi archiepiscopi summique cancellarii cognouit.

Datum IX Kal. Decembr. regnante gloriosissimo Lothario rege anno u, ind. III. Actum Diuioni in palatio ter. Amen.





II. Charta Theobaldi Cabilonensis comitis, qua donationem monasterii S. Marcelli Cabilonensis Maiolo Cluniacensi abbati factam confirmauit

Ego in Dei nomine THEOBALDUS comes Cabilonensis  omnibus filiis sancte Ecclesie in Domino salutem.

Audiui a predecessoribus meis, et uicinis antiquis uiris, quod nobilissimus comes Gaufredus, qui post mortem prestantissimi et Christianissimi comitis aui nostri Lamberti accepit eius coniugem auiam meam Adheidem comitissam, accessit ad beate recordationis abbatem Mayolum, et commendauit illi monasterium in suburbio Cabillonensis ciuitatis a Guntranno nobilissimo et religioso rege magnifice constructum, ubi requiescit corpus beati Marcelli martyris, eo tenore ut religionem monastici ordinis, que pene abolita fuerat, reformaret; iura et possessiones ad ipsum locum pertinentes excoleret: et ut ipse, et successores eius Cluniacenses abbates perpetualiter  haberent et possiderent. Hanc autem commendationem siue donationem fecit supradictus comes Gauffredus domno Mayolo, cum consilio coniugis sue, et filii eius Hugonis tunc clerici, postea episcopi, annuente et laudante Almerico duce. Postea uero regnante serenissimo rege Roberto, auunculus meus domnus Hugo comes et episcopus, presente ipso rege, comitibus et episcopis istius patrie, supradicti monasterii donum tradidit domno Odiloni abbati, successori abbatis Mayoli, ut ipse iure antecessori sui locum haberet, teneret et possideret. Ego uero gratia Dei comes Theobaldus, quod antecessores nostri et parentes Deo et sancto Petro, et loco  Cluniacensi dederunt, laudo, uolo et confirmo; et uxori mee, et meis fidelibus laudare et firmare facio: et quandiu uixero, testis et adiutor ero. Post meum decessum qui contra hanc restitutionem uenerit, iram Dei omnipotentis incurrere sese non dubitabit.

Signum Theobaldi comitis, qui hoc testamentum laudauit atque firmauit, suosque fideles et amicos firmare precepit.

S. Ermentrudis eius coniugis.

S. Hugonis de Mont-Paon.

S. Ansedei de Nauiliaco.

S. Tetardi de Raon.




CIRCA ANNUM DOMINI DCCCCXCuI.
LETALDUS MICIACENSIS APUD AURELIANOS MONACHUS, ORDINIS S. BENEDICTI.





NOTITIA HISTORICA.

Letaldus Miciacensis monachus, scripsit librum De Miraculis S. Maximini abbatis Miciacensis, quem edidit Ioannes Mabillon Seculo I Sanctorum ordinis diui Benedicti, pag. 598. Atque hunc Letaldunt eumdem esse putamus qui expoliuit uitam sancti Iuliani Cenomanensis episcopi, etsi Posseuinus hunc monachum Cenomanensem existimat. In illis Miraculis seriem episcoporum Aurelianensium abbatumque Miciacensium inserit Letaldus, qui tempore Ermenthei et Arnulphi episcoporum, atque Ammonis abbatis sub finem seculi X se uixisse testatur cap. 11 et seqq., distinguendus a Letaldo altero abbate Miciacensi, de quo iste agit cap. 4.








uITA SANCTI IULIANI CENOMANENSIS ANTISTITIS PRIMI. Auctore Letaldo Miciacensi monacho.




EPISTOLA DEDICATORIA AD AuESGAUDUM CENOMANENSEM EPISCOPUM.

 1. Reuerendissimo patri AuESGAUDO frater LETALDUS salutem in Domino.

Cum desiderio afflatus tam spiritualis quam corporalis remedii, ad memoriam precellentissimi presulis Iuliani accessissem, et dulci affamine uestre dilectionis frui licuisset; eadem uis caritatis, que uestre sublimitatis animum mee pusillanimitati conciliabat, imposuit mihi onus si idoneus forem, amabile atque iucundum; quia impar, non tam iucundum, quam reuerendum, scilicet ut ea que ab antiquis de actibus gloriosi eiusdem patris inculto, ut uobis uidebatur, sermone conscripta sunt, ipse planiori et luculentiori ordine texerem, et ad edificationem audientium quadam dealbatura uestirem.

2. Quod opus reuerendum potius quam iucundum  dixerim, quia cum magne reuerentie grauitate dicenda et scribenda sunt, que in conspectu ueritatis recitari debent, ne unde Deus placari creditur, inde amplius ad iracundiam prouocetur; nichil enim ei placet, nisi quod uerum est. Sunt autem nonnulli, qui dum attollere sanctorum facta appetunt, in lucem ueritatis offendunt; quasi sanctorum gloria mendacio erigi ualeat, qui si mendacii sectatores fuissent, ad sanctitatis culmen nequaquam ascendere potuissent. Dicenda ergo cum ueritate sunt, que ueritas gessit: quia si aliquis Patrum aliquod dicitur fecisse miraculum, non illud homo, sed Deus operatur, qui potens est operari in quo et per quem uult hominem. Cum ergo tam mira et speciosa de actibus huius precellentissimi Patris recito, non  de meritis eius diffido nec de potentia Christi ambigo: sed cum hec eadem in aliis inuenio, cui potius credendum sit, non perspicue uideo, nisi forte grauitas auctoritatis alicuius magnifici doctoris me ab errore deduxerit, et quasi anchore pondus uacillantem animum solidauerit. Multa enim in Actibus supradicti Patris conscripta sunt, que et in BB. Clementis, et Dyonisii martyrum, et S. Furcei confessoris, eodem sensu et pene iisdem uerbis inueniuntur.

3. De tempore quidem quo magnus ille floruerit, ex libro Gregorii Turonensis per coniecturam sumpsi, qui in historiarum suarum lib. I, sub Decio  et Grato Coss. a Xisto Romane sedis apostolico, plurimos episcopos ordinatos asseruit, et in Gallias ad predicandum uerbum Dei directos, quorum nomina,  et loca quibus destinati sunt, partim posterius dicam. Porro cum B. Dionysius a S. Gregorio ex eorum numero fuisse dicatur, et in gestis gloriosi patris Iuliani cum eodem S. Dionysio ad Gallias predicaturus uenisse narretur, non dubium existimo, quin sub Decio, ualeriano, Gratoque Coss. et Xisto Romane sedis antistite fuisse monstretur, qui uidelicet Xistus et Laurentius archidiaconus ab eadem Decio  tentati et in Christi confessione permanentes, uictrici potentia coronati sunt. Quod uero si Iulianus dicitur a B. Clemente destinatus, neque ratio temporum, neque ueterum consensit auctoritas. Beatus enim Clemens sub Traiano Cesare in exsilium apud Chersonesum deportatus est, et inter Traianum  atque Decium sub quo B. Iulianum fuisse coniicimus,  plurimi imperatores intersunt, quod in Chronicis Eusebii Cesariensis, que Hieronymus transtulit, facile diligens lector agnoscet.

4. Nos igitur ea que de S. Iuliano conscripsimus, inquantum potuimus, auctoritate precedentium patrum confirmauimus, et quedam simpliciter secundum antiquam traditionem edidimus; quedam uero que nobis minus probabilia uisa sunt, pretermisimus. Nusquam tamen de meritis tanti Patris quemquam diffidere suademus; qui dum apud suos sacros cineres Deo largiente tanta et talia operetur, multo maiora et clariora, dum in hoc mundo adhuc uiueret, cum operatum fuisse cunctis recte credentibus liquet. Quod si hec nostra elinguis rusticitas uel utilitati uel deuotioni aliquod emolumentum contulerit,  ea etiam que nostra etate apud sacrum eius tumulum patrata sunt, Domino Christo largiente, dum nostre accesserint notitie, subnectere cogitamus. Sane responsoriorum et antiphonarum, ut petistis, digessimus ordinem; in quibus pro uitando fastidio de unoquoque modo singula compegimus corpora: neque omnino alienari uolumus a similitudine ueteris cantus, ne barbaram aut inexpertam, uti perhibetur, melodiam fingeremus. Non enim mihi placet quorumdam musicorum nouitas, qui tanta dissimilitudine utuntur, ut ueteres sequi omnino dedignentur auctores: nam hi qui coniugiis uacant, malunt liberos hominibus similes gignere, quam alicuius inuisi monstri effigiem procreare.



PROLOGUS AUCTORIS.


 5. Cum adhuc mundus errorum tenebris inuolutus claritatem uere lucis penitus ignoraret, et antiqua hostis uersutia in humano genere, quod sibi a primo parente subdiderat, grassaretur, honorque Creatoris creature potius quam Creatori, famularetur; quia scilicet unusquisque uel ex mortuis hominibus, uel ex insensibili materia deos, quos adoraret, fingebat; Deus omnipotens humanos miseratus errores, ne sua in eternum factura periret, uerbum suum equale sibi atque ceternum, per uterum intacte uirginis pro seculi uita uerum hominem ad humanos produxit aspectus. Qui diuinitatis natura non imminuta, humanitate tamen nostra absque peccati neuo ueraciter assumpta, inter homines  conuersatus est, prebens beneficia Deitatis, et perferens incommoda humane fragilitatis. Denique eam carnem quam de uirgine sumpserat, pro redemptione nostra posuit, et hominem quem creauerat, non alio redemit pretio, nisi uiuifico et pretioso sanguine suo. Factus igitur obediens Patri  usque ad mortem, mortem autem crucis, dextruxit mortis imperium, et ab ipsis Auerni sedibus suos eripuit, et comitante illa ineffabili triumphati hostis uictrice pompa, ad dexteram Dei Patris in perpetuum regnaturus ascendit. Ecclesiam ergo suam quam sibi salutari acquisierat sanguine Spiritus sui illustrauit aduentu, ut mundi aduersis interim exercenda, inuisibili Spiritus sancti confortaretur armatura. Fundata igitur supra petram fidei diffunditur per climata totius mundi, ut relicta uanitate idolorum, Deum uerum homo cognosceret, et ab errore paterni delicti et ab squalore uetuste gentilitatis in nouitatem uite transiret.

6. Sed ueternus hostis dolens sibi perire, quod Deo  constabat acquiri, omne malitie machinamentum ad subuertendum Ecclesie inuincibilis conuertit asilum. Et iniqua instantia pro defensione falsitatis nonnullos martyrum prostrauit gladio, alios affixit patibulo, alios obduxit pelago, fame alios peremit, alios ignibus excruciauit, alios membratim discerpit, et  indicibili morticino genere debacchatus, Ecclesiam Christi expugnare nisus est. Sed quo eius amplius efferbuit immanitas, eo sanctorum insuperabilis constantie, unde atrociori pulsata est inuidia, inde amplioris uirtutis emicuit gloria.

7. Neronem igitur primum contra pietatem habens impietatis ministrum; dehinc per succedentes sibimet principes malitie sue augens incrementum per trecentos et eo amplius annos, Ecclesiam Christi concussit, sed nullatenus euertere ualuit. Cum enim complacuit ei, qui fideles suos igne tentationis permisit excoqui, ut serenus dies post tot turbines familie sue illucesceret, lux ueritatis culmen imperii  subiit, et mundi gloria sibi substrata, eos cepit habere defensores atque tutores, quos per inuidiam hostis antiqui eatenus perfidos habuerat impugnatores. Tunc ergo uelut post asperitatem nimbose hyemis.

Cum placidas uerni clementia temperat auras, redolentes arbusta prorumpunt in flores, et nudata dudum roseta rediuiuis adornantur rosis, mirantesque oculos erumpentium candor reuerberat liliorum; sic pace Ecclesie reddita, diuersi per mundum effulsere uiri, qui uirtutum luce mirabiles, fulgore fidei insignes, ad sequenda Christi uestigia mansuetis corde pararentur imitabiles.



INCIPIT uITA.



CAPUT PRIMUM. Cenomani a S. Iuliano conuersi.


8. Ad collocandum igitur in Galliis noue fidei fundamentum, ad erigendum rudis adhuc Ecclesie statum, pietas superna magnificos atque industrios uiros destinauit, Lugdunensibus  Photinum, Arelatensibus Trophimum, Narbone Paulum, Tolose Saturninum, Aruernis Austremonium, Lemouicinis Martialem, Turonicis Gatianum, Parisiacis Dionysium, Cenomanicis Iulianum.

9. Hic itaque Iulianus Romana generositate clarissimus, lingua facundus, iustitia insignis, merito fidei percelebris, primus apostolus Cenomanice urbi a Deo destinatur: qui etsi aliis apostolus non est, Cenomanensibus tamen est. Nam sicut, de se  quoque beatus clamat Apostolus, signum apostolatus eius ipsi sunt in Domino.

10. Is ergo uir Domini fide munitus, gladio Spiritus sancti accinctus, ad destruendos errores, ad conculcandas demonum uanitates, ad urbem supradictam accessit intrepidus. Sed dum nouitas sancte predicationis quibusdam incredulis in scandalum, nonnullis uerteretur in derisum, miraculorum potentia reddebat attonitos, quos ad audiendam ueritatis uiam ueternus et innatus error effecerat fastidiosos. Per manus enim reuerendi pontificis tantas Christus operabatur uirtutes, ut uerbo demones fugaret, leprosos mundaret, cunctisque languentibus opem crucis medicamine largiretur. Denique cum ad eum plurimi concurrerent pro adipiscenda salute  corporum, illuminati uerbo fidei, cum salute redibant animarum.

11. Porro idem uenerabilis uir extra urbem paruo tectus hospitio diu noctuque in sancto perstabat proposito, uix ullam sui curam habens corporis, totum se eorum impendens saluti, quos demonico nitebatur subducere errori.

12. Sane cum iam miraculorum dulcedine deliniti,  et luce Dei radiati, eius sancto conturbernio inhererent, essetque de conuehende aque penuria non modica querimonia, uir Dei ad locum, quem aptum credidit, accedens, cuspidem baculi, quem manu gestabat, humi defigens, cunctis audientibus dixit: Domine Deus noster, qui sitienti populo tuo in eremo de dura silice potum tribuisti, adesto et nobis famulis tuis, et aperi thesaurum tue pietatis, et iube nobis de duritia huius telluris ministrari fontem aque uiuentis, ut cognoscant presentes, quia tu es uerus Deus, qui in fine seculorum misisti Filium tuum in mundum, ut credentes in te ad ueram introduceret repromissionis terram. Cumque fideles respondissent, Amen, subito erupit fons uiuacissimus, qui et potentiam diuinitatis ostenderet,  et meritum beati uiri liquido cunctis astantibus demonstraret.

13. Tunc qui iam crediderant, in fide sunt corroborati, et qui adhuc gentilitatis errore detinebantur, ad pedes sancti procumbunt, orantes se sancte fidei sacramentis initiari. Hunc ergo fontem [al. locum] placuit Centonomium uocitari, quia exhibitionis eius gaudio, multiplicato fidei fenore numerus credentium cepit multiplicari. Multi enim in eo per baptismatis sacramentum ueterem hominem exuerunt, et nouum, qui secundum Deum creatus est, in iustitia et sanctitate ueritatis, uestiti sunt.

14. Itaque non quique populares, sed et nobilissimorum plurimi cingula deponentes militie, tumida  olim colla sua iugo Christi supponentes, sancto uiro adhesere et sacris eius gaudebant informari exemplis. Cumque fulgor tante claritatis, quasi Lucifer matutinus solem iustitie nuntians, totam prouinciam iam perlustrasset, princeps ciuitatis  Defensor nomine, uir gloriosus, et secundum caducos huius mundi honores potentissimus, tot miraculorum nouitate perculsus, Deo dignum pontificem per internuntios  euocans, ut ad se uenire dignaretur, suppliciter exorat.

15. Fidelissimus autem minister Christi cum ad principem accederet, ante principalis aule ianuam obuiam habuit quemdam cecum, qui coram eo procumbens flagitabat auxilium. At ille inuocato Christi nomine et crucis impresso uexillo, sub momento eum pristine restituit sanitati. Quod princeps audiens, festinus accurrit, genibus sancti aduoluitur supplex exorans, quo particeps uite eterne fieri mereretur. Quem uerbo Dei diligentissime instructum pontifex uenerabilis catechizauit, et solemni ieiunio peracto, cum tota familia multaque nobilium turba baptizauit. Qui in tanto pietatis ardore excreuit, ut domum suam sancto uiro traderet, quo  ibi ecclesiam diuino cultui aptam exstrueret, et lucrandis Christo animabus absque ullo inuigilaret incommodo. Iam tunc ergo impossibile dictu reor, quanto gaudio, quantaue alacritate quotidie Christo inibi fierent lucra, diabolo uero detrimenta. Omnis etas, omnisque sexus ardentissimo amore ad audiendum uerbum Domino confluebat, et certatim preire alter alterum in sancto proposito elaborabat. Factam igitur bonorum suorum collationem sancto uiro tradunt, quo et ecclesiis diuinis exornarentur honoribus, et pauperes Christi alimentis consolarentur corporalibus.

16. Porro dispensator fidelis et prudens, quem constituit Dominus super familiam suam ut daret illi in tempore tritici mensuram, ut in erogando  uerbo Dei cum pietatis actibus inuigilabat, ita etiam in dispensandis terrenis secundum institutionem apostolicam desudabat, et uiuentibus sub se communiter Ecclesie filiis, prout cuique opus erat, fideliter diuidebat. Sane presentium occasione curarum, nequaquam illius mentis oculus caligabat a contemplatione eternorum, sed quo amplius fulciebatur rebus transitoriis, eo amplius inhiabat ad gaudia patrie celestis. Bene enim nouerat quid conueniret in uia, quid deberetur in patria. In uia quippe uidebat necessarium laboris stipendium; in patria autem toto affectu desiderabat eterne beatudinis emolumentum. Sunt enim nonnulli, qui in pastorali regimine laborant, et pro eodem labore sempiterna premia non appetunt, sed honore prelationis tumidi, quamuis celestia  uerbis predicent toto desiderio terrena querunt. Hic uero dignus Deo pontifex cum uirtutum fulgore claresceret, miraculorum potentia cingeretur, obsequentium populorum cuneis fulciretur, et rerum temporalium affluentia ditaretur, nullo delectationis impedimento succumbebat, sed in datorem omnium bonorum mentis figens, bona presentia quasi post tergum, et ante faciem proponebat fideliter, que sanctis promittuntur in celis.



CAPUT II. Tres mortui suscitati.

17. Porro in ea ciuitate, in qua uir beatissimus pastorales agebat excubias, erat uir quidam potens ac nobilis, nomine Anastasius, nondum Christiane  fidei subiectus. Huius filius graui arreptus incommodo, ad extrema deductus, et ad ultimum exstinctus est. Pater uero orbitatis dolorem non sustinens, ad uirum Dei cucurrit clamans et dicens: Serue Dei Iuliane, qui confiteris Christum Deum uerum esse, per illum te adiuro quem predicas, redde mihi filium meum. Cui ait uir Dei: Anastasi, si credis eum, quem ego predico, uerum Deum esse, et filium tuum in presenti recipies, et tu uitam obtinebis eternam. Anastasio declarante atque dicente: Si filium meum uiuum recepero, Christum Deum uerum confiteor, et idolis penitus abrenuntio; abiit eum eo beatissimus pontifex ad domum, in qua corpus pueri iacebat exanime; et cunctis flentibus, et quid beatus uir acturus foret considerantibus; ille tenens manum  defuncti, et suscipiens in celum lacrymis perfusus ait: Domine Iesu Christe, qui uidue filium extra portam elatum multis astantibus suscitasti, et quatriduanum Lazarum iamque fetentem uerbo potentie tue a mortuis reuocasti; tu precipe ut suscitetur puer iste, quatenus isto resuscitato in corpore, multi per tuam fidem resurgant in anima, presentesque cognoscant, quia tu es Christus filius Dei uiui, qui precepto Patris mundum saluasti, cui per te condignas gratias referimus per infinita seculorum secula. Cumque fideles respondissent, Amen, quasi a somno surrexit puer incolumis, et cunctis pre gaudio flentibus, parentibus ineffabile gaudium, et ceteris astantibus ad sequendam Christianitatis religionem magnum prebuit incitamentum. Mox  ergo pater eius Anastasius cum omni familia credidit, et baptismi gratiam consecutus numero fidelium applicatus est.

18. Sequenti deinceps tempore per eum simile huic miraculo ad laudem et gloriam nominis sui Christus operari dignatus est. Nam cum idem uir beatissimus ab urbe digrediens, ut lucrum Christo de pereuntibus faceret, diecesis sue partes uisitaret, ecce defunctus efferebatur, magna populi comitante caterua, adolescens cuiusdam magnifici uiri filius, qui dicebatur Iouinianus. Superueniens sanctus episcopus, consuetaque in Dominum fiducia fretus, iussit deponi defunctum corpus, et manu silentio imperato, clara uoce ad patrem adolescentis ait: Iouiniane, Christus quem predico, homo pro  hominibus factus, mortuos suscitauit, demones uerbo fugauit, et ad ostendendam Deitatis sue potentiam, quidquid uoluit inter homines operatus est. Hunc tu si relicta uanitate idolorum Deum ex toto corde credideris, et purificari te permiseris fonte baptismatis, et tua salute et filii tui resurrectione gaudebis. Tunc idem Iouinianus, et uniuersus adstans populus, sancti aduoluuntur pedibus, et cunctis misericordiam flagitantibus, cum lacrymis aiebat Iouinianus: Magne serue Dei Iuliane, si unicum mihi pignus, et uite presentis solatium reddideris, non solum ego Christum uerum esse Deum confitebor, sed populus hic uniuersus deorum suorum figmenta contemnet, et fidem quam predicas deuota mente  suscipiet. At uero uir Deo plenus, genibus in terram curuatis, oculis ac manibus in celum porrectis, cunctis audientibus dixit: Domine Iesu Christe, qui ubique presens es, qui pro nostra redemptione homo fieri uoluisti, et inter homines apparens per uexillum crucis tue ab humano genere mortem exclusisti, iube ut resurgat adolescens iste, ut tanti facti potentia, et fides credentium in te roboretur, et non credentium corda subdantur, per te unigenitum Dei uiui, quem cum Patre et Spiritu sancto regnantem et dominantem confitemur in secula seculorum. Respondentibus fidelibus, qui aderant, Amen, quasi a somno adolescens surgit a feretro, et clara uoce, cunctis miraculi nouitate perculsis, cepit clamare: uere magnus Deus Christianorum quem predicat  seruus eius Iulianus. Ad patrem quoque ait: uere nunc usque a Deo uero errauimus, nam dii quos colimus, pro certo demones sunt. uidi enim eos in inferno, et uidi quia non erat eis requies a tormentis. At uero cunctorum clamore in celum sublato, Christus ab omnibus magnificatur, Christus uerus Deus predicatur, et famulus eius Iulianus, renitens multumque reluctans, ab omnibus adoratur. Et hi igitur per predicationem Deo digni pontificis copiosa multitudo rationabilium piscium fidei sagena collecta, et ad uere credulitatis solidum littus a profundis errorum tenebris educta est.

19. Iam tunc ergo uelut diuini exercitus signifer, aliis precedentibus, aliis sequentibus uitalia fidei serens semina, ad predium, cui uocabulum est,  Proiliacus , diuertit. Ingruentibus autem noctis tenebris, hospitium sibi perquiri iubet. At uero in ipso aduentus eius articulo, puer paruulus possessoris supradicti fundi filius, ingrauescente, qua uexabatur, molestia, defunctus est. Quod cum uiro Dei nuntiatum fuisset, alibi diuertere noluit, sed secundum quod Salomon ait: Melius est ire ad domum luctus, quam ad domum conuiuii,  gaudium salutis laturus lugentibus, ad domum, in qua infantulus iacebat, accessit, et in quadam eius secreta parte mansionem accepit. Iubet ergo ante se inferri defunctum corpus, et patre et matre cunctisque remotis arbitris, paucis duntaxat sanctitatis sue comitibus ibidem remanentibus oraturus se in pauimentum prosternit, noctemque peruigilem  ducens, tanta instantia precum celi pulsauit secretum, ut pariter surgerent, et pontifex a puluere, et infans a morte. Cum ergo iam aurora fugaces a celo pelleret tedas, intrat pater cum matre et multa uicinorum frequentia, inueniuntque sospitem, quem defunctum intulerant, et tanta operis nouitate perculsi, celum clamore quatiunt, et uersis uotis  iterum per gaudia plangunt. Continuo ergo fidei Christiane colla supponunt, et infantem, quem heredem terrenorum bonorum optauerant, celestibus disciplinis imbuendum cum tota hereditate  supradicte possessionis beatissimo magistro contradunt.

20. Excitati fama facti, accurrunt uicini, et alii quidem prosequuntur, alii cellulam, in qua uir Dei iacuerat irrumpunt, locumque ubi sancti steterant pedes, crebris amplectuntur osculis, et ut benedictionis eius compotes fierent, certatim precedentis uestigia legunt. Porro beatissimus ad preces sequentium conuersus, eleuata manu cunctos benedixit, et omnes, qui inter eos aliquo laborabant incommodo, absque alicuius more interuentione, pristine restituit sanctitati .



CAPUT III. Alia miracula; aduersa tolerata.

21. Procedens inde beatissimus, cum iam propinquaret  uico, qui uocatur Ruiliacus, qui positus est super fluuium Ledam  obuios habuit nuntios primarii eiusdem uici, ut quantocius uenire dignaretur, quia unica filia illi erat, quam immundus inuadens spiritus atrociter uexabat. Cum peruenisset ad uicum, exhibuerunt ei furentem puellam, et sacris eius uestigiis prouoluti, precabantur misericordiam. Spiritus autem nequam sancti uiri non sustinens presentiam, ad primum eius imperium, uas quod iniusto iure uindicarat, relinquens effugit, et puellam in medio stupentium, et Christi potentiam laudantium, reliquit sanam. Sicque factum est, ut per unius puelle salutem corpoream cuncti uici illius habitatores ad ueram animarum suarum peruenirent medelam. Nam omnes idolorum uanis abrenuntiantes  figmentis, et renati fonte baptismatis, facti sunt participes Christiane adoptionis. Eumdem ergo uicum cum cunctis  ad eum predictus possessor sancto pontifici humiliter largitur, et ut ibi ecclesiam construere deberet, deuotissime deprecatur. Quod presul benignus gratantissime compleuit, ibique multum populum per sancte predicationis ministerium Domino consignauit.

22. Nec tamen credendum est, tantum preconem absque laboris certamine et impugnatoris antiqui insidiis, tot et talia perficere potuisse, cum manifestissime clamet Apostolus: Omnes qui pie uolunt uiuere in Christo persecutionem patiuntur . Quamuis enim magnitudo uirtutum, quas per eum Christus operabatur, si quid aduersi e mundo  emergebat, retunderet, is tamen qui ad ipsum Mediatorem Dei et hominum hominem Iesum Christum, quasi aliquid suorum reperturus, uenire presumpserat, contra hunc quoque, qui illius summi capitis membrum erat, machinas diuersarum tentationum quasi aduersus ualidissimum murum callidus impugnator admouere non desinebat. Ut enim nouus agricola opacam syluam ingressus, nunc ferro, nunc igne utitur, quo iaciendis seminibus tellus eatenus sterilis preparetur; sic Iulianus Cenomanicum penetrans solum, ueteres quercus annosasque fagos, id est,  uetuste gentilitatis sterilia uanaque figmenta euertere nisus; et ferro correctionis usus est, quo peccata delinquentium feriret, et igne adustionis, quo iam emundatum solum ad promerenda diuini amoris semina aptum exhiberet.

23. Sed reliquie paganorum, que quasi fragmina tabularum de naufragio errorum euaserant, indigne ferentes laudem nominis Christi dilatari, et simulacrorum suorum portenda pessumdari; unanimiter insurgunt contra sanctum, maleficum clamantes, qui sub nomine pietatis uanis prestigiis euerteret corda populorum, ipsosque uidentium oculos frustraretur, falsa pro ueris assereret, hominem crucifixum Deum affirmaret, deorum immortalium, quos Romanus orbis a seculo colit, culturam erroneus  euacuaret; uiuum exuri debere, ut eius interitus exemplo aliquis impostor et temerarius terreretur, ne contra rempublicam timendorumque numinum reuerentiam, quibus orbis constat, et alitur quoquomodo ulterius oblatrare niteretur.

24. His Iulianus non modo non territus, uerum ad pugnam contra diabolum alacrius accinctus, ad locum iter accelerat, quo caput erroris eorum malesuada religio destinebat. Nam in uico cui Artinas uocabulum est, templum erat, et in eo Iouis simulacrum falsorumque innumera portenta deorum, que uario errore delusa gentilitas priscis temporibus erexerat ad suam et sequentium  perniciem populorum. Ad que destruenda cum Iulianus fidei lorica indutus, galea salutis protectus,  gladius Spiritus sancti precinctus preparatur, e diuerso rusticana et ignobilis manus pro defensione deorum, qui sibi auxilii opem ferre nequibant, obstinatissime resistens armatur. Sed Iulianus imperterritus inter frementes et garrientes insanientium uoces templum ingressus, inuocato ueri Dei Iesu Christi nomine, simulacrum enorme ipsoque uisu terribile in cinerem resoluit, sola sancte iussionis auctoritate.

25. Ut uero insani populi cognoscerent, cui eatenus culturam deitatis exhibuissent, ex euerso simulacro immanissimus erupit draco, qui facto impetu contra cultores proprios, flatu sulphureo et atrocis uerbere caude, deuotorum sibi phalanges in mortem cepit ardenter urgere. At illi eius contra Deum  suum petunt auxilium, quem paulo ante uociferantes maleficum, totis nisibus elaborabant, ut eum incenderent uiuum. Porro Iulianus Dei athleta, eleuata cum signo crucis in sublime dextera, draconi imperat, ut nullum amplius ledens, concitus fugiat, et loca humana cultura prorsus carentia petat. Ad cuius imperium draco seuissimus effugit uiuacissimus, et in eos ius [al., uim] amisit ledendi in quibus ulterius fraudem exercere permissus non est seducendi. Tunc uniuersi cum gaudio iam fiunt socii in euertendo falsitatis fano, ac demum sancto renati lauacro per manus sancti pontificis dogmate beatificantur Christiano.

26. Cuius facti fama uelox per omnes totius prouincie  percurrens populos, ita pristini erroris cunctas abrasit nebulas, ut uix aliquis inueniretur, qui Iesum Christum Deum et Dominum non confiteretur. Huius igitur tam celebris facti nuntio, Defensor, uir gloriosus, cuius supra memoriam fecimus, ad se perlato, ingenti affectus gaudio benedixit Deum, et festinus accedens ad beatum uirum suppliciter petebat, ut ad domum eius accedere dignaretur, ut pro triumphati hostis uictoria largitori omnium bonorum Christo communiter gratias referentes, casto simul et sancto participarentur conuiuio. Cuius petitionem beatus uir non renuens  ut eius desiderio satisfaceret properabat. Sed cum iter carperent, in parte noualis puerum quemdam inuenerunt ab ingente serpente  pedes et brachia corpusque totum spiris uipereis colligatum. Perterritis autem omnibus qui aderant, uir Dei propius accedens, ait, Domine Iesu Christe, qui humanum genus a paradisi gloria, per serpentem deiectum, per crucis tue reparasti uexillum, tu libera hanc creaturam tuam ab hoc quo tenetur angue, ut et serpens intereat, et per te puer incolumis euadens cognoscere presentes faciat, quia tu es liberator et protector omnium sperantium in te. Cumque talia perorasset uir Deo plenus, et qui aderant, dixissent Amen, serpens crepuit medius, et cunctis Deum laudantibus, puer euasit sanus.

27. Interea cum ad domum principis peruenisset, summo excipitur gaudio, fit concursus omnis etatis omnisque sexus ad uidendum tantum uirum, cuius  nomen famaque uirtutum tanto iubare coruscaret, ut etiam quosque remotissimos eum uidendi desiderio succendere posset. Subsequuntur e uestigio sanctum episcopum energumeni duo salutis remedium flagitantes ab eo. At ille inuocato Christi nomine, et inimicum fugauit, et eos uerbo predicationis illuminatos proprio restituit Creatori. Diem ergo illam felici exornantes letitia, inter ipsa sacre mense conuiuia totus sermo illis erat de Christi gloria, de interitu Satane, de his quoque que pertinent ad ueram Deum timentium animarum curam. Post gloriosus ille uir omni supellectilis sue copia sancto uiro exhibita supplex exorat, ut cuncta benigne suscipiens, ad quoscunque usus placuerit profutura retentet. Sed uir beatissimus nichil horum  suscipiens, benedictione super cum tradita, omnique domo eius in fide Christi corroborata festinabat ad propria.

28. Cumque iam portam a Deo sibi commendate urbis subiret, hi qui incarcerati custodia nexibusque duris mancipati erant, ingenti clamore sanctum uirum, ut sui misereretur, exorant. At ille benignissimus, qui totis semper in Domino uisceribus pietatis affluebat, ad eos, quibus id officii commissum erat, supplex accessit, precaturque humiliter, ut eos quos iniquitas propria fecerat reos, aduentus sui gratia redderet absolutos. Sed uecordes neque reuerentia pontificis presentis, neque predicabile tanti uiri meritum permouit, ut facerent que sanctus non modo  imperauerat, uerum etiam uoce supplici postularat. Porro ille spretus a perfidis, ecclesiam intrauit, atque gratias Christo pro acquisitis sibi animabus reddidit; deinde proprie domus hospitio sese recepit. Cumque ei appositus esset panis, discumbere noluit, sed tacitus et gemens misericordiam Domini opperiri  cepit. Tunc uero, secundum serui Dei uotum angelico ministerio ostia carceris aperta sunt et cunctorum catene confracte sunt, et hi qui in carceralibus priuatisque tenebris residebant, absque humano auxilio ad communem diei lucem egressi sunt. Per medium ergo ciuitatis, nemine prohibente, absque uinculorum onere sancti uiri conspectibus sese obtulere. At ille gaudens in Domino iam letus cibum accepit, et quos merito soluerat,  sancti etiam conuiuii participatione donat. Nec fuit qui absolutos repeteret, cum manifestissime hoc diuine uirtutis potentia, non humanum auxilium sancto antisti contulisset.



CAPUT Iu. S. Iuliani mors, sepultura.

29. Plantata igitur in pago Cenomanico diuini cultus uinea, abrasisque de ea idolorum errorumque omnium tribulis, tempus imminebat quo beatus ille agricola fructum pii laboris a Domino suo percepturus, ab istis presentis uite laqueis, ad eterna felix deberet conscendere regna. Itaque propinquante uocationis sue die, secedit ad uicum, in quo nunc B. Martialis ecclesia sita est.  In quo cum pluribus degeret diebus, et instanter celestis uite dulcedinem suis propinaret auditoribus, leui tactus incommodo, letus et alacer prestolabatur horam qua laborum certaminumque suorum repositam a iusto iudice reciperet coronam. Et quia nauis sancte Ecclesie absque gubernatore per pelagus huius mundi non poterat enauigare, sedem sibi a Deo commendatam, cum communi cleri plebisque consilio, sancto delegauit Turibio, quem adiutorem et socium in sancte predicationis eatenus habuerat officio. Idem enim Turibius presbyterii officio gloriosus cum S. Pauatio diacono ad reuelandam Cenomanensibus Christi gratiam, ut ab antiquis suscepimus, comes et adiutor S. Iuliano a Romane urbis antistite destinatus est.

 30. Gloriosissimus igitur pastor communi omnium allectus  consensu, fratres filiosque suos euocat, et consignato successore, oculis ac manibus in celum eleuatis, diutissime gratias agens, et collaudans Dominum, ouesque, quas Christo acquisierat, eidem summo pastori commendans, letus et alacer beatis meritis ditatum celo reddidit spiritum. Quo celestia regna petente, ille eius merito fidei et bonorum actuum dilectissimus Defensor, uir gloriosus, presens non erat, sed eius sanctissimi obitus tali ordini cognouit diem. Sedente eo ad mensam, aperti sunt intellectuales oculi eius, et ecce uidit  beatissimum Iulianum sacerdotali infula comptum cum tribus diaconibus suis et tribus cereis uenientem ad se, qui cereos, quos portabant, posuerunt super mensam ante eum, et abierunt. Dixit ergo predictus Defensor ad consedentes: uidetis gloriam quam ego uideo? Qui nichil se uidere testati sunt. At ille dixit: Numquid non hic uidistis patrem nostrum Iulianum, qui tot bona nobis ostendit, tot miraculis letificauit? Ecce enim nunc cum tribus diaconibus suis et tribus cereis huc ante me uenit, et letissimo uultu subridens benedixit nos, relictisque cereis abscessit. Unde pro certo scio, quia migrauit a seculo. Et nobis, quos corporali presentia dereliquit, beneficia pietatis sue uiuens in Christo impendere nunquam cessabit. Surgamus ergo, et ad sepeliendum  piissimum magistrum nostrum quantocius properemus, ut eum mereamur adiutorem habere in celis quem salutis doctorem habuimus in terris. Hec eo dicente, omnes admirati sunt; pariterque surgentes ad exsequias sancti festinanter accurrunt. Iam uero, ut de Martino illo pontificum speculo legitur, impossibile dictu est quanta hominum multitudo conuenerit, cuncti ex agris et uicis, nonnulli etiam ex uicinis adfuere castellis. Hinc psalmicines clericorum phalanges, illinc sacrarum uirginum pre parcimonia turme pallentes, hinc plebs urbana nobilibus conserta uiris, illinc manus agrestis sanctis beati uiri famulantur exsequiis.

31. Sed ne quis forte moueatur, quod Iulianus Martino equiparauerim, qui hoc dicis, si recte  percenseas pene similia ab utroque potes uidere completa. Martinus adhuc catechumenus algentem pauperem diuisa chlamide uestiuit; Iulianus fide robustus tot millia ueterem hominem exuta, fidei ueste contexit. Martinus primo solitariam delegit uitam, ut Christi dulcedine singulariter frueretur. Iulianus apertam expetiit pugnam, ut multorum animas lucraretur. Martinus ad episcopatum a Turonensibus raptus est; Iulianus Cenomanensibus a Deo pontifex, quinimo et apostolus, destinatus est. Martinus uirtute Trinitatis Deifice trium mortuorum est magnificus suscitator: Iulianus totidem ad uitam reuocans mortuos, toties mortis exstitit uictor. Martini corpus ii qui ductu  eius mundum uicerant prosequuntur: Iuliani exsequiis hi,  qui eo duce celestia iam tenebant, famulantur. Quid plura? Uni Regi militarunt, uni Domino seruierunt, uno Spiritu sanctificati sunt, supra petram unius fidei fundati sunt. Restat ergo ut par sit eis honor et gloria quos uirtutis actio pares in Christi constituit disciplina.

32. Hoc igitur beati uiri corpus cum ad urbem propriam deportaretur, uentum est ad transitum fluuii, cui Sarte  uocabulum est. Ad declarandum ergo quanti meriti esset cuius reliquie ferebantur equi, qui lecticam sanctarum gestabant exuuiarumceteris uix enatantibus, inter undas ualidas et profunde  cecitatis gurgites, nec genibus aqua tactis littus alterum, cunctis mirantibus subierunt.

33. Cum uero tota urbs festinaret in occursum sui pastoris, quedam mulier paruulum filium caldarie imposuerat, suppositoque igne membra infantuli aqua tepente lauabat: que uoce psallentium attonita officium ceptum deserit, oblitaque infantuli, cum ceteris obuiam sancto accurrit. Igitur dum ea uenerantissimis moratur exsequiis, ignis infanti suppositus calescens, uas ferreum, in quo paruulus positus erat, obambit, immensosque calores efficit et efferuentes in seipsum refundit uapores. Quis putaret in tali discrimine uiuere potuisset? Porro beata mater cum iam sancte reliquie domi sue propinquassent, domesticosque lares recognouisset,  tandem recordata pignoris sui pauida accurrit, estimans inter uapores igniferos liquefactum, et tenera pueri distabuisse membra. Sed ardore fidei, que illam sancto corpori exire obuiam compulit, restincta est ardentis flammas camini. Subito terrore perculsa filium non admouet, donec grandi clamore multos compelleret adunari.

34. Beati porro uiri corpus humane conditionis lege sepultum, uere in Christo se uiuere demonstrat frequentissima consolatione uiuentium. Nam ibi recipit cecitas uisum, debilitas gressum, effugantur demonia, donantur cum fide petentibus congrua uota, prestante Domino nostro Iesu Christo cui est cum Patre et Spiritu sancto honor et gloria, et nunc et per eterna secula. Amen.





LIBER MIRACULORUM S. MAXIMINI. ABBATIS MICIACENSIS. Auctore Letaldo monacho Miciacensi.




PROLOGUS AUCTORIS.


 1. In flammam sciens et prudens mitto manum, qui presumpserim inter tot eloquentissimorum flumina homuncio arentis ingenii rem hactenus intactam attentare, cum non presumpserint qui idonee et competenter ad id efficiendum sufficientissimi forent, et nunc affatim floreant, quorum arguti examinis lance et preiudicio condemnari uerear. Hoc autem est quod a temporibus piissime memorie patris Maximini usque ad hec quibus nos consilio Omnipotentis qui uocat ea que non sunt tanquam que sint esse placuit, cum diuerso modo locus ille quem ipse uir Domini construxerat Miciacensis scilicet nunc floruerit, nunc ultime abiectioni patuerit, modo quoque resurgere tentarit: inter quas omnes uarietates clementia misericordis Dei nunquam abfuit, et  miraculorum copia meritis eiusdem Patris exhibita uacillantes et trepidos sepius consolata est; inueniri nemo potuit qui hoc scripto ederet, quatenus ad notitiam posteritatis ordine peruenire ualeret. Quod magni arbitror detrimenti, cum et Dei beneficia ignaue obliuioni sint tradita et locus abiectior habitus, quantus uel qualis olim fuerit monimentis silentibus pene cunctis incognitum sit. Nam quod ad alicuius notitiam peruenire potuit, quod sub oculis eius cui innotescit patratum non est; id procul dubio aut litteris aut traditione uiue uocis perlatum est. Quod autem neutro horum, id procul dubio an fuerit, uel non fuerit, mecum pariter omnes tacebunt. Tolle monimenta de rebus, necesse est ut pereant, et status uiuendi ordine confuso titubet et uacillet.

 2. Qua de re temerarii quidem ausus presumptione, attamen utilis profectus contemplatione ad hoc animum appuli, ut que uel ipse uiderim, uel probatorum ueridica relatione cognouerim, de his uidelicet que intentioni sunt scribenda putarem. In quo operis contextu nil mirum uideri debet, si quedam interseram que ad id negotium pertinere minime uideantur, cum id et raro faciam, etsi intuitus recte speculandi adsit non sine causa. Nam et a Chlodoueo incipiens et de eius solerti ingenio pauca admodum prelibans ea de re id uolui, ut eo auctore cuius munificentia locus de quo loqui gestimus cepit exordium, nostre quoque narrationis fundaretur principium. Item cum filios eius induco, id causa beati Auiti facio et antiquitatem et studium pietatis  eius commendare uolens. Rursus cum regum tempora per annorum supputationem usque ad Childebertum Sigeberti filium distinguo, id duabus ex causis efficio, ut comprobem B. Launomarum patri Maximino synchronum fuisse, duntaxat sic ut patre Maximino etatis perfecte hic adolesceret. Nec ante eumdem patrem Maximinum in hac nostra regione quemquam patrum eius auctoritatis scriptum inueniri, qui tot sanctos et illustres uiros exemplo sue institutionis informarit, atque ideo non immerito coniiciendum ipsum sanctum et uenerabilem uirum Launomarum de hac ipsa eius processisse disciplina: cum et tempora concordent, et familiaritas inter Miciacenses et Corbionenses  usque ad hec pene tempora inconuulsa perseuerarit. Denique Heriricus,  ut post dicturi sumus, dum ab hoc molestatus recessisset loco, ad Corbionense monasterium se contulit, et quod uite supererat, ibi compleuit.

3. Porro autem nec omnia que cognouerim in hoc posui libello, que in hoc uel de hoc habita sint, reuocatus utique temporum confusione: que quia discernere nequiui, conticere exinde melius putaui. Quoniam nobiles et industrios Patres in hoc eodem floruisse loco cognoui, Haymonem uidelicet, Stenogaudum et Dructesindum, Bertoldum quoque uirum eruditissimum qui uitam ueterem patris Maximini dicitur edidisse, Petrum etiam cuius eruditio et studium  hodieque claret. Nam inter ceteros bonorum suorum, diuersarum historiarum libros huic loco contulit, et proprio labore correctos et distinctos die Cene Domini, ut ipsi libri testantur, super altare S. Stephani protomartyris posuit. De his ergo quia discretio temporum non elucet satis dictum. Nunc ad seriem narrationis reuersuri oramus Christi bonitatis immensitatem, ut potenti dextera suffultos ad optati littoris perducat nos metationem: simul etiam flagitantes si oculo intentionis nostre festuca inheserit, cum dilectione euulsa non liuorem perferat, sed caritatem.



INCIPIUNT MIRACULA.



CAPUT PRIMUM. Clodouei elogium. S. Euspicii uite compendium; item S. Maximini. Maximini insignes discipuli. Sententia auctoris de aduentu S. Mauri in Gallias.


1. Diu me pertractante quid potius assumendo narrationis ordirer principium locuturus de uirtutibus magni et precellentissimi Patris Maximini, rege Chlodoueo nichil clarius inuentum, qui totius nostre superponende historie quasi fundamentum, primumque fundamentum non immerito collocetur. Hic etenim rex cum primo errore gentilitatis esset irretitus, predicatione B. Remigii Rhemorum episcopi, et exhortatu nichilominus Chrothildis regine sue ad fidem Christi conuersus, tam deuote Christo uixit subiectus quam in armis esse studuit semper inuictus.  Cum enim catholica pietas uigeret, Gothos qui Arianis impietatibus squallebant ab Aquitania expulit, et occiso eorum rege Alarico filium eius Amalricum in Hispanias fugere cegit, peneque totam Galliam sibi armis uindicans, fines imperii Rhenum, Alpes, Meridianum mare, montes Pyreneos et Oceanum habuit Septentrionalem. In tantum denique nominis eius terror cunctas sibi continguas peruaserat nationes, ut etiam Anastasius, qui imperio Romani nominis preerat, amicitias eius ambiret, et consulem eum ac patricium Romane reipublice datis codicillis muneribusque magnis conscriberet. Fuit enim uir per omnia strenuus, qui glorie aliquando nichil minuerit, et secunda fortuna, maximeque imbellis semper usus sit, infensus tamen  parentibus quos pene omnes diuersis peremit causis.

2. Igitur uiridunensium rebelliones uicinorum Germanorum spe prouocati a rege deficiunt, quorum ciuitatem illico obsedit, subuertissetque, nisi oratione preclarissimi uiri Euspicii qui in eadem urbe presbyterii honore florebat, impetum reuocauisset, et impunitatem quamuis nocentissimis condonandam putauisset. Hunc itaque uirum quia locus uacabat, dum creare episcopum optauisset, nec id ab eo obtinere quiuisset, rogauit sibi comitem fieri Aurelianorum finibus accedenti, quo beatus ille cum nepote  dilectissimo indolis Maximino adueniens honoratus in tantum a rege est, ut etiam sedem suam Miciacum quo propter delicias piscium uel uenatuum immorari consueuerat, ei iure hereditario condonaret: simul etiam Cambiacum et Litimiacum possessiones illo tempore inclytas cum omnibus que his pertinerent, preceptumque regie auctoritatis ex his fieri iuberet.

3. In hoc itaque ipso fundo, Miciacensi scilicet, exstructa basilica aliisque necessariis edificiis, B. Euspicius cum felici nepote Maximino quandiu rebus humanis interfuit, laudabiliter uixit. At uero eo decedente et iuxta latus Beati presulis Aniani sepulto uir Domini Maximinus eumdem locum sibi attributum honestissime regens, in tantum laudabilis  fuit discipline, ut etiam sanctissimi uiri Auitus et Carilefus cum eremum communi consilio peterent et oras Ligeris fluminis attingentes eius fame odorem hausissent, relicto priori proposito, ardentissimo ad eum festinarent occursu: quos ille benignissime suscipiens, cohabitandique data licentia eos sibi spirituali deuinxit amore, et sancti Carilefi, pene assidua fruebatur collocutione. Sancto autem Auito curam delegauit fraterne substantie, sub cuius officio illa omnipotentis Domini gratia, liberalitas, largitas Patri Maximino indulta pagum Aurelianensem pene totum a famis periculo liberauit.

4. Mirabilis Pater per omnia, cui collatum diuino sit munere tales habere discipulos, talesque ministros. Nam eius sancte clientele non solum hi duo,  sed et alii multi sancti adherebant uiri mundo olim exspectabiles, sed nunc merito uirtutis cunctis imitabiles. Ex eius namque disciplina hi uirtutum culmine erecti; plurimi eorum anachoreticam expetierunt uitam, et in ea constanter philosophati sunt; ut non solum communes humane habitationis sedes, sed deserta et inuia et inaquosa riuis sue beatitudinis, Christi fulti adiutorio, et colerent et irrigarent. Testatur hoc Perticus , beatis uiris Auito et Carilefo magnis duobus radiata luminibus. Testatur Secalonia , bonum uiatorem seruans  in uiatoria, et Dulchardus uicinus Bituricensibus; silua etiam que Longinqua dicitur, quam B. Leonardus spiritualibus suis exercitiis et corporis hospitio et celebrem reddidit et propinquam. Nam B. Launomarum et S. Lifardum ex hac ipsius floruisse disciplina nulli ambigendum est.

5. Siquidem ante Patrem Maximinum eiusque auunculum Euspicium nemo patrum eius auctoritatis in hac prouincia legitur habitasse, qui tot insignes sanctitate uiros exemplis sue institutionis informarit. Quod enim beatissimus Pater Benedictus dilectissimum suum discipulum Maurum rogatu Berthecranni Cenomanensis episcopi has in partes direxit, subsequenti tempore factum est. Quo autem tempore gloriosissimus Pater Maximinus floruerit,  satis, ut reor, intimatum est. Porro beatus Maurus, Brunnechilde cum nepotibus Theodeberto et Theodorico, filiis Hildeberti, Burgundionibus imperitante, Gallias ingressus est. Hic autem Hildebertus filius fuit Sigiberti, qui de Hispaniis euocatam Brunechildem duxit uxorem, et suscepit ex ea filium Hildebertum sedemque Metis habuit, que Mediomatricum ciuitas est. Porro Sigibertus filius fuit Chlotharii, qui Chlotharius regi Chlodoueo de Chrothilde filius natus est. Igitur tanto tempore precedit magnus Pater Maximinus aduentum beati Mauri in Galliis, quanto regnum Chlodouei senioris precedit regnum pronepotum suorum Theodorici et Theodeberti. Nam ab ultimo anno Chlodouei, qui primus est Chlotarii, usque ad primum annum. Hildeberti  Patris istorum colliguntur anni septuaginta quinque  : qui Hildebertus in superiori Francia regnans, in regno Gunthranni patrui sui, qui Burgundionibus imperarat, matrem Brunechildem cum nepotibus suis uidelicet filiis supranominatis, Theodeberto scilicet et Theoderico, regnaturam direxit. His itaque imperitantibus B. Maurus cum quatuor fratribus et Arderado et Flodecario legatis Gallias ingreditur. Sed de his hactenus.



CAPUT II. De B. Auito et transitu sancti Maximini.

6. Igitur B. Auitus uiuente adhuc patre eius spirituali, sancto uidelicet Maximino primo, in monasterio interdum semotus mansit, ac deinde quatuor fere a monasterio  millibus in loco qui Macerie  dicitur, cellulam sibi constituit, ubi usque hodie oratorium in eius nomine permanet consecratum. In quo loco dum spiritui reluctans subigeret corpus, beatus Pater Maximinus post innumeras quas patrarat contra diabolum Deo donante uictorias, plenus uirtutibus et sanctitate sibi debitos migrauit ad celos. Sepultus est uero a uenerabili Eusebio episcopo et fratribus in monte transligerino, in quo ipse per Domini uirtutem seuum exstinxerat draconem: super cuius uenerabile corpus quidam prepotens homo nomine Agilis, ob sanitatem sibi redditam edificauit basilicam, et postmodum idem Agilis ad habitum sanctitatis conuersus hodie etiam miraculis claret.  Itaque post gloriosum piissimi Patris Maximini transitum B. Auitus ab eremi quiete diuellitur, et in eius loco a fratribus subrogatur; qui et ipse religione mirabilis, pii Patris uestigia indeclinabiliter prosecutus est.

7. Eo autem tempore Chlotharius et Chlodomirus, filii Chlodouei, Burgundiam petunt, Gotmarum et Sigismundum reges filios Gundebaudi cesis eorum exercitibus in fugam uertunt. Sigismundus rex ad sanctos martyres Agaunenses confugiens, ibi a Chlodomiro cum uxore et filiis captus, atque ad ciuitatem Aurelianensem perductus est. Quod B. Auitus audiens, de monasterio ad urbem uenit rogaturus pro Sigismundo rege, cuius preces frustrate sunt, quia Chlothildis regina Chlodomiri mater Sigismundum  oderat, quod Pater eius et mater a Gundebaudo Sigismundi patre interempti forent. Hac de causa Sigismundus rex et martyr necatus est, et cum uxore et filiis in puteum obrutus est. uerum Chlodomirus non usque adeo letatus est. Nam iterum cum fratribus et copioso exercitu Burgundiam ingressus, die pugne inter confertissimos hostes uiuacissimo deuectus equo inultus occubuit. Cuius filii dum spe paterni regni ab auia nutriuntur, eos fratres defuncti ab auia fraude adducunt et sine mora exstinguunt.

8. Beatus porro Auitus cum pauco tempore monasteriale regimen tenuisset, ad dulcedinem anachoretice uite, quam iam degustauerat, remeare disponit. Beatus nichilominus Carilefus eodem flagrans  ardore Cenomanica deserta petiit, atque infra breue tempus, multis ad eum confluentibus nobile cenobium in loco qui Aninsula  nominatur edificauit. Porro B. Auitus in locis Dunensium  et ipse multitudinem aggregans monachorum multis clarus uirtutibus et miraculis longe lateque refulsit.

9. In loco etiam Miciacensi quidam frater erat, quem S. Auitus speciali diligebat amore: qui ad extremum ueniens sese uisitantes fratres obnixe flagitat ne corpus eius prius sepulture daretur quam S. Auitus adueniens sua oratione eum Domino commendaret. Missum itaque repente est et beato uiro nuntiatum, qui festinus accelerans iter intempesta noctis hora monasterium ingressus est,  iamque frater ille obierat, et corpus eius in medio positum tristi merentium officio seruabatur. uir autem Domini ecclesiam ingressus omnes pene dormientes reperit, et se pauimento oraturus proiecit, quod multo imbre lacrymarum perfundens diutius orationi incubuit. Dehinc surgens feretroque coniunctus fratrem illum non grandi sermone uoce uocauit, qui quasi leuiter dormiens illico respondit, et surrigens se in feretro resedit. Ex confabulantium murmure fratres excitati uident uiuum quem seruabant mortuum, et multo attoniti pauore ad pedes sancti uiri corruunt, fratremque uinculis funebribus expeditum cum ingenti gaudio educunt,  qui postmodum tante rei testis plurimis aduixit annis. Beatus porro Auitus, humanas fugiens laudes, rursus ad sedes optate secessit quietis.



CAPUT III. De sancto Theodemiro.

10. Sane quia fratres Miciacenses sine pastore esse non poterant, uirum Domini Theodemirum omnis congregatio sibi eligit pastoremque preponit. Hic autem Theodemirus bone grauitatis et inter suos magne reuerentie erat, etiam antequam sancte conuersationis schemate uteretur. Fuit enim primo sancte Crucis canonicus, et, ut plerique autumant etiam decanus. Ut autem monachus fieret ea causa plurimum prestitit, quia dum haberet sororem que caligantibus oculis luce priuabatur, hec sancto et uenerabili  Patri Maximino oblata et per Domini gratiam sine mora illuminata est. Quantus autem hic uir Domini Theodemirus in sancta religione fuerit, finis edocet, in quo omnis laus secure canitur. Nam dum in extremis ageret, beatus Lifardus, qui in uico Magdunensi solitariam gerebat uitam, in somnis est admonitus ut quantocius ueniret, et exitum abbatis Theodemiri Domino commendaret. Qui illico surgens iter arripuit, sed antequam ad monasterium perueniret, eleuatis in celum oculis uidit in sublimi choros angelorum animam huius sancti uiri in celos portantium atque dicentium: Beatus quem elegisti et assumpsisti, inhabitabit in atriis tuis. Habebat autem idem Theodemirus ex sorore, de qua iam diximus, nepotem nomine Maximinum. Ut autem sic  uocaretur, causam existimamus, uel quia uir Dei Maximinus eum de sacro fonte susceperit, uel etiam mater eius amore patris illius a quo illuminata foret, filium sic nominare maluerit. Hunc itaque beato auunculo eius sepulto uir Domini Lifardus et Fratres abbatem eligunt, et in loco decedentis substituunt: qui dum aduixit, cure gregis sibi commissi, utpote disciplinam Patrum secutus, strenue inuigilauit.

11. Porro locus quo beatissimi Patris Maximini corpus habebatur humatum, cum multis polleret uirtutum signis, primeuo suo tempore magno celebrabatur honore. Cumque multi beneficia petituri conuenirent, et pro uoto res pluribus cederent, ut assolet, nouitas nimium grata beneficiorum cepit  uilescere negligentia posterorum. Sed in episcopatu Ecclesie Aurelianensis subrogatus Sigobertus  , et genere et moribus nobilissimus uidens hunc locum olim florentissimum a prisca nobilitate defecisse, egerrime tulit. Consilio itaque cleri uel populi ab eodem loco ossa sancti transferuntur Maximini in ecclesiam quam idem episcopus in agro iuris sui construxerat, que quidem extra urbem sed muro est uicina, contiguaque ecclesie B. Aniani quam Miciaco dedit. uenerabilis autem episcopus eamdem  ecclesiam propriis facultatibus dotauit, quatenus et clericos qui Deo seruirent haberet, et lucerne et alii congruentes ornatus ei non deessent.

12. Cumque hec multis mansissent etatibus, cepit deuotio Miciacensis cenobii et studium monastice uite amolliri et seculi dilectoribus partim cupiditate, que mater est omnium malorum, partim incursione hostica, que ex Aquitanica impugnatione crebro obtingere solebat. Per idem enim tempus inter Pippini duces et Waifarium Aquitanorum regem grauis et diuturna conflictatio rempublicam Francorum non modico profligauit damno, tandemque apud Toarcense , castrum capto Waifario summa rerum ad Pippinum concessit. His fere temporibus, ut orsi eramus, locus supradictus  pradictus predicto modo nobilis adeo est annullatus, ut nemo ibi posset manere monachorum, sed habitacula eorum aut essent diuersoria secularium, et feminarum, aut stabula equorum et pastiones canum.

13. Temporibus igitur diue memorie Caroli Augusti  disponente rerum omnium Domino eumdem locum pristine reddere nobilitati; Theodulfus nobilissimus et moribus et genere, acerrimique ingenii Aurelianensis Ecclesie episcopus subrogatur. Hic itaque multa industria certans quatenus idem locus in antiquum reuocaretur honorem, dum in contiguis regionibus minus idoneos inuenisset ad id efficiendum monachos, ex Septimanie partibus  asciuit, quibus et locum dedit, et res illi  loco olim attributas de suo insuper addens contradidit. In qua re non penituit eum facti sui: quippe cuius temporibus in tantum eius loci gloria enituit, ut ueteris ignominie dedecus honestas superueniens obumbraret et preteritorum dispendia lucra sequentia compensarent. Theodulfus igitur episcopus inter cetera suorum operum basilicam miri operis, instar uidelicet eius que Aquis est constituta, edificauit in uilla que dicitur Germiniacus , quo etiam his uersibus sui memoriam eleganter expressit.


Hec in honore Dei Theodulfus templa sacraui
   Que dum quisquis adis, oro memento mei

Hic itaque uenerabilis sacerdos insimulatus coniurationis apud regem de episcopatu deiectus, et  multis diebus custodie mancipatus est, postmodum mirabili rerum conuersione et crimen promptissime abluit, et regis gratiam consecutus cathedram pristine dignitatis non diu uicturus recepit. Fertur enim ui ueneni ab his exstinctus qui dum exsularet, libertate potiti, bona eius inuadendi iam hauserant cupiditatem.

14. Ei Ionas succedens habitatores loci eius mire coluit, locum adornauit, ecclesiamque amplificans fornicem orientalem laterculis plumbeis elegantissime  contexit. Floruit autem Ionas non solum in humanis sed et in diuinis rebus, cuius fidei plenitudo studium et eruditio liquido potest colligi ex libro quem contra Claudium Taurinensem episcopum et nouum heresiarcham conscripsit, qui Claudius dogmatizabat stigma beate et uiuifice crucis minime oportere adorari. Si, inquiens, crux adoratur, adorentur et puelle uirgines, quia uirgo peperit Christum; adorentur et presepia, quia mox natus in presepi reclinatur; adorentur et asini, quia asinum sedens Hierosolymam uenit; et plura nefanda commentando simplicitati Christiane fidei derogabat. Contra cuius uesanos errores Ionas uenerabilis, qui sancte Crucis erat episcopus, Ludouico imperatore flagitante mirabilem edidit librum quem de diuersis sententiis  Patrum uelut floscidum depinxit sertum; et tam ualide stultitie Claudii obuiauit, ut deinceps nemo inuentus sit qui eamdem uesaniam resuscitarit. Libellus autem ipse penes nos habetur, qui in quadam domo igne peruasa incaute derelictus, et post ignem integer inuentus est.

15. Iona igitur in episcopatu posito multi nobiles et seculo exspectabiles uiri cingula deponentes militie ueteremque cum suis actibus hominem exuti, in eodem ipso loco Domino se mancipari gaudebant. Quorum pater uite uenerabilis Heriricus nomine dudum regum amicissimus, eo autem tempore monastici ordinis erat cultor feruentissimus; qui cum omni gaudio spirituali cum supplementis uite huius necessariis potirentur, unum erat quod mestitudinem  eorum cordibus non modicam inferebat, uidelicet quod corpore patroni sui Maximini fraudarentur. Ludouico itaque imperante Heriricus abbas cum fratribus palatium petit corpus beati Patris Maximini expostulaturus, itidemque alias utilitates loci sibi commissi non neglecturus. Imperator uero fauens his petitionibus, euocato Iona episcopo, iussit reddi corpus, quod cum magno gaudio a loco sepulcrali, in quo id Sigobertus episcopus  deposuerat eleuatum, atque ad Miciacense monasterium cum ossibus duorum eius discipulorum Theodemiri scilicet atque Maximini, quorum superius mentionem posuimus, perlatum est.

16. De Heririco autem abbate uenerabili, qui his temporibus  loco Miciacensi preerat,  illud fertur mirabile, quia cum egrotaret apud Corbionense , monasterium infirmitate qua et obiit, fratrem sibi familiarius inherentem euocauerit persicas sibi perquiri iubens. Quod cum frater miraretur cum tempus id inueniendi non esset, quia dies Epiphaniorum erant: uade, ait, post cryptam monasterii, et quod inueneris defer. Frater autem ille non spe inueniendi sed importunitate iubentis deuictus, ad designati loci arborem accessit, in qua tres mire speciei persicas inuenit, quarum similes suo tempore arbor illa nunquam ediderat: quas celeriter exhibitas egrotus suscipiens omnipotenti Deo, sancte uidelicet Trinitati gratias reddidit, et de fructu memorato pregustans cum fratres filiosque Domino  commendasset, letus de corpore exiuit. Quod ego ueridica seniorum relatione cognoscens nequaquam silentio passus sum abscondi; procul dubio credens, quia etsi sunt rari nunc miracula facientes, multi tamen in sancta sunt Ecclesia, qui uite merito operatoribus miraculorum dispares non sunt.

17. Ludouico piissimo Augusto  regna celestia petente imperium Francorum armis diu quesitum atque a Carolo eius patre multipliciter propagatum, a nobili illius corporis compage multis nationibus coacta trifariam diuiditur, triarchesque filii constituti id regendum sortiuntur. Maior horum Lotharius Franciam cum Italia, Ludouicus Saxoniam omnemque Germaniam, Carolus Iunior Burgundiam  cum Aquitania possedit. Quo Carolo non minimam regni partem assecuto, dum fortuna cum infortunio alternat, regni eius status primo quidem intestinis bellorum cladibus, postmodum uero externis tumultibus grauatus profligatusque est. Duces etenim qui fines imperii tueri debuerant, dum rebus communibus priuata iurgia preponunt, atque ob id mortibus et rapinis sese insectantur, locum dedere barbaris, quo imperium regibus inclytis partum et tot seculis formidolosum rapinis et incendiis ipsi dehonestarent. Inter Lambertum enim et Rainoldum qui Neustrie fines uersus Oceanum regebant, longa concertatio, utraque perditio patrie latus detexit, per quod clades regnum Francorum profligatura primo infecta est. Ac primum uis Britonum limitem  transgressa, antiquam Namneticam  Andegauensemque  regiones, Meduanam  fluuium usque sue barbare subdidit ditioni.

18. E uestigio gens Normannica uagina sue habitationis egressa non more piratico, sed libere terras peruadendo, dum nemo resistit, omnem oram maritimam incendiis, rapinis, omnique crudelitatis genere miserabiliter confecit. Denique die natiuitatis S. Ioannis Baptiste urbem Namneticam adorsa concremat, et Gunhardum  presulem sacris missarum solemniis intentum super aram Ferreoli martyris que est ad leuam edis B. Petri apostoli matris ecclesie eiusdem ciuitatis obtruncat, bacchantesque per populum nulli etati parcendum putant. Ipsa urbe incensa  cum omni supellectili  ciuitatis et grandi captiuorum multitudine in insulam quamdam cenobio S. Florentii contiguum reuertuntur, ibique contubernium statuunt, quidquid alicubi depredarentur eo conferentes. Primum quidem imperitia equitandi longiores uetabat excursus; ad postremum uero eo usu exercitatiores non solum queque finitima, sed procul posita peruagantur, cedibus opplentes omnia . Iterum ergo nauibus conscensis Turonis peruadunt, perque alueum Ligeris ad monasterium Patris Maximini perueniunt: quod uacuum hominibus reperientes, queque occurrentia diripiunt, et ad ultimum admoto igne a parte australi Ecclesiam comburere conantur. Sed seruante eo qui non  dormit neque dormitat, qui custodit Isrel, nequidquam diu laborantes, et omni effectu malitie carentes confusione adoperti discedunt. Hactenus porro intueri: datur, quanta uigilantia Pater Maximinus hunc seruauerit locum, quem a die sue conditionis etiam tempore barbarico ignibus nunquam permiserit uiolari. Nam ea tempestate uix aliquod cenobium totius Neustrie, et magna ex parte Aquitanie manus impiorum euasit, cum et S. Martini et beati Patris Benedicti monasteria ab eis conflagrata sint. Sed nemo autumet me in cuiusque sancti suggillationem ista prosequi; uerum ad demonstrandum pii huius Patris affectum, qui prospiciens futuros casus et tempora que sua sunt querentium non sustinuit ediculam suam amburi, prouidens aut  uix aut nullatenus eam in statum pristinum reformatum iri.

19. Igitur Agio episcopo, sub quo ciuitas Aurelianensis semel distracta secundo incensa est, diem obeunte, Walterius  successit uir strenuus, et ad queque perferenda forti animo preparatus, qui et muros urbis exstruxit, et ciues tot cladibus miseros ad resistendum barbaris animauit. Cui Trohannus  succedens nichil efficax ostendit, uerum crudeli exitu posteris sui memoriam dereliquit. Nam leuitate animi multa utens, plurima temulentus dare uel promittere solitus erat, que uino digesto penitus ignoraret. Hanc auspicatus occasionem Fredricus quidam nobilis clericus quosdam episcopi necessarios sibi asciuit cooperatores, accedensque  post cenam ad episcopum quibusdam laudibus et urbanitate eloquii eius animum sibi conciliare cepit, perlatoque uino inter bibendum de loco S. Maximini motus est sermo. Quidam enim Wmarus monachus, sed et ipse secundum seculi dignitatem clarus eumdem locum ambierat, et ad ipsum Fredricum se conferens effectum desiderii prestolabatur. Sed consilio Ermentei fratris sui, Fredricus id studium causa uidelicet Wlmari derelinquens, ut sibi consuleret aggressus est, habensque familiares episcopi fautores eum hora qua iam dictum est, adiit, et dationem predicti loci quasi imaginariam sibi fieri extorsit. Ne forte etiam episcopus penitentia ductus id negare presumeret, baculum eius furto asportant, et donationis indicem in crastinum reseruant.  Altero autem die consurgenti episcopo officiosissimus adest Fredricus pro collatis grates rependens, donique testem baculum representans. Confusus episcopus, et quid fecerit ignarus, sed factiosorum unanimitate conuictus, uolens nolens tamen consentit. Et quia rei familiaris eum inopia perurgeret, dapsili conuiuio donatus firma iam auctoritate Fredrico optata consensit. Quo ad Monasterium ueniente Wlmarus cum reliquis fratribus aditus monasterii claudunt, et uenientem intrare non sinunt. Itaque cum indignatione ad episcopum reuersus, eum ad monasterium  usque conducit, et in expulsionem ouium lupum seuire cogit. Itaque cum Wlmaro quique potiores expelluntur, quinque tantum personatus uilioris fratribus derelictis. Sicque Fredricus uoto potitus nomen abbatis obtinuit, officium omnino declinans. Eos etenim quos inibi reliquerat ultime habens deiectioni ut stipendiarios sigilo alebat, ceteris bonis penitus abrasis. Qui tantam erga se duritiam non ferentes episcopum adeunt, et querelam sue calamitatis coram eo deponunt; quos ille omnino spreuit, et cum ingenti iniuria a conspectu suo eiici iussit. Qui contempti monasterium repetunt, et B. Maximino importunis questibus miserie sue ingeminant casum, et sacris cineribus inherentes diei noctem continuant.

 20. Nocte itaque quadam quiescenti episcopo duo terribiles assistunt uiri, habitu preclari, canitie reuerendi: unus episcopali schemate, alter abbas uidebatur, qui quasi rationem cum eo ponere uidebantur, cur is neglecta animarum salute sanctis locis indignas preponeret personas, qui luxurie et uoluptati operam darent, et oues Dominicas morsibus luporum laniandas effugando contraderent. Cum ad hec episcopus reticens nichil respondere ualeret, aggrediuntur eum flagris, et obscenissime derelicto abscedunt. Cuius clamoribus famuli excitati clamoris causas inquirunt, uixque ab eo aliquatenus cognoscere potuerunt: sed tantum inter singultus et anxii tremoris nutantia uerba Euurtium et Maximinum inclamabat, et monachos diutius ingeminabat.  Illi intelligentes ascensis equis monasterium eadem hora concito cursu expetunt; sed antequam monachi peraccederent, episcopus carne solutus est. Sed et ipse Fredricus non in longum letatus est: nam et ipse ualidissimo arreptus incommodo, de eo in quo incumbebat, exsilibat stratu S. Maximinum non sustinens insistentem. In his ergo clamoribus immatura preuentus morte cum multorum dolore spiritum exhalauit.



CAPUT Iu. De Letaldo abbate et eius successoribus.

21. His itaque taliter multatis, defuit qui eo tempore contra ius monasterium locum supradictum ambiret; sed reuersi quique a dispersione, qua dispersi fuerant, locum recipiunt, profanos et temerarios inuasores  procul expellunt, atque e suis unum eligunt nomine Letaldum uirum nobilem, et secundum id tempus in multis solertem, abbatemque constituunt. Eo autem tempore uix aliqui monachorum inueniri poterant qui secundum regularem uiuerent sanctionem. Floruit autem eo tempore Odo omnino uenerabilis abbas per quem ordo monasticus rediuiua uice resurgere ceptus est. Fuit enim uir moribus egregius et omni sapientia adornatus, qui et plurimos edidit libros, in quibus studiosis et boni cupidis uiuentem sui dereliquit imaginem; quia uir sanctus nequaquam aliter potuit docere quam uixit.

 22. Sane post Trohannum Berno successit, qui moriens Anselmo  pontificatum reliquit, quo decedente Theodericus uir industrius successit, qui et corpore uenustissimus iuuenta alacer, uiuax ingenio, et moribus fuit suauis. Contigit autem obeunte Letaldo abbate locum Patris Maximini in episcopi Theoderici dominium deuenire. Quem locum speciali dilexit amore, et nisi heu! proh dolor! immatura morte preuentus foret, omnimodis eum in statum pristine dignitatis reuocauisset. uix etenim quatuor annis pontificatu potitus, sedem episcopatus Ermentheo dereliquit. Procurationem uero Miciacensis loci quidam Rothardus administrabat, inter quem et Benedictum episcopi Ermenthei prepositum de loco eodem altercatio grandis exorta, isto inuadere  cupiente, altero resistente, eumdem locum ad ultimam usque deiectionem prostrauit. Cum etenim homines loci seculariter uiuerent, insimulandi locum Benedicto dederunt. uerum Ermentheus episcopus immodicus animi et nimium eo tempore seculi fautor, insimulationes contra fratres habitas libenter audiens, eorum contentiones dissimulauit, et certaniinis eorum callidus contemplator accessit securus, quia huius controuersie sibi concresceret lucrum. Qua de re actum est ut Rothardus non sustinens Benedicti calumnias cederet, et quibuscunque pretiosis rebus coactis ad abbatem quemdam pagi Bituricensis nomine Raimundum se conferret, damnum maximum loco isti rebus ablatis conferens, tum maxime quod precepta regum antiquorum que de  rebus eiusdem loci munifica et pretiosissima habebantur, secum asportauit.

23. Porro Benedictus eo recedente quasi in desolatum locum sese infudit, et habenas sue cupiditatis longe lateque porrexit, et cum omni familia eidem se loco ingerens suapte uiuere cepit. Nam in domibus fratrum stabula constituit equorum, hinc sedes accipitrum, hinc pastiones canum, hinc cum scuto et uirgula ludebant iuuenes, hinc arguto pectine personabant textrices, hinc conuentus secularium, hinc domina populo disprocedens stipata cuneis pedissequarum. Quis monachorum inter hec uiueret? quis hoc ignominiosum dedecus sustinere ualeret? Benedictus interea super Ligeriti   fluminis oram domum constituit, quam casam Mirandem uocauit, ut nec ipsi reditus piscium libere fratribus deseruirent. Et quia episcopus cuncta eius consilio peragebat, dat ei inuisus Deo consilium, quo predia resque beato Patri Maximino a regibus uel etiam quibuscunque fidelibus pro remedio animarum suarum collata militibus suis partiretur pro libito. Quod et factum est, primusque ipse queque potiora presumens, Litimiacum, quem rex Chlodoueus Patri Maximino indulserat, cum cunctis ad eum respicientibus sibi uindicat; dehinc per reliquos satellitum prediorum facta diuisione de ipsis reliquiis, nichil reliqui monachis relictum est. Unicuique autem  fratrum qui inibi remanserant, per ministrum Benedicti panis dabatur exiguus et pugillus leguminis, raro uinum, et quando id dabatur non luxuriosa dabatur mensura. Nihil enim officiorum monachis promittebatur, sed queque agenda forent ministeriales Benedicti omnia procurabant.

24. Eo autem tempore florebat inibi uir uenerabilis Gaudebertus nomine sacerdotali quidem prefulgens schemate, clarus genere, sed clarior spiritualibus erat rebus; habebatque fratrem iunioris adhuc etatis Bernerium nomine, qui et ipse postmodum uir egregius factus est, qui communi utilitati nichil preponendum aliquando putauisset. Hi ergo cum quibusdam aliis hanc miseram seruitutem gementes inibi residebant. Porro ea tempestate quidam uenerabilis  episcopus nomine Benedictus a Britannis adueniens, locum hunc de quo nobis sermo est, datis triginta denariorum libris ab episcopo emit. Fuit autem idem sanctus episcopus omni gratia adornatus genere nobilissimus, statura procerus, corpore sicco, omnibus spiritus bonis intentus, tum maxime orationi assiduus, synaxim Dauidicam quot diebus persoluens, tum deinde stando Euangelium secundum Ioannem ordine memoriter recitans. Hic habuit auunculum nomine Gradilonem, de quo dignam historiam ad nos usque perlatam non abs re credimus parumper suspenso sermonis propositi ordine huic operi inserendam.

25. Cum enim hic potentissimus Britonum foret, relictis seculi pompis ad monasterium cui Heri   insula nomen est, gratia conuersationis uenit. Cumque deuote susceptus esset, et ipse deuotissime conuersaretur, ob corporis imbecillitatem semote iussus est habitare. Porro amici eius qui olim in seculo cum dilexerant, multa munera ei mittebant, que ipse fratribus in monasterio positis pulchre dispensanda curabat. Fratres autem putantes eum multas habere pecunias, ut citius cuncta sibi relicturo grandi parebant obsequio, nichil necessitatis non supplebatur, sed cuncta ad uotum presto erant. At uero eo diutius preter spem uiuente, et missione pecuniarum deficiente, una quoque deficere cepit fratrum sedulitas, et frigescere cepit illa pecuniosa caritas. Quod ille ubi animaduertit, huiusmodi  commento aduersus crudeles usus est. Euocato sibi familiarius inherente fratre; iussit arenam secreto sibi deferri et glareas: quibus allatis duo scrinia que lectulo eius prestabant compleuit, et quasi qui pretiosa condiderit, firmis clauibus diligenter muniuit. Post hec euocato abbate cur tot diebus sui uisitationem neglexerit, modeste perquirit. Cum abbate fratres intrauerant, qui eadem scrinia ut sederent audituri que dicerentur aptare molientes, uix aliquatenus mouere potuerunt. Unde solliciti apud se redeuntes culpare seipsos ceperunt, cur tantum uirum neglexerint qui tot bona apud se condita illis reseruaret. Renouata itaque sollicitudine omni  cum studio et cura alendum procurant, qui infra breue tempus collectus ad Dominum felici fine quieuit.

26. Post cuius obitum quique eius creduli pelluntur, cellula clauditur, absque claue scrinia reserantur, reconditi thesauri reperiuntur, immensa scilicet moles arene bene illorum congruens auaritie, qui rati ab eius ministro sublatos thesauros, apprehensum eum diuersis excruciant modis. Cui deieranti cum nulla adhiberetur fides: Ducite me, ait, ad domini mei sepulcrum, et ipsius requiratur testimonium. Qui cum assentirent, uenerunt utrique ad monumentum, eleuataque minister eius uoce cum fletu: Eia, inquit, domne, quos thesauros reliqueris edicito, et si iuste sunt pene quas patior intimato.  Cui de tumulo mortuus respondit: Innocentem te quidem et sine causa affligunt, sed tales eleemosynarii talibus thesauris omnino digni sunt. Quod illi audientes ualde consternati sunt, nec ab eo ulterius quidquam petere presumpserunt. Sed Benedictus episcopus pauco admodum tempore in loco Miciacensi conuersatus, rursus patriam uisitans in Britanniis reuersus est.

27. Consequenti tempore Iacob quidam abbas transmaritanus in patria, cum in pago Biturico  conuersaretur, fama permotus ad eumdem locum Miciacensem scilicet uenit, et uidens eum amenum ut est, facta cum episcopo Ermentheo sexaginta librarum conuentione, hisque porrectis locum eumdem parietes uacuos scilicet sortitus est.  Mortuo autem Cunano, S. Pauli  episcopo, Alanus comes sciens Iacob multas habere pecunias, eum in decedentis loco constituit qui consecrationem indeptus sedem cui consecratus fuerat nunquam , sed in loco Miciacensi usque ad uite terminum perseuerauit. uerum eo inibi degente orta est controuersia inter suos, quos illo in loce conduxerat, et inter eos qui ante eum inibi habitauisse uidebantur. Non enim sibi conueniebant, et quasi testa et es misceri omnino nequibant. Unde accidit ut Tartulphus episcopi Iacob monachus quibusdam occasionibus interceptus auctoribus Lamberto et Adelardo grauissimis uerberibus foret affectus: ipse quoque episcopus iniuriatus, et plus pauoris quam periculi passus, clauem coactus de sinu proferret,  sub qua eius queque pretiosissima seruabantur. Cumque Isaac et Egroalis id Ermentheo episcopo nuntiauissent, uehementer ille commotus, misit ualinum decanum uirum egregium cum multis aliis nobilibus qui auctores malitie perquirerent, inuentosque procul expellerent, episcopo autem cum omni honore sua restituerent. Sed non multo post tempore Iacob episcopus cognoscens tempus sue depositionis imminere, et nimis illate memor malitie, thesauros suos et ornamenta insignia per suos partitur, cetera in Britanniis remittens. Post cuius obitum atrum Benedictus adest perscrutator acerrimus, sed tardius quam debuit. Episcopus enim id futurum prospiciens dum adhuc uiueret, ut dictum  est, suos exinde cum rebus emisit solo Isaac post eius obitum remanente.

28. Itaque post obitum Iacob episcopi, oblatis denuo uiginti libris Albertus et Azenerius Annonem uenerabilem Gemmetici  cenobii abbatem suum uidelicet fratrem euocant, et iubente episcopo Ermentheo idem uir uenerandus locum supradictum ad regendum sortitus est. Cuius temporibus quasi quidam rediuiuus eger a longa egritudine conualescens, idem locus a deiectionis sue uilitate resurgere aggressus est. Per hunc enim uenerabilem Patrem regularis ordo nostris diebus huic loco primo inuectus sub eo feruentissime uiguit, et si in rebus adesset paupertas, uirtus tamen caritatis et hospitalitatis eam contegens celabat, et liberalis obumbrabat  honestas. Toties enim uidimus hospitibus largiter uina propinari, nobis omnibus aqua contentis, et tamen ea fieri cautela ut presentes ipsi hospites hoc omnino nescirent, sed omnes ut se uino delibutos estimarent. Diuersis autem modis aderat Dei gratia, que necessitati concurreret, et inopiam tam uerecunde caritatis solamine sui suffragii subleuaret, sed et per miraculorum frequentissimam copiam respectus sui demonstraret presentiam. De quibus pauca nunc perstringere cupientes nulla nos narraturos fatemur que aut ipsi non uiderimus, aut ab his qui uiderint uel sincere didicerint acceperimus. Hinc igitur soluto rudente carbasa nostre narrationis sancto committimus Spiritui, ut de Maximino suo locuturis sui gratiam infundat  roris, atque ad stationem optati perducat littoris.



CAPUT u. De duobus fratribus mirabiliter a morte saluatis.

29. Cum acrior solito ingrueret hiems, intantum ut Liger fluuius glacie obduratus rigenti dorso transitum non solum hominum, sed diuersorum quoque pateretur uehiculorum; duo uiri germani fratres a uillula sancti Marcelli que ultra Ligerim est egressi sunt, urbem petere uolentes, ferens caules alter, alter onustus stramine aptandis carnibus quesito. Is itaque super duratam fluminis faciem transeuntibus, cum iam pene in medio fluminis constitissent, repente glacie dissoluta quedam quasi tabula cum illis euulsa est, que subsidens et ui fluminis impulsa  resurgens, leuiterque uno sui capite adacto super reliqua glaciei soliditate consurgens, in modum sagitte uelocissime decurrit, nec prius restitit donec totam euaderet glaciem et obuiis gurgitibus exciperetur. In medio fluuio quo tota uis fluminis incumbebat, riuus non multum grandis uidebatur, quo tabula illa perueniens trementes et pene exanimes sic ferre cepit, utraque ripa plena uociferantium, sed consilium nusquam aderat. Nam ire non poterat, et dum quisque metuit, intrare nemo presumebat. Itaque ipsi qui ferebantur iam de uita desperantes, super inimicum uehiculum consederunt, Dei solius prestolantes auxilium. Cum contra monasterium aduolassent, unus ecclesiam respiciens.  Patris Maximini suffragium supplici uoce impetrat. Illico et sine mora, diuisa per medium tabula eum qui clamauerat sanum atque incolumem ad littus defert; qui ad monasterium accurrens ante altare prosternitur, et immenso fletu de se gratias rependens pro fratre sollicite precabatur: De hac, inquiens, sancte, tua basilica non exeam, donec fratrem meum mihi incolumem representes. Qui etiam ipse dum contra ecclesiam beati Andree apostoli, que est in uilla Ostellensi, peruenisset, sancti apostoli implorans auxilium, statim ad littus et ipse deuectus est, fratremque repetens eum sese lugentem reperit; qui uidens fratrem, flere amplius cepit pre gaudio, et in amplexum ruens liberationis modum perquirere cepit. Denique postmodum plurimis  aduixerunt temporibus, et quotannis liberatoribus suis debite seruitutis obsequium deuotissime prosecuti sunt.



CAPUT uI. De predone peruaso a demone et post liberato.

30. Fulconis quondam satellites huius Patris uillam que Bezillis dicitur intrauerant et in colonorum inquietudinem multa insania grassabantur. Missum repente est et fratribus nuntiatum: qui cum sanctorum pignoribus quosdam e suis transmiserunt rogaturos, ut ab hac molestia se temperare deberent. Cui ministerio prefuit uenerabilis Simeon nomine a laico quidem tonsuratus, sed modestie et grauitatis moribus non improbabilibus adornatus. Is ergo cum uenerandis sanctorum memoriis appensis collo,  dum curticulam, qua coacti predones sese defensare parabant, intrare uellet, unus eorum lapide arrepto irreuerenter reuerendum nisus est percutere uirum. Sed cum lapidem dimittit, ipse quoque, retroactis ui diuina brachiis et cruribus, cum ingenti rugitu ad terram corruit et uoces diuersissimas edere cepit. Quod ceteri preuidentes ingenii terrore perculsi sunt, omnes pariter terre prosternuntur ueniam pro commisso flagitantes, simul etiam omnia direpta restituunt, et se maturius exituros profitentur, supplicantque pro compare ut liberari mereretur ab hac demonica infestatione. Porro fratres bona pro malis rependentes mox eum exorcizata contigerunt aqua, caputque totum perfundentes, corpus illico pedes et manus suo reparantur officio.  Et ipse surgens incolumis grandi uoce Deum benedicere et famulum eius Maximinum magnificare cepit, ociusque inde digressi nil temeritatis in eadem uillula alterius addere presumpserunt.



CAPUT uII. De auriga inter fluctus seruato prospere.

31. Liger fluuius huic monasterio contiguus emolumenti persepe est, etiam nonnunquam detrimenti. Nam sepe dum metas aluei sui hanc pene contegit insulam, Ligeritoque coniunctus unum efficitur pelagus, negatoque commeatu insulariis non contemnendis, modicas importat necessitates. Hoc itaque ingruente incommodo, in domo fratrum contigit inopiam  fieri. Id officii ad quemdam famulum Alualdum nomine pertinere uidebatur, quem cellarius conueniens dure increpat, cur relicto suo officio huic necessitati non occurrat. At ille importunitate deuictus, duobus secum sumptis asinis, nauiculam conscendit solus pene cunctam insule superficiem contegentibus aquis, uento autem flante e contrario. Cum ille in uentum conari non posset, in medium pelagi cum asinis suis deuolutus est, quo et profunditas rapidi fluminis et uenti aduersitas nichil ei commendande salutis ultra relinqueret, fluctusque cumulos minaces erigens nauim operiret, ut non tam nauis inter undas, quam unde inter nauem uiderentur. Cum ergo neque conto neque remo aliquid conari ualeret, puppim insedit, et uocibus altis auxilium magni  Patris Maximini implorare cepit. Illico uento quiescente, naui tamen fluctibus oppleta inuisibili manu perductus, portum Marogili  appulit, secum ipse uehementer admirans qualiter euadere potuerit. Dehinc ad monasterium cum asinis suis regressus, ereptione sui gaudium magnum cunctis fecit fratribus.



CAPUT uIII. De merso diu iacente in flumine, nec mortuo.

32. uiuianus beati Martini canonicus huic loco quondam familiarissimus fuit: qui secum quodam tempore eo diuertens, conduxit quemdam sue fraternitatis canonicum nomine Constantinum, qui alacriter a fratribus suscepti, biduo cum omni officiositate detenti sunt. Eo autem die quo reuersuri  uidebantur, quidam collegii eorum iuuenculus meridie quiescentibus fratribus  cum arcu et spiculis claustrum ingressus est, et cum quibusdam sodalium multo strepitu multaque leuitate agi cepit, nunc spicula dirigendo, nunc cursu et clamore fratres inquietando. Cumque ut a tanta stultitia quiescere deberet admoneretur, non acquieuit; pro reuerentia autem eorum qui eum adduxerunt, equanimiter hoc interim fratres pertulerunt. Sed cum eo die a monasterio exissent, temerarius ille nauem conscendit contra ecclesiam B. Hilarii, quo profundi currentes Ligeriti fluminis aliquando uadum negant. Cumque in medio fluuio peruenisset, contum quem tenebat in aquam mittens incaute, cadendo secutus est, ibique ab hora nona usque ad ipsam pene noctem  iacens, multis eum inuestigantibus, inueniri nequiuit: donec de eo desperantibus, umbris iam incumbentibus, quidam piscator Barbas nomine, unco eum attraxit, nauique impositum ad littus deuexit. Nihil in eo spiritus sentiri poterat, mortuus ab omnibus dicebatur. Dolor ingens, maximeque clericorum qui eum adduxerant, fletus intolerabilis cegerat ibi plurimos diuerse etatis simul et conditionis. Ad ecclesiam itaque contigit deportatus, perque pedes appensus est, multoque uel uino uel aqua digesta media nocte ubi uiuus apparuit depositus est, et in sese paulatim reuertens quid secum ageretur uehementer admirari cepit. Cumque requireretur ubi  fuerit, uel qualiter per tot horarum momenta inter undas uiuere potuerit: Pro temeritate, inquit, quam sancto loco intuli, morti quidem destinatus eram, sed per interuentum magni Patris Maximini ab ipsis Auerni faucibus reuocatus et uite restitutus sum, clementique modo cui iniuriam intuli, ipse auctor uenie et salutis fuit. Facto mane, nudipes et cum multa humilitate monasterium expetiit, seque magno Patri nostro contradens, indulgentiam sue temeritatis deposcere et maximas pro uita gratiarum actiones dependere cepit, qui tante rei testis in hac uita plurimos postmodum exegit annos.



CAPUT IX. De clerico lapso ab ecclesie tecto, permanente illeso.

33. uenerabilis Anno abbas cui in memoriis piorum  maxima portio est, signum usibus ecclesie preparari iusserat, quod secundum quorumdam morem baptizatum et super tectum ecclesie eleuatum est. Cumque hi qui extulerant, per tectum ecclesie deambularent, quidam clericus incautius gradiens  non attendit laquear clauis affixum leuiterque suspensum, sed firmam nanciscens [id est, putans] materiam, mox ut pedem quasi liberum posuit, illico cum grandi ruina deuolutus est: et primo quidem capiti crucifixi cui inferius stabat Maximinus, illiditur, cuius illico coronam brachiumque confregit, post super cancelli parietes, inde super gradus ligneos, ad ultimum super pauimentum prostratus est. Sed hic tali deuolutus ruina per interuentum Patris Maximini sibi  donatus hodie uiuit, cum fere triginta et amplius anni sunt quo hoc peractum est.



CAPUT X. De eo cuius manus heserunt fossorio.

34. Eiusdem pii abbatis Annonis temporibus cum adhuc infantulus essem , contigit quod dico miraculum. Benedictus quidam dicebatur non contemnende opis colonus, qui in uilla nobis contigua, cui Godgiacus nomen est, habitabat. Hic ad fodiendam sibi partem agri quemdam aduenticium mercede conduxit. Imminebat autem huius Patris dies festiuus qui XuIII Kalend. Ianuarii eius transitu insignis habetur. Porro ille qui colendum susceperat agrum tanti festi ignarus, utpote nouitius, desiderio accelerandi operis  accensus die festiuo illucescente fossorium, quod bessam [Gallice bêche] dicunt sumit, et operaturus campum petit. Operante eo, uox subito ad eum facta est, que diceret: Teduine , quare hoc agis? Cumque ille huc et illuc uersis oculis neminem uidisset, operi cepto institit, sed nichilominus eadem uox eisdem uerbis, cur hoc presumeret, perquisiuit. At ille respiciens et nullum omnino uidens, fossati aggerem quo campus ambiebatur conscendit, et diligenter contemplatus cum neminem uideret, ad opus suum reuersus est. Sed tertio uerbis eisdem eadem uox eum compescuit, et mox rigentibus digitis tam ualide manus eius fossorio heserunt, ut nulla ratione eas  dimouere ualeret, cursimque ad domum sui domini reuersus, cum ingenti eiulatu quid pateretur ostendit. Ille putans frigore manus eius riguisse  aqua calefieri imperat, rigentesque ea contrectari manus. Ille amplius eiulando se torqueri inclamat. Porro dominus eius memor festi factus intellexit causam detinentis eum anxietatis, et mox eum ad monasterium direxit indicem sui reatus pre manibus gestantem.

35. Missa canebatur Dominica, eoque uentum erat quo Agnus Dei qui pro nobis est immolatus et inuocatur et sumitur, cum ille multo clamore ecclesiam ingressus ante altare proiectus est. Primoque putatum est eum a demone agitari; deinde uero quadam simulatione hoc eum finxisse suspicabantur.  Unde et accedentes tentabant manus eius euellere, sed nulla id ratione efficere potuerunt. Decretum igitur a senioribus processit pro eo litanias fieri, ut qui eum potentia uinxerat, clementia soluere dignaretur. Ubi uero ad conuiuium uentum est, constituti sunt qui ei cibos in ecclesia deferrent, et ori eius imponerent. Post mense autem refectionem accessit ad eum quidam frater Wido nomine olim seculo exspectabilis, et perquirit ab eo cuius esset conditionis. Quo respondente se liberum esse: Surge ergo, ait, et accedens ad altare sponte teipsum Patri nostro contrade, et illico liberaberis. Quo consentiente dat ei manum ut surgeret. Conductus itaque ad altare, quia manibus nequibat, uoce supplici seipsum contradens ait: S. Maximine, mei miserere,  et me his uinculis absolutum ubicunque fuero seruum tuum esse cognosce. Quod dicens uelut fortissime ictus fuisset, retrorsum cecidit, et fossorium longe in alteram partem desiliens ingenti sonitu multos admirari fecit; fratres quoque accurrentes cum ingenti iubilo correptis signis Dominum magnificare ceperunt super omnibus uirtutibus suis quibus sanctos suos glorificare non desistit, quos apud se uere uiuere demonstrat, dum apud eorum exanimatos cineres superbiam uiuentium tam pulchre et eleganter triumphat. Fossorium uero illud ad laquear ecclesie diu pependit, et homo ille quotannis capitis sui censum die annuo super altare sui liberatoris persoluit.



CAPUT XI. De fratribus territis et mirabiliter saluatis.


36. Sed quia pius Pater aliquando filium donis mulcet, nonnunquam per seueritatis animaduersionem cercet, et interdum prospera dum securiorem reddunt animum, deterius sternunt, aduersa uero circumspectius agere quemque commonent; remissiores nos forsan diuinus attendens oculus tanto factos miraculo, consequenti tempore placuit quodam terrere infortunio, quo mirabiliter quidem territi, sed per inuentum eiusdem piissimi Patris nostri mirabilius sumus saluati.

37. Consequenti enim estate intempesta noctis hora subitus turbo celum contristat, caliginis profunditas omnem adimit uisum, corusci frequentes  timorem incutiunt, uenti sibi dura certamina mandant. Exsilimus stratis, cogimur in ecclesiam, multo pauore attoniti psalmos nescimus [f., cecinimus et] litanias. Sacer cereus exstinguitur, et quassus sui medio quasi nolens succurrere ad terram delabitur. Qua uisione crescit pauor, formido augetur, correpta signa interrumpente terrore laxantur, nec aliquid inter trepidos inuenitur solatii. Quidam Waldefredus edituus, non quidem monachus, sed a laico tonsuratus, ceteris constantior, dum extra ecclesiam stat, ueniens eminus ab Aquilone iaculum igneum ut uidit, id attonitis et multo terrore compressis nuntiauit. Necdum uerba compleuerat cum ecce per mediam turrisculi columnam fulmen demissum ecclesiamque ingressum super nos rotari cepit, lapidesque et  cementa parietum bullientibus spargere flammis. Stabat Ewrardus priorum unus quem leuis scintillula mox ut attigit, quasi mortuum terre prostrauit. Ab oratorio sancte Marie Maynardus qui Fossatensi  monasterio postea prefuit, redibat, quem eadem scintillula percutiens calceamentis longe discussis uelut exsanguem pauimento deiecit. Tota facies ecclesie uelut clibanus ardens, nichil preter ignem oculi aspiciebant; de iacentibus nemo sollicitus, suam quisque opperiebatur mortem. Diu igitur, multumque super nos ille globus oberrans, tandem subter analogium lapsus est. Putauimus celum in preceps ruisse, et dehiscentem chaos terram petiisse, nichilque sapientioribus aliud inerat, nisi dies Domini sicut fur in nocte  ita ueniet. Intolerabilis subsecutus fetor animos trementium crudeliter sauciabat. Eiecimus iacentes quos mortuos putabamus multo atrocius fetentes porcis nouiter ustulatis, sensuque reparato eos iam lugere cepimus, sed in illis non erat uox neque sensus, datisque custodibus hymnos orsi sumus matutinos. Mane autem facto cum iam illi uegetatiori sensu uigerent, denudatos rimabamur, et in Ewrardo quidem est linea extra quidem nigra, sed interius ignea a uertice capitis usque ad plantam pedis rectissime porrecta. Maynardus porro cruce insignitus est in dextra scapula, que ad mensuram palmi uirilis manus undique diffusa, sed nichilominus et ipsa exterius quidem picea, interius ardens erat. Maynardus in breui quidem conualuit, Ewrardus  diuscule decubans melior se postmodum diu aduixit.



CAPUT XII. De obitu abbatis Annonis.

38. Igitur pie recordationis Anno abbas cum fere triginta annos idem monasterium pie gubernauisset, Epiphaniorum prima die cum dolore pene intolerabili omnium superstitum carnis onere spoliatus est: qui nos sua pia caritate destitutos altero nichilominus damno mestissimos dereliquit. Nam nono ante  eum die Bernerius decanie administrans officium, uir inter precipuos egregius, uitam laudabilem laudabili fine compleuerat. His ergo uelut duobus luminibus uiduati in magna cura et sollicitudine reliqui fratres sunt derelicti. Porro Ermentheus episcopus hoc comperto mestissimus redditur, asumptoque clero et quibuscunque nobilibus, nec non reuerendo Ricardo S. Benedicti abbate, ad monasterium uenit fratres consolaturus, et sancti uiri funeris officia curaturus. Sepeliuimus ergo eum in atrio exteriori quod respicit ad Aquilonem iuxta latus Suthardi uiri clarissimi, qui locum hunc pure dilexit et habitatores eius miro coluit affectu.

39. Post annos uero duodecim depositionis uenerandi Annonis, illud atrium ubi conditus est, ueteribus  deturbatis fundamentis, amplificari et decentius efferri ceptum est. Cum autem pro iaciendis fundamentis tumulus beati abbatis, qui ligneus est, a parte capitis egesta humo nudatus apparuisset, accessimus, et aperientes contemplati sumus illum reuerendum corpore et uestibus ita integrum ac si eo die ibi positus fuisset.

40. Sed ut ad ea redeamus que facta sunt, sepulto uenerabili abbate, cum locus sine pastore esse non posset, Isaac, cuius superius mentionem fecimus, decanus est iterum institutus. Per idem tempus Ermentheus episcopus graui arreptus incommodo desperari cepit: cumque minime conualesceret, prima ieiuniorum hebdomada ad monasterium deportatus, et monachico schemate uestitus est, moxque conualescens  in monasterio degebat; eratque conuersatio eius omnino grata, nulli unquam onerosa. Fratres uero dum eum habere pastorem preoptarent, primo quidem annuit, sed post uoluntate mutata quemdam Hermenaldum, S. Benedicti monachum, ut fratribus preficeret satagere cepit. Iam autem subrogatus erat in episcopatu Ernulfus  nepos eius uir gloriosus et inter strenuissimos primus: qui cum iucundissimus et amabilis esset, ad eum fratres se contulerunt rogantes ne Hermenaldus eis preponeretur. Qui cum impetrauissent, et ex hac re episcopus Ermentheus uictus esset, ex hoc tamen uinci nequiuit ut aliquis nostrum abbas crearetur. Erat eo tempore in loco S. Benedicti decanus nomine Amalricus, uir simplex et boni testimonii et secundum seculi dignitatem  clarus, quem euocatum cum locus anno et diebus octo pastore uacasset, abbatem constituerunt. Porro Ermentheus cum biennio et mense uno hoc in loco uixisset, die Kalend. Aprilium ad uitam, ut credimus, sempiternam [supple migrauit].

41. Gloriosus sane eius successor ut se solum uidit, illico amorem quem erga locum habebat, manifestauit. Inter cetera enim bonorum suorum emolumenta, omnium ecclesiarum nostrarum redditus qui ad eum pertinere uidebantur relaxauit, et ne  deinceps ab ullo episcopo acciperentur scripto et auctoritate synodali sanciuit. Post uero Romam pergens decretum apostolica auctoritate editum atque formatum nostra littera in charta, et Romana in papyro, transcribi fecit, reuertensque in scrinio nostro collocauit. In quo decreto addidit, ut nunquam de aliquo monasterio in eodem sine fratrum consensu crearetur; quod qui facere presumpsisset anathemate plecteretur. Qua de re animos fratrum eo sibi conciliauit, ut inter cetera munia precum omni hebdomada sacrificium laudis bis offerendum pro eo atque predecessoribus successoribusque suis decernetur. Sed de his hactenus. uerum quia de magni Patris Maximini uirtutibus pauca perstrinximus, ad ea que his diebus sub hoc scilicet abbate contigerunt  accedamus.



CAPUT XIII. De his qui sub terra obruti sunt nec mortui.

42. Domus hospitum corruerat et eam exstruere ceperamus; trans Ligerim autem argilla quedam inuenitur, de qua cementi uice leui sumptu parietes eriguntur. Ad hanc ergo fodiendam deputati sunt operarii; cumque in procliui montis parte foderent, et introgressi terram egererent, mons imminens super eos cecidit, et duos omnino contegens, tertium tantum capite quoque foris apparente ingenti mole compressit. Exsanguis factus monachus qui eos conduxerat, nomen Patris Maximini crebro ingeminans aduolat. Sed quis eos uiuere putaret? Attamen illi omni nisu insurgentes certatim terram eruunt, sed  tanta mole inuolutos mortuos dicunt. uerum multo labore impenso quos exstinctos putabant, uiuos educunt. Cumque hi qui educti fuerant in gestatoriis apportarentur, multo pauore attoniti dum nubes uolantes uiderunt, montem iterum ruere putantes dicebant: ue, ue! iterum moriemur, ecce montem cadentem uidemus. Ii igitur per interuentum Patris Maximini ne opus eorum morte fedaretur, et ab interitu saluati sunt, et incolumes adhuc in hac uita subsistunt.



CAPUT XIu. De ceco in aquam merso.

43. Pro lapidibus ad domum supradictam conuehendis Almaricus abbas cum quibusdam fratrum  amne commisso super littus stabat, et operarios sui presentia acrius animabat. Cum ecce quidam pauper lumine oculorum carens, ductore preuio usus, stipis petende gratia molendinum petebat. Erat autem a littore in molendinum tabula longa et angusta, per quam commeantes ibant et reuertebantur, in cuius medio orbus ille deueniens, pede lapso, utpote non uidens, in aquam cecidit, et usque ad profundum delapsus, iterumque resurgens, rapidis fluentis ferri uelocissime cepit. Quod eius ductor uidens, quantocius clamare cepit. Cumque sepius resurgeret, multi concurrebant, sed aduersum fluminis impetum conatus inefficaces erant. Porro abbas et fratres qui cum eo erant, et hoc intuebantur, ut ei uiderunt humanum deesse auxilium, illico S. Patris  Maximini uoce supplici illi implorant auxilium, et mox is qui trahebatur, unda famulante, ad littus deuectus, et a quodam qui cum nauicula festinabat, incolumis eiectus est.



CAPUT Xu. De paupere sub rupe habitante.

44. Erat autem ibi rupes ualde eminens, que facie conuersa ad Austrum amplissimo interius gaudio patebat, dorsumque prebens Aquiloni, neque facile admittens Subsolanum infra se maximam apricitatem uolentibus experiri exhibebat. Quo quidam pauper cum uxore et sex paruulis adueniens cum non inueniret hospitium, sub eadem rupe se cum suis recepit, et totam hiemem tempusque Quadragesime  ibi peregit. Die autem sancto Pasche cum omnibus suis ad basilicam uenit, que ibi sacrata est in honore S. Maximini, unde et draconem exstinguendo expulit, et in qua  quieuit. Cumque pauper ille cum familia quam conduxerat, uiuificorum mysteriorum perceptionem sustineret, rupis illa que tot diebus eum fouerat, cecidit, et cum ingenti ruina deuoluta est. At uero pauper rediens ubi collapsa quondam amica culmina uidit, omnipotenti gratias Domino referens, eius famulum Maximinum ingenti uoce magnificare cepit, cuius pia intercessio se suosque ab imminenti liberarat exitio



CAPUT XuI. De illata consuetudine a Salomone preposito et per Domini gratiam euacuata.

 45. Scribentibus nobis secundum possibilitatem ingenioli nostri de uirtutibus precellentissimi Patris nostri Maximini quosdam contigit uenerandos adfuisse, quibus petentibus cum ea que dicta erant reuolueremus, multa omisisse, nos quibus ipsi interfuerant confessi sunt, reuocabantque nostre memorie inter multa hoc quod dicturi sumus miraculum.

46. Temporibus pie memorie Annonis abbatis erat quidam Hugonis  ducis prefectus Salomon nomine, uir insolens et cenobiis sanctorum uehementer infestus, precipue locum hunc speciali insectabatur odio, intantum ut cursum Ligeris fluminis per terram sui iuris deducere tentaret, in quo multas frustra expendens diuitias,  ad effectum tamen sui desiderii non peruenit. Cum ergo id genus malitie frustra tentauisset, se multis aliis modis huic loco officere parat. Cumque fratres humiliter persisterent et preces eorum apud improbum nullum haberent effectum, ad Domini misericordiam se contulerunt. uenientibus itaque eius satellitibus  iuuare secundum consuetudinem nuper ab iis male illatam, cum sanctis pignoribus fratres occurrunt, et cur tantum facinus presumatur inquirunt. Sed illi superbo spiritu contra inermes arma arripuerunt, et plaustrum quod iam uino onustum erat, bubulcis imperant educendum. Quodam ergo die suis officialibus assumptis ad monasterium uenire dedignatus, in uillulis circumpositis consuetudines fiscales adhibere  conatur, et uinum e doliis et torcularibus raptum  publico cellario conferebat. Mox unus, qui Fulcherius dicebatur, a demone corripitur, ceteri nimio acti terrore in fugam conuertuntur, boues hinc inde cruentati moueri loco non possunt, donec fratribus accedentibus plaustrum ad domum famuli qui Daniel dicebatur reductum est, sicque illi quod pessime abstulerant restitutum est. Die autem altero idem Salomon cum omni humilitate ad monasterium uenit, ueniamque adeptus nichil ultra simile attentare presumpsit. uerum et ipse Fulcherius non longo post tempore ibidem adductus per Domini gratiam sospitati redditus est: quorum autem cor superbia indurauit, horum uitam mors crudelissima horrendo exitu terminauit.



CAPUT XuII. De eo qui ad putandam uineam rogatus arte se excusauit.


47. Tempus uinee putande aduenerat, et abbatis imperio complures operarios frater nomine Haldeisus ad hoc opus perquirebat. Cumque plurimos collegisset, nec sufficienter habere crederet, ad domum cuiusdam Durandi accedebat, ut eum ad opus uenire rogaret; quem uxor supradicti Durandi uenientem uidens: En, inquit, domnus Haldeisus accedit ut uos cum reliquis ad uinee putationem ire debeatis. Cui ille respondit: Ego, inquit, non uadam; sed ne forte domnus iste contristetur, incommoditatem brachii simulabo, et per hoc inculpabilis manebo. Simulque dicens brachium collo appendit,  et uenienti monacho rogantique ut ad opus accederet, non se posse uenire respondit. Cumque monachus persisteret, ille pallio reiecto pendens brachium ostendit: En, domne, dicens, libenter abirem, sed, ut uides, hac de causa uenire non possum. Cumque monachus id simpliciter credens recessisset, repente brachium illius qui fefellerat, acri dolore corripitur, et intantum atteritur ut ad aliquid efficiendum omnino moueri non ualeret. At ille intelligens causam: En, inquit, mulier, quod ludendo dicebamus, res ipsa uere dicere iam compellit; ita enim brachium meum torquetur ut omnino conteri mihi uideatur. Noctem itaque insecutam peruigilem ducens, facto mane uotum uouit dicens: Sancte Maximine, ab his doloribus  iuste mihi illatis libera me, et quotannis diem unam tuo seruitio, ubicunque iussus fuero, impendendam promitto. Quo dicto, sine mora conualuit, et uoti exsecutor usque hodie sanus et incolumis uiuit.



CAPUT XuIII. De Adelardo equorum custode.

48. Roberti ducis equorum custodes pratum quod monasterio subiacet intrauerant, et multitudine equorum immissa id depasci moliebantur. Prepositus fratrum accedens ne id facerent rogare cepit. Hi qui saniori sensu uigebant pro reuerentia Patris Maximini pratum deserunt, et Ligeri amne transmisso pratis Marogili  sese infuderunt. Unus porro spiritu armatus superbie qui Adelardus dicebatur, quique ceteris preesse uidebatur, iniuriis  monachos aggressus est, et procacibus uerbis nomen tanti Patris blasphemare presumens cum plurimis sodalium in eodem prato equos seruare instituit. Sed eius superbiam iudicia diuina subsecuta sunt. Nam eidem in eodem prato in eadem nocte quiescenti terribiliter B. Maximinus apparuit, et stultitie eum arguens baculo incuruo quem gestare uidebatur percussit: qui surgens clamare sese moriturum cepit, et accurrentibus sociis a B. Maximino se lethaliter ictum eiulando indicauit. Moxque equos eiici et se exportari iubet: sed ingrauescente molestia inter manus efferentium spiritum exhalauit. Qua de re tantus terror socios eius inuasit, ut usque in hodiernum diem nemo inuentus sit qui simile attentare presumpserit. Ista sunt que nos omisisse  supradicti seniores fatebantur, et alia quamplura, que fastidium declinantes reticenda putauimus. Nunc uero ad ea que nostris diebus facta sunt accedamus.



CAPUT XIX. De ardentibus.

49. Peccatis populorum ingruentibus et iustitiam Dei prouocantibus medio fere mense Augusto ingens lues populum Aurelianensem deuastare cepit. Diuino etenim igne membra ardebant humana, cuius ardori nulla poterat concurrere ars humana. Omnem igitur sexum, omnemque etatem, et precipue infantiles artus uis ista populabatur. Quid facerent quos tanta necessitas perurgeret? Sanctorum suffragia expetunt, et implorant diuinum quibus humanum  deerat auxilium. Cumque per omnia pene sanctorum loca cateruatim hi tales cogerentur, precipue apud hunc pium Patrem uis immensa congerebatur; intantum ut officia diuina fratres reuerenter, ut decet, psallere Omnipotenti nequirent. Quis enim ferre ualeret tot gemitus horrendos, fetores intolerabiles humanorum incendii membrorum? cuius mens tam ferrea non ex hoc molliretur infortunio! Insuper cum tanta horum confluxerit multitudo miserorum, que si tota coadunaretur in ecclesia, chorum psallentium compleret et cryptas. Hoc tam molestum quoquomodo fratres tempore diei sufferebant; imminente uero hora noctis ab ecclesia expulsi in porticu Aquilonali herenti eidem, nec  non in corte factis sibi umbraculis manebant. Diluculo uero instante repetebant monasterium flagitantes pii Patris Maximini interuentu auxilium Dei his uocibus: O prestantissime Dei amice, qui tua larga beneficia eiusdem Creatoris omnium munere nequaquam poscentibus assuesti inhibere, opem nobis fer celerem, ne cruciatu insistente aura nobis subtrahatur huius luminis. Appareat nobis per te uirtus diuina, qui ad tua confugimus merita, sperantes tuo obtentu misericordissimi Dei indulgentiam. Hec dicentes cum multis lacrymis et planctu interno cordis non cessabant deosculari pauimentum sacre edis.

50. Clementia itaque misericordis Dei clamorem mistum gemitu horum miserandorum, exorante pio  intercessore Maximino, suscipiens omnium membra dignatur restinguere. Deinde plurimorum ossa ferro recidebantur acuto, quorum carnes exederat ignis. Quorumdam uero intantum acriter demolita erant, ut dissoluta ipsa sua sponte caderent. Quot uero exstiterint numero, enumerare singillatim minime sufficit lingua, presertim cum, ut supra fati sumus, numerosus affluxerit populus: quin etiam pars maxima huius ab hac luce abstracta sit, mox ut consecuta sanitatem fuit. Tandem dignum duxi nominatim de his scribere qui longo post aduixerunt tempore, quo legentibus fides facilius adhibeatur.

51. Quidam rusticus nomine Ingelbertus una cum filio Gilberto ac filia, cuius nomen excessit, diuino igne peruasi intantum depasti sunt, ut pater dextrum  pedem amitteret, filius uero coxam sinistram et dextram usque ad genu tibiam, soror autem sinistram usque ad genu tibiam: et ipsi ita detruncati diuino iudicio meritis gloriosissimi Patris Maximini demum liberati pluribus inde aduixerunt annis.

52. Ea tempestate quidam paruulus nomine Constantinus habens cratem sinistri pedis ab hac infesta ualetudine peruasam, deuehitur ulnis amite sue Hermentrudis nomine. Qui dum ibidem moratur octo diebus, neque die ac nocte molestia morbi somnum caperet, accepit prefata illius amita a quodam Dei seruo responsum ut edituos exposceret, quatenus sinerent puerum suum una noctium cubare intra ecclesiam, quod et factum est. Et ecce noctis sub silentio uidet mulier niueam columbam ingredi ecclesiam  et ad ingressum eius totam reddi coruscam. Que accedens ad altare, ibi aliquantisper subsedit, puer autem mox correptus somno ulterius nullam molestiam morbi sensit, neque inde uestigium incendii apparuit.

53. Alter exstitit equiuoco nomine puerulus simili morbo periclitans, sed non eodem modo saluatus. Iudicium enim superni iudicis nequit quisquam mortalium comprehendere. Mater eius Erfrida dicebatur, pater autem eius iam hominem exuerat. Hic itaque puer a quodam cane peruasus fortuitu eius pedem momordit dextrum: qua occasione incendio perustus adducitur ad limina huius Patris nostri Maximini piissimi aduocati. Cumque ibi aliquantisper demoratur, sanitatem consequitur plenissimam, qui  usque hodie seruitio detinetur fratrum utens officio pastoris.

54. Sane uir quidam Laurentius quamuis rusticus, tamen liberali prosapia ortus, binorum exstiterat pater filiorum. Horum quidem nomina fraterculorum primogeniti Tedmari, iunioris uero Gilardi uocitabantur. Siquidem incommoda ualetudo predicta dextras istorum inuadit puerorum suras, paulatimque  tibias simul cum pedibus improbior occupat. Denique gratia obsequende sanitatis primo quidem a suo genitore cuius mens catenata filiorum affectu, quod nullo his ualebat subueniri presidio, ducuntur ad basilicam ecclesie matris sancte Crucis; decursoque ibi aliquanto temporis spatio nullam assequuntur sanitatis medelam. Urgente autem necessitudine ardoris, dum piissimas Domini aures interni clamore doloris continuo pulsant, a quodam fidelium pater predictorum accepit consilium, hos deferre quantocius ad limina Christi confessoris Maximini, quia uirtus diuina prestabilis adest quibuscunque mortalibus incommoditate corporea laborantibus; qui mox accelerat cum pueris iter. Adueniens autem ad basilicam piissimi confessoris, implorat meritum  huius predicti patroni, quatenus subueniendo exstinguat membra puerorum ardentia: quod non diu retardare diuinitati placuit, que omnibus loco et tempore magnalia proprio imperio distribuit. Enimuero transactis diebus aliquantis, exstinctis puerilibus membris ab igne depastis sospitati interuentu Patris inclyti redduntur Maximini.

55. Eadem tempestate quoque instante sacra Dominici Natalis uigilia, quidam homo nomine Bernerius qui quidem adhuc superest, excubiis tante solemnitatis cum ceteris intererat fidelibus. Excubans itaque solemni de more, intempestiue phrenesis subito morbo arripitur, quod immoderato thermarum caumate [id est, ardore] forte illi accederat, quibus tanti luminis gratia eadem sub nocte ablutus fuerat  .  Nam dissidente inter se inequali elementorum temperie  sensum amisit funditus, atque in dies crescente corporis molestia ita manceps efficitur, ut nullis iam teneri posset ligaminibus. Agebat ipse teterrimus oris pallor, sanguinea oculorum suffusio, misera membrorum distorsio, frequens totius corporis in preceps elisio, lacrymabilis per totius sacre edis habitum rotatio, ipsius pauimenti et supersparsorum scirporum effrena uoratio, qui hospes in Christiano hospitaret diuersorio. Unde suis custodibus taliter fatigatis fere quindecim solibus infra oratoriolum S. Ioannis Baptiste obseratis ianuis truditur. uerum illud nostrum singulare decus,  sanctissimus uidelicet Pater Maximinus, huiusmodi languorum assiduus per Christi gratiam curator et medicus, celeri suorum antidoto meritorum pestem latentis expulit inimici. Nec diu differre passus fuit, quem a se sanandum sibi exposuerat deuotio fidelium. Itaque paucis diebus euolutis hostis concreto oris sanguine expellitur, languens ac si mortuus coram sacratissimo altari reperitur, cuius in pectore uix uitalis calor palpitantis spiritus sentitur. Mox itaque ulnis  fidelium a templo subductus in imam domunculam ipsius ecclesie contiguam tollitur: sicque intra paucos dies perfectissime sanitati donatur, uigilanti fratrum cura in omnibus adiutus. Per omnia benedictus Deus.


Que sequuntur, alterius uidentur auctoris.

56. Alter nichilominus  aduenit lumine oculorum priuatus ab ipso exceptionis partu. Pernoctans itaque ante suffragatricem tanti patroni tumbam, inexpertam semperque optatam meruit extorquere illuminationem. Ergo dum stabili mentis fide in misericordis intercessione confessoris sibi largiri confidit, quod natura non contulit, infestusque continue inquietudinis clamores nullo modo intercipit, confestim quodam piissimi Rabboni tactu ab ipsis oculorum orbibus sanguinis  riuus erupit, ac deinceps postmodum sub tanti manu opificis inexpertum inscia lucis splendorem pupilla extimuit, rerumque imagines deinceps emblemate simili pectore condit. O celestis regis potentia, ingens, incorporea in sua natura, que palpamine spiritali a mortali uoluit humanitus sentiri, innatum glaucoma destruxit, obtunsum uerticis speculum gemino fulgore compleuit.

57. Quidam duodenis puer nomine Erfredus neruis  arescentibus poplitum ex asse incedendi amiserat officium. Hic itaque per multorum annorum curricula fratrum Miciacensium solertia frequenti educatus alimonia fuerat. uerum ille inexhauste fons pietatis qui puerilis sinceritate innocentie absque ullius conspersione fermenti corde deuoto precipit exerceri, illum una noctium admoneri uoluit ut Patris Maximini expeteret opem, si totius corporis optaret consequi ualetudinem. Qui superne admonitioni credulus, mane facto penita ecclesie subintrat, atque ante sacrosanctum prostratus mausoleum, innocentis affectu animi pia piissimi interpellat merita confessoris. Nec mora, diuina dignatio illi adfuit. Exemplo siquidem se subrigens, ac plenissimam totius corporis captans sanitatem,  anno Dominice incarnationis millesimo quadragesimo primo tertia ipsius resurrectionis Saluatoris Dominica, hora diei secunda, eadem paschalis solemnitatis gaudia restauratione sui haud modica auxit in letitia. Et quidem apte, dum huic uox insonaret prophetica: Misericordia Domini plena est terra; inde ipsius tante miserationis uiscera clangore signorum excita plebs concurrens stuperet uniuersa.





DELATIO CORPORIS S. IUNIANI IN SYNODUM KARROFENSEM Circiter annum 988, A Letaldo monacho Miciacensi descripta.


 1. Domino Patri CONSTANTINO et ceteris fratribus Nobiliaci cenobii frater LETALDUS in Domino salutem.

Ad subleuandos Tobie labores angelus Raphel missus a Domino, postquam eum non solum ab erumnis eruit uerum etiam beneficiis diuine pietatis adiuuit, reuersurus ad eum a quo missus fuerat, a quo exiens non discesserat, eos quos beneficii superni munere erexerat, alloquitur dicens: Consilium regis abscondere bonum est, opera autem Dei reuelare et confiteri honorificum est . Quapropter nos opera Christi que per gloriosissimum confessorem suum Iunianum nostris temporibus operari dignatus est, reuelare et confiteri conuenit, ad laudem et gloriam nominis eius, ad edificationem audientium, ut cognoscant omnes quia opera que operatus est in diebus  patrum nostrorum, operatur et nobiscum, non nostris quidem meritis, sed que beneficio pietatis et  eorum interuentu patrum, quos nobis largitus est intercessores, et ad corrigendam uite nostre grauitatem proponit imitabiles.

2. Aggrediamur igitur promissi operis munus, nostris quidem de uiribus diffisi, sed diuine largitatis auxilio fulti, illius uidelicet qui ait: Aperi os tuum, et ego implebo illud . uos autem, reuerendi Patres et fratres, iuuate precibus, quod caritatiuo iniunxistis imperio: nec admodum uobis nostra displiceat rusticitas, dummodo sola et integra, ut a uobis tradita est, rerum gestarum complaceat ueritas. Cum exorti essent peccatores sicut fenum, et ueluti uepres et spine terrenam suffocantes messem, ita maligni quique Dominicam deuastarent uineam, placuit episcopis et abbatibus et quibusque  religiosis uiris concilium debere fieri, in quo et prede  prohiberentur, et res sanctorum iniuste sublate  restituerentur; et cetera mala que speciosam sancte Dei Ecclesie faciem fedabant, sub anathematis mucrone ferirentur. Hoc igitur concilium in cenobio Karrofensi cogi fuit destinatum, factusque est ibi grandis ex pago Pictauo et Lemouicino, et adiacentibus regionibus multorum concursus populorum. Nam et multa corpora sanctorum  ibi allata sunt, quorum presentia et religiositas roboraretur, et malignorum procacitas retunderetur. Sane illud concilium diuina, ut creditur, uoluntate coactum per sanctorum presentiam frequentia illustrauere miracula. At uero inter cetera Deo digna sanctorum pignora, etiam gloriosi Patris Iuniani exuuie cum decenti honore delate sunt.

3. Sed inter hec agenda cum a cenobio  sancti Patris elate essent reliquie, non multum longe a monasterio hi qui sancti uehebant sarcinam, consederunt, et sacrum onus deposuerunt. In eo igitur loco post sanctissimarum reliquiarum euectionem deuotio fidelium crucis erexit uexillum ob memoriam et recordationem, quod ibi sancti Patris reliquie quieuissent: et ab eo tempore  usque nunc, quicunque febricitans accesserit, inuocato Christi nomine per interuentionem eiusdem Patris pristinam consequitur sanitatem. Inde ergo cum ad uillulam cui Ruffiacus nomen est, accessissent, mansionem inibi acceperunt, noctemque illam in Dei laudibus et hymnis peruigilem ducentes, facto mane iter arripuerunt; sed nichilominus in eodem loco quo quieuerant reliquie, fideles Christiani ex lento uimine quasi quoddam fecere peribolum, ut locus ipse quo sacra membra locata fuerant ab accessu hominum et animalium tutus remaneret. Post multos dies taurus ferox accessit et cornibus atque costis eadem sepem ludibundus concussit; sed mox ut a sepe recessit, corruit et exspirauit. In eodem quoque loco ex ingenti imbre lacuna succreuerat,  que susceptam aliquandiu retinens aquam, pro reuerentia sanctorum pignorum ad abluendam plurimos inuitabat, inter quos accessit quedam mulier elephantino laborans morbo, que cum ex eadem se lauisset aqua, pristine sanitati restituta incolumis remeauit ad propria.




ANNO DOMINI DCCCCCXuI.
IOANNES Xu PAPA.





NOTITIA HISTORICA.


 Ioannes, patria Romanus, ex patre Leone postea presbytero natus, post exstinctum tyrannum communi suffragio legitime electus est anno Christi 985 sub regno Ottonis III. Hic timore eorum que predecessor passus erat, secessit in Tusciam, cum a nouo tyranno Crescentio Numentano, qui titulo consulatus munitionem sancti Angeli possidere aggressus est, infestaretur. Cumque legationes ad Ottonem mittere frequentaret, Romani memores eorum que propter iniurias pontificibus illatas ab Ottonibus anterioribus passi erant, e uestigio honorifica legatione eumdem Ioannem reuocarunt, dataque illi omni securitate in Urbem redire rogarunt. Quod dum faceret, omnes aduentanti occurrerunt, piis officiis et obsequiis eumdem honorarunt seque illi subiecerunt. Libentio Hamburgensi episcopo pallium concessit. Leonem Treuirensem uiceepiscopum ad regem Anglie et ducem Nortmannorum ablegauit, ut eos inter se dissidentes conciliaret. Acta pseudosynodi Remensis, qua amoto Arnulpho Gerbertus subrogatus fuerat, improbauit, et amotum sedi sue restitui feliciter procurauit  . Ad Crescentii tyrannidem, que in dies magis magisque inualescebat, prupulsandam, Ottonem regem Germanie Romam uenire rogauit. Antequam uero accederet, defunctus est pontifex optimus septimo Maii, cum sedisset annos decem, menses . . . . . dies duodecim. Sepultus est in basilica S. Petri in oratorio S. Marie.





IOANNIS Xu PAPAE EPISTOLAE ET PRIuILEGIA.



I. PRIuILEGIUM PRO MONASTERIO CeLI AUREI TICINENSI. Fragmentum.---


Omnes eius loci possessiones confirmat, petente Petro abbate, eique concedit usum dalmatice, sandaliorum, pedulum et chirothecarum, ac facultatem in itinere deferendi tintinnabulum in capella, et quidem ad honorem sancti Petri, necnon »sanctissimi Augustini, cuius sacratissimum corpus in illa ecclesia reconditum est. Datum uIII Kal. Februarii per manus Ioannis episcopi Nepesini, Ioannis pape Xu anno primo, indictione XIu.«


[Apud Mabill. Annal. Bened. tom. Iu, pag. 35.]



II. PRIuILEGIUM PRO MONASTERIO S. MAXIMINI. 
[Apud Hontheim, Hist. Treuir. diplom., pag. 326.]

 IOANNES episcopus, seruus seruorum Dei, uenerabili abbati amabili nobis in Christo filio OGONI benedictionem apostolicam.

Conuenit apostolico moderamini pia religione pollentibus beneuola compassione subuenire, et religioso uoto assensum impartiri; a summo enim opifice nos ex hoc premium accepturos speramus, si ecclesias ad eius cultum preparatas nostra industria in melius statuere laboramus. Igitur tue religioni assensum prebentes, auctoritate apostolici precepti decernimus, ut congregatio Deo sanctoque Maximino deseruiens, sicuti a carissimo filio nostro rege Ottone, ceterisque regibus, uel imperatoribus Francorum, tuo cenobio concessum est, liberam deinceps habeant potestatem creandi inter se,  quem secundum Deum sibi elegerint, abbatem, nec aliqua quelibet dignitatis persona  infra monasterium, nisi a te uel a successore tuo inuitatur, quidquam pro suo libitu ordinare uel exercere presumat. Interdicimus etiam apostolico precepto, ne cui unquam ecclesie uel sedi  , concambio uel aliquo ingenio subdatur, sed tali libertate, et immunitate, sicut Prumiense monasterium ceteraque regalia loca, inoffense et perpetualiter fruatur; ipse uero locus monasterii perenniter sub mundiburdio regum et imperatorum, filiorum sancte Romane ecclesie, apostolico precepto iubemus ut maneat; nulli unquam persone beneficiarius, aut inuadendus  pateat, sed ad usus et tranquillitatem monachorum  ibidem absque ullius contradictione liber permaneat. Ad cumulum quoque uel augmentum monastice tranquillitatis adiicimus, ne quis cuiuslibet dignitatis persona, uel aliquis successorum tuorum spiritu maligno seductus, quiddam uel minimum alienare presumat, tam ex his que modo monasterio tuo collata sunt, quam ex his que ceteri fideles in dies collaturi sunt. Si quis autem, quod absit, nefario ausu presumpserit ea que ad utilitatem iam dicti uenerabilis monasterii statuta sunt, infringere aut in quoquam uiolare, sciat se auctoritate omnipotentis Dei, per interuentionem beati Petri apostolorum principis, cuius uice fungimur, et nostre auctoritatis apostolice constitutionem, et suffraganeorum episcoporum  , anathematis uinculo inextricabiliter  innodatum.

Scriptum per manus Theophili Latini notarii, et regionarii, atque scriniarii S. R. E. in mense Ianuario, indictione Xu. Bene ualete. Datum uI Idus Ianuarii, per manum Ioannis episcopi et bibliothecarii sancte apostolice sedis, anno, Deo propitio, pontificatus domini Ioannis summi pontificis et uniuersalis episcopi Xu, in sacrario ecclesie sancti Petri apostolorum principis, anno Domini nostri Iesu Chricti 987.



III. PRIuILEGIUM IOANNIS PAPAE Xu PRO ECCLESIA NOuIOMENSI. 
[Colliette, Mémoires du uermandois, tom. I. pag. 577.]


IOANNES episcopus, seruus seruorum Dei, omni Ecclesie Gallicane.

Nouerit omnium fidelium industria quod uenit ante nostram presentiam reuerentissimus confrater noster Lyndulphus, uenerabilis uidelicet episcopus Nouiomorum, Tornacensium, et Flandrensium, cui intimanti nobis sedentibus in sede sancte Ierusalem necessaria sui episcopii, uisum fuit nobis apostolico moderamine, ac beneuola compassione succurrere, alacrique deuotione impertiri assensum. Tunc enim lucrum et potissimum premium apud conditorem omnium reponitur Dominum, quando loca uenerabilia  opportune et ordinate ad meliorem fuerint  sine dubio statum perducta. Igitur dilectio supradicti episcopi Lyndulphi humiliter et rationabiliter postulauit a nobis, quatenus res et leges sui episcopii per priuilegii cautionem sanciremus et confirmaremus, ueluti quidem statuta sunt antiquitus a regibus et principibus, nostrisque antecessoribus. Cuius digne petitioni assensum prebentes, auctoritate beati apostolorum principis, et nostri priuilegii assertione sancimus et confirmamus ut nullus comes, aut extranea persona habeat potestatem comprehendendi, uel distringendi latronem infra procinctum Nouiomi, uel in uillis illius loci episcopo subiectis in procinctu antiquitus deputatis. Decreuimusque ut in Tornaco ciuitate, nullus comes, uel extraneus iudex, se intermittat de districto, aut  moneta, uel deriuatico unius partis, nec de teloneo; sed sicut statutum est a pie memorie principibus sic fixum et inconuulsum permaneat. Similiter iubemus ut nullus homo faciat eidem episcopo, uel successoribus eius, molestiam de Hileimo cum matre Ecclesia, et cum capella que est in Mulius. Et in Flandris, de ecclesia sancti Saluatoris de Gechbecca, Aldenburgi, Latfinga, Gestella, Fleskengem. Abbatiam uero sancti Eligii, antiquo iure, uiris religiosis regule beati Benedicti insudantibus preordinatam, sed postea instinctu diabolico in canonicorum ordinem redactam, iterumque a Rodulpho uenerabili episcopo in anteriorem regulam reductam; at eo mortuo, a canonicis male inuasam; nunc a Lyndulpho, confratre nostro, monastico ordini, ut  fuerat redditam, in hoc ordine precipimus permanere. Ita duntaxat ut ea bona que Lyndulphus presul in eadem abbatia inuenit, et que postea ipse adiunxit: nam inuenit ibi Ragemberticurtem cum Ecclesia, Carisiolam, Magnulficurtem, uerlegium cum Ecclesia, Mahericurtem, Bathbodium, terras in Appiliaco, terras in Bagdinicurte, terras in Andan, terras in Diua, uineam in monte, terras in circuitu ecclesie que ad ipsam pertinent, et in plurimis locis minutas terras; abbatiam sancti Stephani, et molendinos, et Sichericurtem: adauxit uero ipse Bucedrium, Colneium cum ecclesia, Gafrimum, Wasemium sine molendinis, salinas, Nouemuillam, sed tamen solum cessura in uita Widonis, et sicut supra diximus: ita duntaxat ut omnia  bona, et que Dominus in futurum dederit usibus monachorum omni tempore deseruiant. Confirmamus etiam per petitionem Lyndulphi illud donum quod dedit Hadulphus, episcopus antecessor ipsius canonicis ipsius ecclesie sancte Marie, et sancti Medardi infra murum; ecclesiam uidelicet nomine Arceium, ut teneat absque contradictione illam in perpetuam. Decreuimus etiam per apostolatus nostri decretum manere fixum, et stabile illud donum Lyndulphi quod concessit pro remedio anime sue ipsis similiter canonicis extra murum: uidelicet Betoniscurtem cum atramentaria, et abbatiam sancte Godeberte uirginis, que est in honore beatorum apostolorum Petri et Pauli; eo scilicet tenore,  ut quatuor canonici ex ipsis sexaginta, seruiant quotidie corpori eiusdem beate uirginis, in quocunque loco illius ciuitatis iacuerit, et teloneum ipsius urbis passim cum omni integritate, et quidquid deinceps ipsis canonicis contulerit. Statuimus ergo in sede sancte Ierusalem, sub diuini iudicii obtestatione, et anathematis ualidissimis interdictionibus, ut nullus unquam regum, nullus dux, aut marchio, aut comes, neque archiepiscopus, uel ullus episcopus, nullusque hominum in quolibet ordine et ministerio constitutus, audeat molestiam ingerere rebus eius episcopii, siue de predictis monasteriis uel de omnibus que supra posita sunt, quoquo modo auferre aut alienare presumat; sed semper, ut dictum est, firma stabilitate, hec omnia permanendo, decreuimus  atque promulgamus. Si quis uero presumptor aut temerarius homo inuentus fuerit, siue clericus, aut laicus, qui hec omnia euellere tentauerit, aut disrumpere uoluerit, sciat se Dei omnipotentis odio, et domni nostri apostolorum principis Petri, et omnium sanctorum anathematis uinculo innodatum, et cum diabolo, et cum Iuda traditore Domini nostri Iesu Christi, eterni incendii supplicio concremandum; nec unquam prefato anathemate absoluendum, nisi resipuerit, et ad satisfactionem uenerit. Fiat: fiat: fiat. Si quis uero custos et obseruator fuerit huius nostri apostolici priuilegii constitutionis, benedictionis gratiam, uitamque eternam a misericordissimo Domino Deo nostro consequi mereatur in secula seculorum.

 Scriptum per manus Stephani, scriniarii sancti palatii, in mense Maio, et indictione prima.



Iu. PRIuILEGIUM PRO MONASTERIO S. GREGORII.  A Gebehardo II Constantiensi episcopo locum hunc conditum sub apostolica tuitione excipit uariisque donat.
[Mansi, Concil. tom. XIX, col. 85.]

IOANNES episcopus, seruus seruorum Dei. In nomine sancte et indiuidue Trinitatis, Patris uidelicet, et Filii, et Spiritus sancti.

Notum esse uolumus omnibus Christi fidelibus qualiter Gebehardus II amabilis episcopus sancte Constantiensis Ecclesie, dilectissimus confrater noster,  orationis causa Romam ueniens, ad limina apostolorum principum Petri et Pauli, et ante nostram presentiam, retulitque nobis quatenus ipse, Dei nutu compulsus, ecclesiam cenobitarum construxisset super ripam fluminis quod dicitur Rhenus, ad honorem beati Gregorii confessoris Christi, in quo loco regulam S. Benedicti abbatis et monachorum fratrum luculentissimo ordinaret; ubi deuotissime de suis propriis prediis, que a suis parentibus illi euenerunt, et partem de rebus sancte sue ecclesie obtulit ad sustentationem et stipendium illorum uidelicet monachorum, qui in ipso sancto monasterio seculo [renuntiantes] Christi laudes persoluere diu noctuque non cessant: de quibus  nostre humilitatis supplicans clementiam, ut predictus locus ipse sub tuitione et defensione S. Petri nostraque nostrorumque successorum pontificum in perpetuum maneat. Ita tamen ut nullus rex, aut dux, neque marchio, nec etiam episcopus, qui per tempora in ipso episcopio fuerit, aut ulla persona audeat de omnibus que ibidem ab ipso iam dicto Gebehardo episcopo concessa sunt alienare, aut quoquo modo de ipso sancto monasterio extrahere, sed tuta et stabilita atque firma usque in futura tempora concedimus permanenda. Sed et hoc apostolica preceptione, rogante supradicto confratre nostro, interdicimus in nomine Domini nostri Iesu Christi, ne aliquis eidem monasterio preficiatur, nisi quem communi consensu fratres, ibidem Christo sedulo  seruientes elegerint, electumque episcopus benedictionis titulo confirmare procuret. Et hoc ipsum de aduocati electione decerni placuit. Si uero, quod absit, aliquando contigerit ut episcopus eiusdem sancte Ecclesie hereticus uel schismaticus existat, fratres supradicti monasterii ex auctoritate sedis apostolice habeant potestatem ecclesiasticos ordines requirendi, ubicunque catholicum nouerint esse episcopum, ne ille iniquus de hoc aliquam eis iniuriam inferre presumat. Nam si quis aliquis homo, cuiuscunque sit ordinis uel potestatis, quod non credimus, in aliquo disrumpere tentauerit ea que ab ipso iam dicto confratre nostro in predicto monasterio concessa sunt, et a iure et ditione ipsius monasterii auferre uoluerit, nisi resipiscat, excommunicatus a corpore  et sanguine Domini nostri Iesu Christi consistat, et anathematizatus a SS. Patribus omnibus et a nobis, nec in exitu uite communicet, sed etiam mortuo nomen eius inter missarum solemnia nullo modo recitetur. Qui uero pio intuitu custos et procurator huius nostri precepti exstiterit, benedictionis gratiam uitamque ab ipso Domino Deo et Saluatore Iesu Christo mereatur in secula seculorum Amen.

Scriptum per manum Ioannis notarii, et regionarii, et scriniarii sacri Lateranensis palatii, in mense Aprili et indictione secunda. Datum uero septimo Kalendas Maias per manus Gregorii episcopi sacre Portuensis Ecclesie, et bibliothecarii sedis apostolice, anno pontificatus domini nostri Ioannis sanctissimi pape quarto.



u. EPISTOLA IOANNIS PAPAE Xu AD OMNES FIDELES.  Corbeiensibus monachis iura quedam noua tribuuntur, asseruntur uetera.


Conuenit episcopali auctoritate, maximeque summi presulis, pie solliciteque semper cogitare quatenus ita ecclesiarum sollicitudines habeant, ut sacris locis, in quibus iugi famulantium sedulitate Deus placatur, opportuna conferre suffragia non detrectent. Unde ego seruus seruorum Dei Ioannes sacrosancte apostolice sedis presul omnibus sancte Dei Ecclesie fidelibus suggero quod uenerabilis abbas Thetmarus, monasterii quod uocatur Noua Corbeia,  per interuentum Hildibrandi Mutinensis episcopi nostram efflagitauit clementiam ut omnia precepta gloriosissimorum imperatorum, seu regum, siue quorumlibet principum chirographa, nec non etiam que a nostris predecessoribus, Adriano atque Stephano collata uel conscripta sunt, nostra quoque auctoritate confirmaremus et roboraremus, et his que ab apostolica sede decreta sunt, nostre subscriptionis chartulam adiungeremus. Nos itaque, considerantes religiosam eius petitionem, pastoralisque esse officii seruorum Dei iugiter utilitati commodisque prospicere, decreuimus ut duo monasteria, Corbeiense uidelicet monachorum, atque Herifordense sanctimonialium, de omnibus rebus, que uel in communi principum charta, uel preceptis confirmata  esse agnoscuntur, nichilominus talem ex apostolica sanctione obtineant firmitatem, ut nichil habeant unde se tueri possint, quicunque sibi promittunt hec aliquando se posse immutare, uel infringere. Habeant ergo prefata monasteria rerum suarum liberam in omnibus disponendi regulariter potestatem; et ut plenius prosequamur quod sanctos apostolicos iam dictos intendisse sentimus, atque ante eos B. Gregorium, ac reuerende memorie Nicolaum sanxisse de statibus monasteriorum inuenimus, nos humiliter tantis auctoritatibus, subscribendo confirmamus, ut nullus episcopus Patherbrunnensis aliquam ex eis uel accipiat uel exposcat portionem, neque uel in his qui regiminis locum tenent, uel in ipsis congregationibus, aut ipsis cenobiis potestatem obtineat;  neque ipsorum dominatione potiatur ulla, neque in clericis, neque in famulis, aut in omnibus quecunque ad monasteria ipsa uidentur habere possessionis respectum, sicut ab omnibus eis hactenus seruatum et concessum est episcopis, in quorum parochiis res eorumdem monasteriorum coniacere uidentur. Nam ipsius prefati monasterii abbati suisque successoribus licentiam damus, iuxta altare sedendi, populoque infra suum monasterium uel cellas, secundum Deum predicandi ac docendi, ita ut nullus episcopus per se ad ipsa monasteria, uel cellas eorumdem, uel economus eius, uel archipresbyter, aut archidiaconus illius, seu quelibet ex eius agentibus persona potestatem habeat accedendi, nisi forte necessitatis causa, uel dilectionis gratia uocatus aduenerit; ne  importunitate sui, ministrorumque suorum inquietudine sacris locis fiat molestia. Neque in ecclesiis prefatis monasteriis subiectis, uel in presbyteris eisdem ecclesiis ordinatis aliquam tentet facere perturbationem, nouam constituendo, antiquam constitutionem uiolando; sed sicut regulariter ac canonice disposuerint, ex longo iam tempore manentis ita futuris temporibus maneant inconcusse. Ordinationes, que necessarie fuerint ipsis monasteriis, agere non differat; altaris quoque, et basilicarum benedictiones, siue consecrationes, prout necessitas postulauerit, uel in ipsis monasteriis, uel in agris eorum libenter concedat; chrisma quoque oleumque consecratum per singulos annos prebere non differat, et  pro his omnibus nullum munus exigat, ne Spiritus sancti gratiam uendere conatus, inde, quod absit, damnationem incurrat. Hoc constitutum non solum Patherbrunnensem, uerum etiam omnium locorum episcopos, ubicunque prefata monasteria, uel ecclesias, uel agros, uel familias habere noscuntur, obseruare sine cunctatione, seu contradictione oportet, ut nullus potestatis iure rebus eorumdem monasteriorum abutatur, sed maneant omnia in potestate prelatorum eis, et regulari dispositione, quecunque, ut diximus, uel in agris, uel in familiis, uel in decimis eis constant esse collata. Sicut et apostolica et imperialia precepta, partim simul, partim singulatim eis confirmauimus. Abbatem uero, et abbatissam in his locis semper eligendi habeant potestatem,  ut eam eligant personam que propositum conuersationis in utrolibet monasterio, et moribus et habitu profiteatur, non canonicum aut laicum, neque alterius monasterii monachum, in quo specialiter nos audire dignetur regia dominatio, ut nullam eisdem monasteriis proponat personam, que non ab ipsis congregationibus fuerit regulariter electa. Qua de re nouerit clementia, uel nunc existentium, uel successionis iure omnium futurorum principum a sede apostolica sancitum, nostraque subscriptione roboratum, nec non antecedentium regum preceptis cautum, ut predictis monasteriis nullam preficiant personam de quocunque ordine, nisi que per electionem probabilem sumatur. Quoniam uero multe  queruntur ab importunis hominibus malignitatis occasiones, ac necesse semper aduersa tela clypeo protectionis repellere, quod apostolica decreuit auctoritas, nos quoque approbamus, ut qui ordinati fuerint ad regimen sepedictorum monasteriorum, nulla potestate preualente deiiciantur, nisi criminis causa fuerint deprehensi, cuius merito rectores non debeant administrare officium. Infamie uero maculis siue criminis alicuius denotatione si fuerint appetiti, non preter canonicam aut regularem deponantur examinationem. Si quis ergo apostolice sedis decretum contempserit, procul dubio damnationis censuram suscipiet, quam credimus diuino Spiritu per apostolicam linguam probatam. Nos igitur nostram subscriptionem annuli nostri impressione signantes,  obsecramus cepiscopos nostros omnes, in quorum manus ista deuenerint, ut sua etiam auctoritate et subscriptione hec confirmare uelint, ut quicunque hec temerare presumpserit generalitatis nostre sententiis ita anathematis uinculo obligetur, ut neminem habeat, de cuius fauore blandiatur, aut se tueri putet a sententia damnationis. Ab imperatoribus etiam aut regibus siue ducibus, aut a quacunque potestate, que pro tempore tunc ordinata fuerit componere cogantur mille libras auri optimi, medietatem predictis monasteriis, ac medietatem camere eorum principum. Cunctis autem ista seruantibus sit pax Domini nostri Iesu Christi, quatenus et hic  fructum bone actionis recipiant, et apud districtum iudicem premia eterne quietis inueniant.

Scriptum per manus Stephani primi scrinei Sancte Romane ecclesie in mense Iunio et indictione secunda. Datum Kalend. Iulii per manus Ioannis episcopi sancte Ephesiens.  Ecclesie et bibliothecarii sancte sedis apostolice. Anno pontificatus domini Ioannis sanctissimi, quinti decimi pape Iu, indictione secunda.



IOANNIS PAPAE Xu PRIuILEGIUM PRO MONASTERIO S. NAZARII LAURESHAMENSI. 
[Mansi, Conc. tom. XIX, pag. 419.]

IOANNES episcopus, seruus seruorum Dei, dilectissimo  in Domino filio N. religioso abbati uenerabilis monasterii ubi S. Nazarii pretiosi martyris corpus requiescit, in loco qui dicitur N. qui dedicatus est in honore apostolorum Petri et Pauli, et S. Nazarii martyris similiter consecratus, successoribus tuis in perpetuum.

Conuenit apostolico moderamini pia religione pollentibus beneuola caritate succurrere, et promptum cum alacri deuotione impertire assensum. Ex hoc enim lucri potissimum premium eo conditore omnium reponitur Deo, quando uenerabilia loca opportune ordinata, ad meliorem fuerint sine dubio statum nostra apostolica auctoritate perducta. Et quia excellentie uestre laudabilis mansuetudo postulauit  a uobis, quatenus pro amore dilecti filii nostri domini Ottonis III imperatoris, et dilecte matris sue Theophanie, et domine nostre auie sue, spiritualium filiarum nostrarum, predictum monasterium confirmaremus, concedimus et confirmamus uobis uestrisque posteris prefatum monasterium cum omnibus rebus mobilibus et immobilibus illuc pertinentibus, que dici uel nominari possunt, a presenti III indictione ad ipsum sacratissimum monasterium permanendum statuimus, et statuendo confirmamus, ita ut cuncta loca urbana uel rustica, id est in fundis et casalibus, casis et uillis, uinetis et terminis, seu castellis, campis, pratis, pascuis, siluis, saltibus, arboribus, pomiferis, fructiferis et infructiferis diuersi generis, puteis, fontibus et riuis, aquis, molendinis, piscationibus, predia culta et inculta, una  cum colonis et familiis suis, cum decimis, et solitis dationibus et uniuersis rebus, que aliquo modo ad ipsum locum pertinent uel pertinere debent amodo et usque in finem seculi, sicuti ab antecessore nostro domino N. sanctissimo papa, per precepti paginam uobis concessum est, ita et nos omnia in integrum per hoc nostrum priuilegium, et auctoritate beati Petri apostoli cum omni securitate et tranquillitate uobis et posteris uestris concedimus et confirmamus donandum perpetualiter. Post obitum uero abbatis nemo ibidem abbatem constituat, nisi quem consensus et communis uoluntas fratrum ex ipsa congregatione elegerit. Statuimus etiam  apostolica censura sub diuini iudicii obtestatione et anathematis interdictu, ut nullus dux, nullus comes, nullus archiepiscopus uel episcopus, uel etiam quelibet hominum magna paruaue persona presumat eidem uenerabili monasterio damnum siue molestiam inferre, siue de rebus ipsius auferre uel alienare, sed sicut supra a nobis confirmatum est, ita perennibus atque perpetuis temporibus sine aliqua diminutione liceat finetenus permanere. Si quis autem, quod non optamus, temerario ausu exstiterit, qui contra hoc nostrum apostolicum confirmationis priuilegium uenire, aut in quoquam dirumpere presumpserit, et sicut superius a nobis confirmatum est, ita permanere non dimiserit, sciat se, nisi resipiscat, auctoritate Dei omnipotentis et beati Petri  apostolorum principis, atque nostra qui eius fungimur uice, anathematis uinculo esse innodandum, et a regno Dei alienum, atque cum Iuda traditore D. N. I. C. et cum omnibus impiis in eterno incendio concremandum. Qui uero pio intuitu custos et obseruator exstiterit huius nostri apostolici confirmationis priuilegii, benedictionis gratiam a iusto iudice Domino nostro Deo consequi mereatur in secula seculorum. Amen.

Scriptum per manum Stephani scriniarii sacri palatii in mense Octobri, et indictione III. Data XIII Kalendas Nouemb. per manum Ioannis episcopi Nepesine Ecclesie, et bibliothecarii sancte sedis apost. Anno pontificatus domini nostri Ioannis pape u, in mense Octobri, et indict. supra scripta, imperante  D. N. Ottone III imperatore.



uII. IOANNIS PAPAE Xu PRIuILEGIUM PRO MONASTERIO ANIANENSI. 
[Apud D. Bouquet., Recueil, IX, 252.]

IOANNES episcopus, seruus seruorum Dei, dilectissimo filio RAYNALDO abbati uenerabilis monasterii Anianensis, quod est fundatum atque sacratum in honore sancti Saluatoris Domini nostri Iesu Christi, ac perpetue Dei genitricis semper uirginis Marie, sanctique archangeli Michelis, necnon et gloriosi Petri apostolorum principis, seu aliorum sanctorum, eiusque successoribus salutem et apostolicam benedictionem.

 Conuenit apostolico moderamini pia religione pollentibus beneuola caritate succurrere, et poscentium uotis pium impertire assensum, quia apud conditorem omnium nobis potissimum reponitur premium, si uenerabilia loca religiosorum uirorum deuotione constructa apostolica fuerint auctoritate corroborata, atque ad meliorem statum perducta. Igitur quia tua dilectio nostram suppliciter expostulat clementiam, quatenus apostolico priuilegio concedamus et corroboremus tibi tuisque successoribus monasterium Anianense secundum tenorem atque astipulationem regalis priuilegii, quod eidem loco clementer dignoscitur fuisse indultum a pie memorie Carolo Francorum rege Romanorumque patricio,  a Ludouico etiam illius filio; tue fraternitati ex animo fauentes, quidquid regalis munificentia in possessionibus, terrarumque redditibus, siluis pascuis, terris cultis et incultis, aquis aquarumue decursibus marinis, stagnis, fluuiorumque piscationibus, ecclesiarum cum suis adiacentiis delegationibus, ingenuorum, seruorum, seu colonorum propagatione atque incolatu, Anianensi cenobio contulit; et quod pia fidelium deuotio obtulit uel collatura est, omne illud quod in presenti uel in posterum ad prefatum Anianense monasterium pertinere uel possideri a te tibique commissis dignoscitur; ut absque inquietudine cuiuscunque potestatis uel conditionis intacta retinere, distribuere, ordinare, aut commutare pro loci utilitate ualeas concedimus, et nostra auctoritate  corroboramus. Et quia ineffrenata cupiditas, heresisque Simoniaca, apud uestrates omnino temperantie discretionisque modum ignorat, ut liberius que speculatiue sunt congrua exercere ualeatis, subrogationem abbatis sana congregationis decisione secundum beati Benedicti normam concedimus, et ut idem subrogandus ab episcopo, quem religiosioris uite meritum commendauerit, benedicatur, fratresque sibi commissi ad sacros ordines promoueantur; et sic ipse abbas, si religionis tramitem digne et laudabiliter tenere uisus fuerit, licentiam donandi penitentiam, undecunque ad se humiliter concurrentibus, excommunicandique peruersos potestatem habeat, et soluendi satisfacientes auctoritate apostolica indulgemus. Quod si forte, populi iniquitate et malitia exigente,  necesse fuerit prouinciam excommunicationis uel anathematis gladio feriri, paterna indulgemus pietate, et apostolica confirmamus auctoritate ut idem locus Anianensis immunis ualeat ab omni uinculo excommunicationis, ut fratres inibi degentes pro nostra totiusque sancte Romane Ecclesie salute et prosperitate libenter omnipotenti Deo preces persoluere ualeant, penitentesque, qui deuote ad diem factam consecrationis predicti loci confluxerint, ipsa tantummodo de absolutione nostra releuentur, ut uberius deuotionis sue uota propitiatoria et . . . . omnium exsoluant. Quicunque uero laudabili fama uel exemplo predicti loci Anianensis prouocatus, tumulari se in predicto loco petierit, possessionis seu substantie sue qualemcunque quantitatem  iam dicto cenobio erogandam delegauerit, nullo pacto uel occasione prohibeatur ab episcopo, cuius diecesis ipsa persona fuerit, excepto si pro paucis meritis excommunicationi proprii episcopi publice subiacuerit. Et ne paruam quamlibet occasionem predicti loci congregatio adinueniat minus exsequendi que sancta sunt et iusta, et sancte regule congrua, sub diuini nominis attestatione prohibemus ne aliqua mundialis potestas, comes uidelicet aut comitissa, archiepiscopus aut episcopus, seu quelibet secularis persona presumat eidem prefato monasterio re uel ingenio, aut maligna occasione uim inferre, uel molestus esse, seu quidpiam de rebus uel possessionibus ipsius monasterii auferre,  aut alienare, aut aliquem cuiuscunque seruitii censum contra fas, uel monastico ordini in aliquo contrarium exigere: sed quicunque eidem predicto loco et congregationi deuoti exstiterint, et aliquod suffragium uerbo, aut opere, aut substantie sue erogatione contulerint, a pio remuneratore omnium Domino superne benedictionis et nostre humilitatis gratiam percipiant. Si quis autem huius nostri priuilegii sanctionem et corroborationem in aliquo refragare uel infregere tentauerit, ab omnipotente Deo, Patre et Filio et Spiritu sancto, perpetua maledictione damnatus, et a sancte Ecclesie gremio expulsus, cum impiis et homicidis tradatur diabolo perennibus gehenne incendiis concremandus. Bene ualete.

Rescriptum per manum Stephani sacri scriniarii  sancte Romane Ecclesie in mense Iulio, in mense quinto [leg. uidetur in mense I, indictione u].



uIII. IOANNIS PAPAE Xu PRIuILEGIUM PRO ECCLESIA HAMBURGENSI. .
[Apud Lappenberg, Hamb. Urk. I, 58.]

IOANNES episcopus, seruus seruorum Dei, dilecto confratri nostro LIAUIZONI, uenerabili archiepiscopo Hamburgensis Ecclesie, suis [leg. suisque] successoribus in perpetuum.

Conuenit apostolico moderamini pia religione pollentibus beniuola compassione succurrere et poscentium animis alacri deuotione impertire assensum.  Ex hoc enim lucri potissimum premium apud conditorem omnium Dominum procul dubio promeremur, dum uenerabilia loca ad meliorem fuerint sine dubio statum perducta. Igitur quia postulastis a nobis, quatenus archiepiscopatum Hammaburgensis Ecclesie totum integrum uobis confirmaremus, sicuti a predecessoribus nostris, uidelicet Nicolao et Agapito, huius apostolice sedis episcopis, decretum est, inclinati precibus uestris apostolica auctoritate concedimus et confirmamus, cum omnibus generaliter atque specialiter ad eumdem prefatum uestrum archiepiscopatum pertinentibus, scilicet omnia que uestri antecessores suis laboribus adquisierunt, uel etiam amore eterne patrie ibi a Christicolarum fidelibus nunc collata uel deinceps  sunt conferenda. Cum illis etiam, qui nunc temporis ad Christi conuersi sunt fidem, uidelicet episcopis in omnibus gentibus Sueonum siue Danorum, necnon etiam in illis partibus Sclauorum, que sunt a flumine Pene usque ad fluuium Egidre, ita ut sub uestro uestrorumque successorum, Hammaburgensis Ecclesie archiepiscoporum, maneant potestate, uel quidquid uestri laboris certamine, diuina fauente gratia, ab errore perfidie, siue hominum siue locorum, ad religionem Christianam adquirere potestis, uobis uestrisque successoribus perpetualiter tenendum, inuiolabiliter tenere censemus. Et insuper decreuimus et sancimus, nullum archiepiscoporum, uel Coloniensem uel alium quemlibet, in uestra  diecesi ullam sibi uindicare decernimus potestatem; quinimo et ipsis et omnibus omnino suademus cultoribus uere religionis, ut adiutorium et solatia uobis in omnibus administrent, quatenus pro gratia huius beneficii plenam recipere mercedem a Domino mereantur, quoniam omnia que proficua Ecclesie probantur existere et diuinis non impugnant preceptionibus, efficienda et prebenda omnipotentis Dei auctoritate et beatorum apostolorum Petri et Pauli esse non dubitamus. Et hoc nostro decreto decernimus secundum prenominati bone memorie Nicolai et Agapiti pape sanctionem ipsas dioceses, Hammaburgensem. . . . Apostolica itaque auctoritate, Haluerstadensis Ecclesie et Hildoneshemensis et Pathrobrunnensis et Mindensis Ecclesiarum  episcopis insuper iubemus atque monemus, ut uos in omnibus adiuuent, quatenus sacerdotale ministerium explere et animarum lucra Domino Iesu Christo facilius adquirere ualeatis, uobis adminiculum prebeant in omnibus. Sic tamen, ut eos, quos adquiratis et quos habeatis per gratiam Christi adquisitos, uestro uestrorumque successorum archiepiscopatui subiectos permanere decernimus, a Christo tantum recepturi premium remunerationis, quemadmodum Christiana ac uera docet religio: Ite, docete omnes gentes . Itaque quamuis ad predicandum gentibus in supradictis locis episcopi sint consecrati atque plures in illis partibus consecrandi, tamen formidandum est in tam nouella Christianitatis plantatione,  per barbarorum seuitiam ut intantum numerus ex eis decrescat, quod illorum auxilio nequaquam episcoporum possit fieri consecratio. Ideoque predicta statuta, si necesse sit, auctoritate apostolica decernimus esse seruanda. Decernimus autem, carissime frater Liauizo, ut potestatem habeatis ordinandi episcopos infra uestram parochiam et diecesim in omnibus supradictis gentibus. Et si quis contra huius nostre auctoritatis priuilegium ire tentauerit, aut in quoquo modo in parte uel in toto frangere nisus fuerit, sit excommunicatus a corpore et uiuifico sanguine Domini nostri Iesu Christi, et a sancte Dei Ecclesie aditu separatus. Obseruator autem huius nostre admonitionis et iussionis habeat benedictionem omnipotentis Dei, et beatorum apostolorum  Petri et Pauli, et nostram, qui eorum fungimur uicariatione. Dato igitur uobis, frater carissime Liauizo, nostre auctoritatis priuilegio, simul concedimus uobis et pallio uti ubique locorum in utraque Albie fluminis ripa, statutis diebus, sicut antecessoribus uestris moris erat Insuper addimus pro uoto uestre dignissime petitionis, in natalitiis beatorum martyrum Laurentii, Mauritii sociorumque eorumdem, et in singulis festiuitatibus uobis commisse ecclesie pallio uos indui. Sancta Trinitas fraternitatem uestram diu conseruare dignetur incolumem, atque post huius seculi amaritudinem ad perpetuam perducat beatitudinem.

Scriptum per manum Stephani notarii, regionarii  atque scriniarii sacri palatii, in mense Nouembrio et indictione III.

Data uI idus Nouembris, per manus Gregorii, episcopi sancte Portuensis Ecclesie, anno pontificatus domini Ioannis, sanctissimi pape u; anno ab incarnatione Domini nostri Iesu Christi 988, in mense Nouembrio et indictione III.

Pallium uobis mittimus, et insuper concedimus isto uel alio cuiuscunque generis nitidi candoris uobis placuerit uos indui. Amen.



IX. IOANNIS Xu PRIuILEGIUM PRO MONASTERIO S. PETRI RODENSI. 
[Apud Cocquelines, bullar. priuileg. Rom. pont. ampl. Collect. I, 286.]


IOANNES episcopus seruus seruorum Dei HILDESINDO religioso episcopo atque abbati uenerabilis monasterii sancti Petri apostoli, fundato in comitatu Petrolatensi, in monte qui dicitur Rodas, subtus castrum uirdaria, et per te in eodem uenerabili monasterio, tuisque successoribus abbatibus in perpetuum.

Quoniam concedenda sunt que rationabilibus desideriis pertingere noscuntur, nostri apostolatus auctoritas ad roborandam piam fidelium deuotionem in prestandis priuilegiis debet minime abnegari. Igitur excellentie tue laudabilis mansuetudo postulauit a nobis quatenus apostolica auctoritate per hoc priuilegium concederemus et confirmaremus  tibi, tuisque successoribus, in perpetuum supradictum monasterium cum omnibus suis adiacentiis, et pertinentiis, cum finibus terminisque suis. Et ideo tuis piis desideriis fauentes, nostra apostolica auctoritate decernimus ipsum prefatum cenobium sancti Petri apostoli cum omnibus suis, a modo et usque in finem seculi, sub patrocinio et defensione sancte Romane et apostolice matris Ecclesie perpetim permanendum, ut sub tuitione sancte nostre cui Deo auctore deseruimus Ecclesie constitutum, nullius alterius iuri et ditioni submittatur, nisi sub tua tuorumque successorum in perpetuum.

Confirmamus namque tibi, et successoribus tuis predictum monasterium cum his terminis, et adiacentiis, et cum omnibus que inferius continentur,  id est, ab ipsa petra que dicitur Meda, que est infra portum Fraxani, et ipso raso usque locum quem dicunt Tres Fratres, a parte uidelicet Orientis usque in medium mare, atque inde uadit ad ipsum locum quem uocant molinum de Balasco, indeque peruenit ad ipsam Tamariz, et inde pergit usque ad ipsam Petram fictam, et peruenit ad ipsam matellam de Gomesindo, atque inde ascendit per ipsam terram usque in ipso fitorio de monte Pininello, et uadit ascendendo usque in summitatem ipsius montis Pininelli, atque descendendo pergit per ipsam uiam usque in locum quem uocant Sorborello, et descendendo peruenit in ipsa clusa, et ad ipsum casale de Friulani. Inde uero ascendit per  iam dictam uiam ad ipsum casalem de Saluatore et ad ipsum collum, et redit de uinea uitula et peruenit usque in summitatem montis, qui ibidem est, qui uocatur Casralio. Inde uero uadit per ipsam Seruam usque in collum de Ermenardo, et peruenit ad fontem siue ad collum de Filmera, et inde ad collum sancti Genesii. Sicque ascendendo, et descendendo uadit per summitatem de ipsa Serra quem uocant Calmi, et peruenit subtus ipsum castrum, quem uocant Pinna nigra, usque in ipsas uineas, que sunt de Palatio, et uadit subtus ipsam siluam que est ad meridiem subtus castrum uiridaria, et usque subtus ipsam rocham quam dicunt Fitorio, et ascendit ad uallem de Fulcimannia, atque peruenit subtus fontes de Deuolas in ualle de Fruione.  Inde uero uadit per ipsas rochas usque in montem de Inserto, et descendit a parte Occidentis per ipsam uiam publicam usque in Rocham uentosam, et in ipsum usque locum qui uocatur collum de ualle Budica; inde ascendit in summitatem de ipsa cruce; sicque descendit usque in uiam de iamdicta cruce per ipsam uallem usque in riuum de Budica. Inde ascendit usque ad collum de Terrario, et peruenit in summitatem montis, quem dicunt Rocha Morena. Deinde a parte circi descendendo, et ascendendo peruenit in summitatem de ipsa Uuardia Maurescha, et pergit per summam Serram usque in Parada de Durando, et peruenit per ipsam Serram usque in Reiderictz de sancto Genesio, et ascendit per summam Serram in ipso poio, qui est  supra ipsum Rouescalium, et descendit per ipsam Serram in iamdictam medam que est intus in mare. Item infra hos terminos confirmamus tibi tuisque successoribus ecclesiam sancte Crucis cum decimis et primitiis, et sancti Ioannis cum decimis et primitiis, et oblationibus atque alodibus, et omnibus rebus ad ipsas ecclesias pertinentibus, et ecclesiam sancti Baudilii in ualle Tabellaria, et ecclesiam sancti Stephani, que est in ualle Subiradellos, et ecclesiam sancti Fructuosi, et ecclesiam sancti uincentii, que est in uilla Lanciano cum decimis et primitiis, et cum omnibus rebus ad eamdem ecclesiam pertinentibus, et ecclesiam sancti Genesii, et ecclesiam sancti Petri cum ipso castro Miralias, et ipsum castrum uirdaria cum ipso castellare, et cum ipso  Pitorio, et cum Pinna nigra, cum omnibus rochis et terris, et siluis, que infra hos terminos sunt, excepta ipsa silua de sancto Romano, sicut resonat in charta, quam fecerunt Gauzfredus comes, et filius suus Suniarius quondam episcopus ad iamdictum cenobium. Item confirmamus in perpetuum ad ipsum cenobium stagnum de Castilione cum ipso gradu de mari, et cum ipsis insulis, sicut resonat in precepto Ludouici regis, siue in charta, quam fecerunt Gauzfredus comes memoratus, et Suniarius quondam episcopus ad monasterium predictum, et quantum habet ipsum monasterium in uilla Castilione, uel infra eius terminos, et in uilla Palacioli quem uocant Fortianum, et in uillam Fortianum superiorem. et  Furtianellum minorem, uel infra eorum terminos, quantum ibidem habet, et Domino propitiante acquisiturus est, et ipsum farum totum ab integro cum finibus et terminis suis; qui affrontat de parte Orientis in termino de uilla, que dicitur de Saccaro, siue in termino de uilla que dicitur Furtiano; et de meridie in termino de iam dicta uilla Furtiano situm in ipsa ualle; et de occiduo in termino de uilla que dicitur uillare Hildesindi, siue in riuo quem dicunt Maniuolo situm in alode sancti Pauli, qui est subtus sancti Martini Sambuce; de parte uero circi in medio riuolo Maniuolo, siue in termino de uilla, quem dicunt Timim, et in uillarem Hildesindi, uel infra eius terminos, quantum ibidem habet uel habere debet, et Domino annuente acquisiturus est cum  ipsis stagnis et piscatoriis, et in uilla Saccari, et uille noue uel infra earum terminos. Similiter, et uillarem Stagneiolum cum ipsis stagnis, et suis uillaruneulis, et quantum habet in uilla Petralta, et in uilla Oleastri, et in uilla sancti Clementis, et in uilla Dudulim, et in uilla Noues, et in uilla Spedolia, et in uillare quem uocant Solartila, et in uilla Iudaica, et in uilla Pauo, et in uilla Palatio, et in ualle de Rodas, uel infra eorum terminos. Similiter et in comitatu Impuritano in uilla Militiano, quem uocant sanctum Petrum; et in uilla Armentaria cum ipsa sortione de ecclesia sancti Martini; et in uilla Chaniano, cum ipsa ecclesia sancti Martini, et cum ipso stagno; et in uilla Suurana, et in uilla Dalmalia, uel infra eorum terminos, quantum modo ibidem habet,  et Domino auxiliante acquisiturus est. Et in comitatu Bisuldinensi quantum habet in uilla Lertio, uel in uilla Molendinos, uel in Tapiolas quas uocant Figarias, infra eorum terminos, et ipsum alodem, quem uocant hortos, cum ipsa ecclesia sancti Christophori, cum decimis et primitiis suis atque alodibus, et omnibus rebus ad ipsam ecclesiam pertinentibus. Et in comitatu Gerundensi ipsum mansum qui est infra muros eiusdem ciuitatis, et ipsum alodem Cumpinum de Burello, qui est infra terminos de uilla . . . . . , alodem de Securunio, et alodem de Burdulis. Et in comitatu Barchinonensi, et in ualensi, et in monte Signio, et in ualle Tordaria, et in uilla Laurona, et in Agello, et in termino de Olerdula, et in Penedes alodem, que fuit de Guidisclo. Et in comitatu Ausona  quantum habet in uilla Berga, cum ipsa ecclesia sancte Cecilie, et uillam Nidummalum, et iuxta castrum Bolciarenno, et ecclesiam sancte Cecilie cum suo alode. Et in comitatu Paliarensi iuxta ciuitatem Liminiana ecclesiam sancti Andree, et omnia que habet in eodem comitatu. Et in comitatu Cerdanie quantum habet in uilla Exi, et in ceteris uillis. Et in ualle confluenti uillam uillellam cum terminis suis. Et in comitatu Funiliotensi ecclesiam sancti Andree in ualle Pidiliano cum alode qui ibidem est. Et iuxta muros ciuitatis Narbone mansos duos. Et in comitatu Rossilionensi ecclesiam sancti Saluatoris cum alode qui ibidem est, uel in uillare  Emiliani, et in uilla Apiani, uel infra eorum terminos, et ecclesiam sancte Columbe cum decimis et primitiis, et uillam coniunctam cum suis molendinis, et uillam Pollestres cum ecclesia sancti Martini, et decimis, et primitiis et oblationibus, atque alodibus. Et in uilla Torrilias ecclesiam sancti Petri cum alode qui ibidem est. Et in uilla Bigaranas, ecclesiam sancti Andree cum decimis et primitiis, et alodem qui ibidem est. Et in comitatu ualle Asperi alodem de Campellis, et de ualle Orosa; et uillam que dicitur Riuo de Hugarios, cum finibus et terminis suis, et cum ipsa ecclesia sancti Michelis cum decimis et primitiis suis. Decimas, et primitias, et oblationes de iam dictis ecclesiis ad monasterium suprascriptum, et loca et alodia cum  omnibus finibus, terminis, limitibus et adiacentiis eorumque pertinentiis, quantum hodie ipsum monasterium infra hos comitatus superius scriptos habet, et auxiliante Deo acquisiturus est, iuris sancte Romane, cui Deo auctore deseruimus, Ecclesie, a presenti tertia indictione ipsum monasterium, uillas et alodes, et ecclesias cum omnibus eorum pertinentiis, ut supra legitur, in perpetuum per huius priuilegii seriem stabilimus tibi tuisque successoribus detinendum, et de eo cum timore regendum et dispensandum, ita ut nullus unquam regum, nullus episcoporum, nullusque hominum in quolibet ordine et ministerio constitutus audeat moleste causas eiusdem monasterii incumbere, sed hec omnia, ut supra iussimus, ita in perpetuum persistant. Statuentes  apostolica censura sub diuini iudicii obtestatione, et anathematis interdictione, ut nullus unquam nostrorum successorum pontificum presumat aliquam uim aut inuasionem in rebus ipsius monasterii facere. Post uero obitum abbatis, nemo ibidem abbatem constituat nisi quem consensus et communis uoluntas fratrum ex ipsa congregatione elegerit secundum Deum et sancti Benedicti regulam: nullumque premium, siue donum pro consecratione illius aliquis accipere contendat, et si eum episcopus ordinare noluerit, ad cuius diecesim ipse pertinet locus, uel a nostra Romana matre Ecclesia, uel a quocunque uoluerit episcopo per nostram auctoritatem libere ordinetur. Si quis autem, quod non optamus, nefario ausu presumpserit  hec, que a nobis pro stabilitate iam dicti monasterii statuta sunt transgredi, sciat se anathematis uinculo innodatum, et cum diabolo et omnibus impiis eterni incendii atrocissimo supplicio deputatum. At uero qui pio intuitu custos et obseruator horum exstiterit, omnimodam benedictionis gratiam omniumque suorum peccatorum absolutionem, et celestis uite beatitudinem cum sanctis et electis, a misericordissimo Domino Deo nostro consequi mereatur in secula seculorum. Amen.

Scriptum per manum Stephani notarii et regionarii, et scriniarii nostre apostolice sedis in mense Februario, et indictione 3. Bene ualete.



X. EPISTOLA IOANNIS PAPAE Xu AD OMNES FIDELES.  De pace concilianda inter Ethelredum regem Anglie et Richardum ducem Nortmannie, quem marchionem uocat.


IOANNES quintusdecimus sancte Romane Ecclesie papa omnibus fidelibus salutem.

Nouerint omnes sancte matris Ecclesie fideles, et nostri utriusque ordinis per climata seculi dilatati, qualiter nobis relatum est a compluribus de inimicitia Ethelredi Saxonum occidentalium regis, nec non et Richardi marchionis. Unde nimium tristis effectus, utpote de filiis nostris spiritualibus, tandem initio salubri consilio, accersiui quemdam apocrisiarium  nostrum Leonem, uiceepiscopum S. Treuerensis Ecclesie, et misi eum illuc cum litteris nostris exhortatoriis ut resipiscerent ab hac superstitione. Qui transiens uestras intercapedines terrarum, tandem marinos transmeauit fines, et in die natiuitatis Domini peruenit ante conspectum regis prefati, moxque ex parte nostra salutato obtulit litteras, quas illi miseramus. Qui, accersitis cunctis sui regni fidelibus utriusque ordinis sapientioribus, ob amorem et timorem Dei omnipotentis, nec non et S. Petri apostolorum principis, et per nostram admonitionem paternam, firmissimam concessit pacem cum omnibus filiis et filiabus suis, presentibus et futuris, et cum omnibus fidelibus suis sine dolo. Qua de re  misit Edelsinum sancte Schireburnensis Ecclesie presulem, nec non Leofstanum filium Alfwoldi, et Wulstani filium Ederelnothum, qui transierunt marinos fines, et peruenerunt usque ad Richardum prefatum marchionem. Qui et monita nostra pacifice suscipiens, simulque audiens decretum suprafati regis, libenti animo pacem firmauit eamdem cum filiis suis et filiabus presentibus et futuris, et cum omnibus fidelibus suis; eo rationis tenore, ut si aliquis eorum, uel ipsi, iniuste aliquid contra alium perpetrauerint, digna emendatione purgetur. Paxque maneat perpetualiter et inconuulsa, sacramentorum utriusque partis stigmate stipulata. Ex parte scilicet regis Ethelredi, Edelsinus, presul sancte Schireburnensis Ecclesie, et Leofstanus Alfwoldi filius, et  Ederelnothus Wlstani filius. Ex parte Richardi Rogerius episcopus, Rodulphus Hugonis filius, Truteno filius Thurgis. Actum Rothomagi Kalendis Martii, anno ab incarnatione Domini nongentesimo nonagesimo primo, indictione quarta. Et de hominibus regis, uel de inimicis suis nullum Richardus recipiat, nec rex de suis, sine sigillo eorum.



XI. PRIuILEGIUM GREGORIO EPISCOPO PORTUENSI CONCESSUM. 
[Apud Ughelli, Italia sacra, tom. I, pag. 114.]

IOANNES episcopus, seruus seruorum Dei, reuerendissimo et sanctissimo GREGORIO fratri, et cepiscopo S. Portuensis Ecclesie, et per te in eodem uenerabili  episcopio, tuisque successoribus in perpetuum possidende.

Quoniam semper sunt concedenda que rationabilibus congruunt desideriis, oportet ut deuotioni, in nobis pectoris humiliter acquisite, in priuilegiis concedendis minime denegetur nostra clementia, et ideo petitionem nos uobis per hanc presentem nostri priuilegii paginam concedimus, atque offerimus, simulque et confirmamus in suprascripto uenerabili episcopio pro omnipotentis Dei amore, nostreque anime redemptione, ac nostrorum omnium uenia delictorum, uidelicet terram nostri sacri Lateranensis palatii ad fossatum faciendum, sicut incipit per longitudinem a flumine iuxta murum Portuensis ciuitatis ante eiusdem portam, que dicitur Maior, et  exinde pergente usque in lacum Traianum, et ab ipso Traiano remeante per aliud fossatum usque in supradictum flumen. Itemque licentiam a nostra apostolica maiestate uobis concedimus tollendi aquam ex ipso fluuio, et per littus eius mittendi in eodem fossato quantum uobis uestrisque successoribus placuerit, et opus fuerit omni tempore ad utilitatem iam dicti lacus, qui dicitur Traiani, ad pisces congregandum, et exinde decurrente aqua ipsa per fossatum usque in predicto flumine; et quidquid in ipso fossato, siue aqua, facere uolueritis, licentiam et potestatem uobis concedimus faciendi, posito territorio Portuensi iuris S. Romane, cui Deo auctore deseruimus Ecclesie; uestrisque successoribus ad tenendum emissa preceptione concedere et confirmare  deberemus inclinati precibus tuis, per huius precepti seriem supradictam terram ad fossatum faciendum, et aquam in predicto fluuio omni tempore per ipsum fossatum decidentem in Traianum, et exinde ducentem per fossatum, seu aquam pertinentibus, ut superius legitur a presenti quinta indictione uobis, uestrisque successoribus ad ius et potestatem ipsius S. Matris Portuensis ecclesie concedimus, et in perpetuum confirmamus detinendum, ita sane, ut a uobis uestrisque successoribus singulis quibus annis pensione nomine nostre ecclesie denarios numero sex recipiamus, statuentes apostolica censura sub diuini iudicii obtestatione et anathematis interdicto, ut nulli unquam nostrorum successorum pontificum, aut quibuslibet interuenientibus potestatibus,  uel iudicibus, aut comitibus, siue castaldis, qui in ipsa ciuitate Portuense pro tempore dominatum tenuerit, de quocunque fuerint ordine, uel alie quelibet magne, parueque persone predictum fossatum, siue aquam fluminis exinde currentem, a iure, et ditione supradicti episcopii auferre, uel alienare liceat, sed potius in usu et utilitate iam dicti episcopii supradicta permaneant. Si quis autem, quod non credimus, tam impius et iniquus temerario ausu in quoquam, uel in parte contra hoc nostrum apostolicum priuilegium uenire tentauerit, et in omnibus non obseruauerit, et custodierit, sciat se anathematis uinculo esse innodatum, et a regno Dei alienum, atque cum Iuda traditore Domini nostri  Iesu Christi, et cum omnibus impiis eterno incendio deputatum, et insuper ad penam uite presentis legalem compositurum auri purissimi lib. 10 ad episcopum, qui in eodem uenerabili episcopio per tempora fuerit. Porro qui custos et obseruator in omnibus fuerit huiusmodi nostri apostolici priuilegii benedictionis gratiam, uitamque eternam, a misericordiosissimo Domino nostro consequi mereatur.

Scriptum per manus Stephani scriniarii sacri palatii in mense Iunio, et indict. suprascripta. Bene ualete. Dat. uII Kal. Iulii per manus Ioannis episcopi Nepesine Ecclesie, et bibliothecarii sancte sedis apostolice, anno pontificatus domini nostri Ioan. sanct. Xu pape uII, et ind. suprascripta u. Decernimus ergo, etc. Si qua igitur, etc. Cunctis  autem, etc. Amen.



XII. CONCILIUM ROMANUM PRO CANONIZATIONE S. UDALRICI AUGUSTANI EPISCOPI Celebratum anno Domini 993.
[Apud Mansi, Conc. tom. XIX, pag. 169.]

IOANNES episcopus, seruus seruorum Dei, omnibus archiepiscopis, episcopis, et abbatibus, in Gallia et Germania commorantibus, salutem in Domino ac apostolicam benedictionem.

Cum conuentus esset factus in palatio Lateranensi pridie Kalendas Februarii, residente Ioanne sanctissimo papa cum episcopis et presbyteris, astantibus diaconibus et cuncto clero, surgens reuerendissimus Luitolphus Auguste episcopus inquit: Domine  sanctissime presul, si uobis placet et omnibus episcopis et presbyteris hic residentibus, libellus quem pre manibus habeo, coram uobis legatur, de uita et miraculis uenerabilis Udalrici, sancte Augustane Ecclesie dudum episcopi, et quid libitum uobis fuerit, decernatur. Quia Spiritus sancti testatur presentia et congregatio sacerdotum, certum esse quod legimus, quia nec potest ueritas nostra mentiri, cuius in Euangelio ista est sententia: Ubi duo uel tres congregati fuerint in nomine meo, ibi et ego sum in medio eorum . Quod cum ita sit, nec huic tam breui numero Spiritus sanctus deest, quanto magis eum nunc interesse credamus, quando in unum conuenit turba sanctorum, sanctum namque est pro debita ueneratione collegium.

 Cumque perlecta esset uita predicti sanctissimi episcopi, uentum est ad miracula que siue in corpore, siue extra corpus gesta sunt: uidelicet cecos illuminasse, demones ab obsessis corporibus effugasse, paralyticos curasse, et quamplurima alia signa gessisse, que nequaquam calamo et atramento illustrata sunt.

Que omnia lepida satis urbanitate expolita recepimus, et communi consilio decreuimus, memoriam illius, id est sancti Udalrici episcopi, affectu piissimo, deuotione fidelissima uenerandam: quoniam sic adoramus et colimus reliquias martyrum et confessorum, ut eum cuius martyres et confessores sunt adoremus, honoramus seruos, ut honor redundet in  Dominum, qui dixit: Qui uos recipit, me recipit ; ac proinde nos qui fiduciam nostre iustitie non habemus, illorum precibus et meritis apud clementissimum Deum iugiter adiuuemur, quia diuina saluberrima precepta, et sanctorum canonum ac uenerabilium Patrum instabant efficaciter documenta omnium ecclesiarum pio considerationis intuitu, imo apostolici moderaminis annisu, utilitatum commoditatem, atque firmitatis perficere integritatem, quatenus memoria Udalrici iam prefati uenerabilis episcopi diuino cultui dicata existat, et in laudibus Dei deuotissime persoluendis semper ualeat proficere. Si quis interea, quod non credimus, temerario ausu contra ea que hac nostra auctoritate pie ac firmiter per hoc priuilegium  constituta sunt, contraire tentauerit, uel hec que a nobis in laudem Dei, et pro reuerentia iam dicti episcopi statuta sunt refragari, aut in quoquam transgredi, sciat se auctoritate B. Petri principis apostolorum, cuius uel immeriti uices agimus, anathematis uinculo innodatum. At uero qui pio intuitu obseruator exstiterit, benedictionis gratiam a misericordissimo Domino Deo nostro multipliciter consequatur, et eterne uite particeps efficiatur. Scriptum est per manum Stephani notarii regionarii et scriniarii sancte Romane Ecclesie, in mense Februario, indictione uI, anno nongentesimo nonagesimo tertio.


SUBSCRIPTIONES.

Ego Ioannes sancte Romane catholice et apostolice  Ecclesie episcopus huic decreto a nobis promulgato consensi et subscripsi.

Ioannes episcopus S. Anagnine Eccl. consensi.

Benedictus episc. S. Pipernensis Eccl. consensi.

Dominicus episc. S. Ferentine Ecclesie consensi.

Crescentius episcopus sancte Silue-Candide Ecclesie consensi.

Anniso episcopus S. Cerensis Ecclesie consensi.

Bonizo archipresbyter et cardinalis S. Lucie consensi.

Benedictus presbyter et cardinalis S. Stephani consensi.

Leo presbyter et cardinalis S. Nerei consensi.

Ioannes presbyt. et cardin. S. Damasi consensi.

Leo presbyter et cardinalis S. Sixti consensi.

 Ioannes presbyter et cardinalis SS. Apostolorum consensi.

Ioannes presbyter et cardinalis SS. Quatuor Coronatorum consensi.

Ioannes presb. et card. S. Clementis consensi.

Crescentius presb. et card. S. Calisti consensi.

Benedictus archidiaconus.

Ioannes diaconus et oblationarius.

Benedictus diaconus.

Ioannes diaconus.

Hi omnes consenserunt et subscripserunt.

Data tertio Kalendas [nonas] Februarii per manum Ioannis episcopi sancte Nepesine Ecclesie, et bibliothecarii sancte sedis apostolice, anno pontificatus  domini nostri Ioannis sanctissimi pape Xu octauo, et indictione sexta.



XIII. IOANNIS PAPAE Xu PRIuILEGIUM PRO MONASTERIO BREWNOWIENSI. 
[Apud Bocsek, Codex diplomaticus Morauie, tom. I, pag. 104.]

IOANNES episcopus seruus seruorum Dei, dilectis filiis ANASTASIO abbati et conuentui uenerabilis monasterii sanctorum Christi, Benedicti, Bonifacii et Alexii in Brewnow, sito, caritatem et fidem pacemque perpetuam.

Solet sedes apostolica piis desideriis clementer annuere et honestis petentium precibus fauorem beneuolum  impertiri. Cum igitur monasterium uestrum in ducatu Bohemie primum et nouella sit plantatio, sicut uenerabili fratre nostro Adalberto, Pragensi episcopo, fundatore eiusdem referente, intelleximus, et dignum existat, ut idem monasterium, quod in temporalibus et in spiritualibus per Dei misericordem prouidentiam iam ex parte florere dicitur, per sedem apostolicam honoretur; ipsius dilecti fratris nostri Adalberti Pragensis episcopi precibus inclinati uobis, ut tu, fili abbas et alii, qui pro tempore eidem monasterio prefuerint, mitra, chirothecis, sandaliis, mapilla, baltheoque uti possitis auctoritate presentium indulgemus. Et ut Ecclesia uestra dignior seu maior aliis monasteriis habeatur, decernimus ipsam caput esse et magistram in correctione ac reformatione  regularis discipline super omnia claustra ordinis sancti Benedicti posthac in Bohemia construenda, primumque locum post Pragensem episcopum tibi Anastasio abbati, tuisque successoribus canonice succedentibus super omnes et in omnibus concedimus habere. Ad hec monasterium uestrum sub beati Petri et nostra protectione ponentes omnes ecclesias uestras, uillas, agros, siluas, casas, seruos et ancillas, decimas quoque prouinciarum Lutomiricensis, Belinensis, Bechinensis, et omnium hominum eiusdem monasterii a memorato fratre nostro Adalberto, episcopo Pragensi, cuius amore hec scribimus, monasterio uestro rationabiliter collatas, tam in ueteribus cultus, quam in noualibus in posterum excolendis, uobis et his, qui uobis successerint, auctoritate  apostolica confirmamus. Preterea uolumus et pro diuino amore firmiter precipimus, ut dux, quisquis fuerit, ipsum sanctum monasterium patremque monasterii cum omnibus ad illud pertinentibus et libertates a nobili duce Boleslao, uiro catholico, eidem liberaliter indultas, ita custodiat, diligat, manu teneat, ut presentis uite prosperitatem desideret, et in futuro uelit a benignissimo Conditore nostro eterne beatitudinis brauium accipere. Post obitum uero abbatis nemo ibidem abbatem instituat, nisi quem ipsa congregatio communiter et concordi assensu elegerit. Et tunc Pragensi episcopo, si catholicus  fuerit, liceat auctoritate nostra ipsum electum caritatis officio consecrare, simonie scrupulo quolibet hinc inde penitus excluso. Nulli ergo omnino hominum liceat hanc paginam nostre concessionis, seu confirmationis infringere, uel ei ausu temerario contraire. Si quis autem hoc attentare presumpserit, indignationem omnipotentis Dei, et beatorum Petri et Pauli apostolorum eius se nouerit incursurum, atque cum Iuda qui suspensus medius crepuit  , et cum omnibus reprobis eterne damnationi perpetuo subiacere.

Qui uero custodierint et obseruare uoluerint, que premissa et conscripta in presenti sunt priuilegio, uitam consequi mereantur eternam. Bene ualete.

Scriptum per manum Stephani scriniarii sancte  Romane Ecclesie.

Datum Reati per manum Dominici episcopi Sabinensis, II Kal. Iunii, indictione uIII, Incarnationis Dominice anno 993, pontificatus nostri, Deo propitio, anno 8, mense 8.



XIu. EPISTOLA AD GRIMOALDUM ARCHIEPISCOPUM SALERNITANUM.  Illum pallio donat et Pestani Acherontini, Nolani, Bisinianensis, Maluttanensis, Consentini episcopatuum metropolitam sancit.
[Apud Ughelli, Italia sacra, tom. uII, col. 378.]

IOANNES episcopus, seruus seruorum Dei, dilectissimo nobis fratri, meritoque honorabili GRIMOALDO,  Salernitane sedis archiepiscopo.

Quia uestri accepti beneficii memores esse debemus, et reuerentiam fraternitatis uestre erga nos, et S. Romanam et apostolicam Ecclesiam, precipue exuberasse cognouimus, ideoque merito ac iuste recompensationem caritatis uestre respondere uobis statuimus, quatenus liqueat omnibus Christi fidelibus immenso honore honorandum fore, qui uicarium B. Petri apostolorum principis diligenter honorauerit. Consensu ac uoluntate nostrorum fratrum concedimus, et confirmamus te Grimoaldum confratrem nostrum in ordine archiepiscopatus, sicuti quondam Amato, cui primitus uestre sedis archiepiscopatus Salernitanus a nostra sede nostrorum pontificum donatus fuit; ita uos nostra auctoritate  quiete ueleatis possidere ac uigilantius custodire. Tali namque ordine, ut fati sumus, id fieri decreuimus, ut tu, et successores tui in perpetuum habeatis licentiam, et potestatem ordinandi episcopos, et consecrandi in his subiectis uobis locis, hoc est Pestanensi episc. cum parochiis et adiacentiis suis, necnon episc. Acheruntinum, simul etiam et episc. Nolanum, et episc. Bisinianensem, et episcopatum Maluttanensem, atque episcopatum Cusentie cum omnibus parochiis et adiacentiis eorum, sicuti in uestro anteriori usu pallii continetur, et ut in ecclesia S. Dei genitricis Marie, et B. Matthei apostoli  et euangeliste, cuius sacratissimum corpus possidetis, atque uobis uestrisque succesoribus concessum est. Post discessum siquidem tuum successores tui perueniant ad apostolicam sedem, et usum pallii consecrationemque decretaliter suscipiant, et si successores nostri consecrare noluerint, licentia sit uestre sancte ecclesie ab episcopis nostris suffraganeis consecrari, et non habeant potestatem successores nostri in cunctis uestris episcopatibus, quos uobis subiecerunt, deinceps in perpetuum aliquem episcopum consecrare, quod iam uobis concessum est. Quicunque autem hanc nostre concessionem preceptionis uiolare presumpserit, perpetuo anathematis uinculo religetur, et hec nostra concessio stabilis et firma in perpetuum maneat. Scripta per manus Benedicti  notarii et scriniarii sancte Romane Ecclesie, mense Martii, ind. uII. Bene ualete.

Datum octauo Kal. April. per manum Gregorii episcopi S. Portuensis Ecclesie, et bibliothecarii S. sedis apostolice, anno, Deo propitio, pontificatus D. Ioannis Xu pape 8, mense Martio, ind. uII.



Xu. IOANNIS PAPAE Xu PRIuILEGIUM PRO MONASTERIO FULDENSI. 
[Dronke, Cod. diplom. Fuld., pag. 339.]

IOANNES episcopus, seruus seruorum Dei, carissimo nobis in Christo filio ATTONI, cenobii sacri Fuldensis religiosissimo et a nobis consecrato abbati et per uos cunctis abbatibus successoribusque uestris  in laude et Dei seruitio ibidem permanentibus in perpetuum.

Desiderium quod ad propositum sancte religionis sanctorumque locorum stabilitatem pertinere monstratur, sine aliqua contradictione est Deo auctore perficiendum, ut ex hoc uigor religionis sancte roboretur, et eisdem sanctis locis salus et indemnitas solidetur, nobis quoque lucrum potissimum a conditore omnium Deo in regnis celestibus ascribatur. Igitur quia per interuentum domni Ottonis excellentissimi regis nostrique spiritualis filii et futuri Dei gratia imperatoris et sancte Romane Ecclesie defensoris piissimi uotumque piissime auie sue Adalheide imperatricis Auguste soluendum Hatto abbas a nobis postulauit, quatenus, iam dictum uenerabile  monasterium quod olim a sancte memorie Bonifacio archiepiscopo ad honorem Dei et domni nostri ac Saluatoris in loco qui uocatur Boconia erga ripam fluminis quod dicitur Fulda constructum est, priuilegii summe sedis apostolice infulis decoretur; et sicut per sanctissimi pape Zacarie constitutionem aliorumque uenerabilium predecessorum nostrorum pontificum precepta ditioni sancte nostre, cui Deo auctore deseruimus, Ecclesie suppositum est, ita perpetuis temporibus perseueret et nullius unquam alterius Ecclesie iurisdictionibus summittatur. Quapropter piis desideriis fauentes hac nostra auctoritate id quod exposcitur digno effectui mancipamus, ideoque omnem cuiuslibet Ecclesie sacerdotem in prefato  monasterio ditionem quamlibet habere uel auctoritatem preter sedem apostolicam prohibemus, ita ut nisi ab abbate monasterii iam nominati fuerit inuitatus neque missarum solemnia aliquis celebrare presumat omnimodo, ut profecto iuxta id quod subiectum apostolice sedi firmitate priuilegii consistit inconcusse omni tempore dotatum permaneat, locis et rebus uniuersaliter tam eis que a primordiis sibi uindicare debet uel que moderno tempore tenet et possidet quam et eis que futuris temporibus in ius ipsius sacri monasterii diuina prouidentia augere ex donis et oblationibus decimisque quorumlibet Christi fidelium uoluerit, absque ullius persone contradictione firmitate perpetua perfruatur: et isdem Fuldensis abbas ante alios abbates Gallie seu Germanie  primatum sedendi in omni loco conuentuque nostra apostolica auctoritate obtineat: adiicientes pro amore predicti regis Ottonis spiritualis filii nostri iam dicto Hattoni abbati, ut in missarum solemniis dalmatica et sandaliis cum nostre apostolice auctoritatis licentia utatur. Constituimus per huius nostri decreti paginam ut quicunque cuiuslibet Ecclesie presul uel quacunque dignitate predita persona hunc nostri priuilegii tenorem quem auctoritate beatissimorum apostolorum principis cuius uice fruimur confirmamus et corroboramus, uiolare et transgredi tentauerit, anathema sit et iram omnipotentis Dei incurrens a consortio omnium sanctorum alienus existat et nichilominus prefati monasterii dignitas inuiolata permaneat apostolica auctoritate  subnixa.

Scriptum per manum Georgii scriniarii et notarii sancte Romane Ecclesie, in mense Octobrio, uIII Idus. Bene ualete.

Datum II Kal. Nouembres per manum Ioannis episcopi sancte Albanensis Ecclesie et bibliothecarii sancte sedis apostolice mense Octobrio die 31, indictione uIII.



XuI. IOANNIS Xu PAPAE EPISTOLA AD ARNULFUM COMITEM ET ALIOS.  Ut monasterio sancti Ricarii que abstulerunt restituant.

IOANNES episcopus, seruus seruorum Dei, ARNULFO  comiti, BALDUINO comiti cum matre sua, GOSBERTO uicecomiti, atque ILIARDAE, dilectissimis filiis nostris spiritualibus, omnimodam salutem, et apostolicam benedictionem.

Monemus uos a prauis operibus recedere, et bonis operibus adherere, quatenus Dei omnipotentis misericordiam consequi mereamini, et uitam perpetuam acquirere ualeatis. Quapropter, karissimi, mandamus uobis ut omnem hereditatem, quam abstulistis ex monasterio S. Ricarii confessoris, pro Dei omnipotentis amore reddere procuretis. Nam si reddideritis, habebitis benedictionem sancti Petri et nostram; si autem monitionibus nostris non obaudieritis, ex auctoritate Dei omnipotentis et nostra,  sciatis uos esse excommunicatos et maledictos, et ab Ecclesia Dei et a communione omnium Christianorum separatos, nisi ad satisfactionem perueneritis.



XuII. IOANNIS PAPAE Xu EPISTOLA AD EPISCOPOS ALIQUOT.  Ut restitui curent que sancti Ricarii monasterio sunt ablata.

IOANNES episcopus, seruus seruorum Dei, GUIDONI [Suessionensi] uenerabili episcopo, FULCONI Ambianensis ciuitatis uenerabili episcopo, BALDUINO Terganensis ciuitatis episcopo, dilectissimis filiis nostris spiritualibus, carissimam salutem, et apostolicam benedictionem.

 Si sospitatis copiam alacritatisque abundantiam erga uos fore nouerimus, haud aliter quam de nobis ipsis letamur. Ceterum mandamus uobis quatenus pro Dei omnipotentis amore, sanctique Petri ueneratione et nostra interueniente, huic nomine Ingilardo succurratis, ut monasterium sancti Ricarii confessoris per nostrum et per uestrum auxilium releuetur. Illis quoque militibus qui hereditatem monasterii abstulerunt, uestras excommunicatorias litteras unicuique mittere non pretermittatis, ut omnia que de predicto monasterio abstulerunt, reddere procurent. In hoc apparebit quod sanctam Romanam Ecclesiam diligitis, cum nostra deprecatio apud uos uenerit, si eam adimpleueritis.




ANNO DOMINI DCCCCXCuI.
GUIDO II PODIENSIS EPISCOPUS.





NOTITIA HISTORICA.


 Inter Begonem et Widonem catalogi editi collocant Hectorem et Petrum episcopos. At Hectorem premittere debuimus Gotescalco; Petri uero nullam habemus notitiam. Itaque nunc de Widone dicendum ac primum de illustrissimo ipsius genere. Filius erat Fulconis iunioris comitis Audium ex Gerberga, fraterque Goffridi seu Godefredi, Grisagonelle a uestimento dicti, Andium quoque comitis, ut nos docent Gesta comitum seu consulum Andegauensium: Fulco tres habuit filios, primogenitum Gosfridum, alter Guido episcopus Podii, tertio Drogo.

Guido litteris imbutus iussu parentum, secularibus pompis ualedixit, monachumque induit [habitum] in Cormaricensi diecesis Turonensis monasterio, ubi, pulso Arnaldo intruso, communi fratrum consensu, annuente rege, in abbatem est electus. Tunc abbas Cormaricensis uillalupensem quoque abbatiam regebat. At cum Guido dissensiones esse inter utriusque monasterii monachos animaduertisset,  hortatu et consilio Arduini Turonensis archiepiscopi, uillalupensibus potestatem fecit sibi eligendi abbatem in posterum; elegeruntque Huncbertum. Simul fuit abbas Ferrariensis, et sancti Albini Andegauensis; retinuitque Cormaricensem prefecturam usque ad an. 976, quo creatus est episcopus Aniciensis, inquit Mabillonius.

Aliquot annis ante episcopatum, ob multa predia distracta ex monasteriis, et data in beneficium, eum penituit, litterasque dedit, quibus adiurabat eos qui hoc pacto possidebant suorum monasteriorum terras, eas quantocius restituerent; ipse uero sic a se occupata restituit. Nunc de eius episcopatu dicamus.

Wido, Lothario rege uolente, non sponte promotus  ad episcopatum Aniciensem, cum ad eum capessendum accessisset, obuiam ei uenerunt soror eius Adelais uxor Willelmi prouincie comitis, eorumque filii Pontius et Bertrandus, qui Aquitanie nobilissimi consules appellantur. Eorum ope opportune usus est sapiens episcopus tum ad procurandam pacem et tranquillitatem, sanciendo treugam Dei, tum ad cercendos bonorum Ecclesie raptores, quos oblata restituere cegit. Legere iuuat in instrumentis pie et fortiter ab eo gesta descripta in charta ueteri quam nostris Sammarthanis communicauit dom. du Bouchet. Fundatio ecclesie sancti Petri de monasterio ibi facta legitur an. 993. Peruenisse dicitur usque ad annum 996. Sed eum tardius occubuisse probat charta seu decretum de treuga et pace ab eo promulgatum, quod inter instrumenta ecclesie Aniciensis edidimus. Cum enim inter eos episcopos qui cum Widone decretum condiderunt nominetur Fredolo Elenensis, nullaque eius mentio reperiatur ante  annum octauum regni Roberti regis, et anno millesimo certum sit Berengarium  fuisse episcopum Elenensem, liquet eum episcoporum conuentum agi non potuisse ante annum millesimum.

Alia ex parte constat Widonem episcopum annum millesimum in episcopatu non attigisse, cum Stephanus eius successor post Drogonem depositus sit anno 998. Unde coniicimus Widonem, cum animaduertisset Drogonem uel episcopatum renuisse, uel morte preuentum obtinere non potuisse, Stephanum uero a Gregorio quinto depositum fuisse, ad episcopalem ecclesiam rediisse, et auctoritate qua pollebat in ea aliquandiu perseuerasse.





GUIDONIS STATUTA Ad pacem inter Christianos conciliandam promulgata.


 In nomine Dei summe et indiuidue Trinitatis. WIDO, Dei gratia Aniciensis presul, superne pietatis misericordiam exspectantibus, salutem et pacem.

Notum esse uolumus omnibus Dei fidelibus, quoniam uidentes maleficia que in populo quotidie accrescunt, congregamus quosque episcopos, domnum Pe. uiuariensem, Wigonem ualentinensem, Begonem Aruernensem, Raimundum Tolosensem, Deusde Rutenensem, Fredelonem Elnensem, et domnum Fulcrannum Ludeuensem, et Widonem Glandensem, et alios quam plures episcopos, et quosque principes et nobiles, quorum numerus non est inuentus. Et quia scimus quia sine pace nemo uidebit Deum, admonemus propter nomen Domini, et ut sint filii pacis, ut in istis episcopatibus quos isti episcopi regunt,  neque in istis comitatibus, de ista hora et in antea ecclesiam homo non infringat, extra ecclesiam que in firmamento Castellanie, se sciente, nisi episcopi  propter eorum censum. Predam in istis comitatibus, neque in istis episcopatibus homo non faciat; de equis paruis, de bouibus, de uaccis, de asinis uel de asinabus, uel de fascibus quos ipsi portant neque de ouibus, uel de capris, neque de porcis, neque ea occidat nisi per conductum suum uel suorum, in itinere potitus accipiat uictum sicut ad suam domum, nichil portet, uel ad castellum bastire, aut obsidere, nisi unusquisque de sua terra, aut de suo alode, uel de suo beneficio, uel de sua commanda; clerici non portent secularia arma; monachis iniuriam nullus [ullus] homo aliquam non faciat; neque his qui cum  eo perrexerint, qui arma non portauerint, nisi episcopi aut archidiaconi propter eorum censum; uillanum aut uillanam propter redemptionem, nonnisi  per suum sorsfactum [forsfactum; et in eumdem uillanum qui alterius terram arauerit uel laborauerit, quod est in contentione, nisi unusquisque de terra sua, aut de suo beneficio; terras ecclesiasticas, episcopales, canonicales, monachales, nullus presumere audeat, neque aliqua mala consuetudine dishonorare nisi de manu episcopi aut fratrum uoluntate per precariam acquisierit de ista hora et in antea; negotiatores etiam nullus apprehendere uel de rebus suis spoliare presumat se sciente. Interdicimus etiam ut nullus laicorum se intromittat de sepulturis ecclesie, uel offerendis, et nullus presbyterorum pretium de baptisterio accipiat, quia donum Spiritus sancti est. Si uero aliquis raptor fuerit aut maledicus qui hanc institutionem infregerit et tenere  noluerit, sit ipse excommunicatus, et anathematizatus, et a liminibus sancte Dei Ecclesie segregatus, [nisi] usque ad satisfactionem ueniat. Quod si non fecerit, presbyter ei missam non cantet, diuinum ei officium non faciat; et si mortuus fuerit, presbyter eum non sepeliat, neque ad ecclesiam sit sepultus; communionem non det ei se sciente, et si aliquis presbyter hoc infregerit se sciente, ab ordine deponatur. Precamur etiam uel admonemus ut in isto tempore, scilicet mediante Octobrio mense, ad istum Dei placitum cum bono animo et bona uoluntate ueniatis, in Dei nomine, ut remissionem peccatorum uestrorum consequi ualeatis, prestante Domino nostro Iesu Christo, qui cum Patre et Spiritu sancto uiuit et regnat. Confirmat hoc archiepiscopus Dagobertus  Bituricensis sedis, et domnus Theobaldus uiennensis archipresul.





GUIDONIS CHARTA Scripta cum abbas ageret in monasterio S. Pauli Cormaricensis.---Monasteriis ablata restituit.


 Ego in Dei nomine Wido abbas ex monasterio sancti Pauli Cormaricense, seu ex monasterio sancti Saluatoris uillalupe, sub eius patrocinio degente; necnon ex monasterio sancti Petri Ferrariensis, atque ex monasterio sancti Albini Andecauensis, notum  fieri cupio omnibus sancte Dei Ecclesie fidelibus, tam presentibus, quam futuris, qualiter locis in meo regimine consistentibus omni affectione atque conamine consulere uelim. Ego siquidem quondam bonis omnibus affluens, prosperitatibus seculi fulgens,  cuncta postponens, tirocinio Christi me mancipans, monasticum ideo sumens onus: sed secularibus prepeditus negotiis, insuper inimici tentationibus instigatus, multimodis susceptum monasticum ordinem non, ut decebat, hactenus custodiui, sed plurimis interlabentibus culpis preuaricaui. Denique loca in meo regimine consistentia, qui debueram bona pro posse augendo ad meliora prouehi, plurima inde subtrahens, quesiui ad ima relabi. Nunc uero penitudine ductus, quod minus peregi, supplere cupio. Hortante quoque Widone episcopo, auunculo meo, nec non domni abbatis Hycmari impulsu, quin potius diuino instinctu, terram quam de his locis, proh nefas! sustuli, benigno animo illis reddo: fecique hanc scriptionem,  ut si quispiam aliquid illicite tenet, quod ego ei maligno deprauatus consilio contuli, iam non audeat retinere. Hoc quoque scriptum fratri meo Gaufrido Andecauorum comiti direxi, qui gratante animo eum manu propria firmauit, fidelium quoque manibus roborandum esse decreuit. Signum domni Widonis abbatis, qui hanc editionem fieri iussit; S. Widonis episcopi, S. domni Hynmari abbatis, S. Nefingi episcopi, Fr. Wido manu propria firmauit, S. Gaufredi comitis, S. Marcoardi, S. Rainaldi, S. Warini, S. Widonis, S. Guatoni, S. Odonis, S. Odolgarii, S. Griferii, S. Burchardi, S. Ernegisi, et aliorum Xu.





DE CHARTA GUIDONIS Qua Treugam Dei confirmauit.


 Fuit uir quidam ex nobili Francorum progenie ortus, Guido nomine, qui, prouidentia Dei disponente, traditus a parentibus litterarum studiis, relictis secularibus pompis, monachus factus in cenobio quod uocatur Cormarium, uiriliter militauit ibi sub regula sancti Benedicti. Patre uero illius monasterii migrante ex hac luce, fratrum concordante consensu, abbas ibidem eligitur, atque iuxta morem canonicum benedicitur. Sublimatus autem ita bonis fulsit moribus, ut etiam fama bonitatis eius perueniret ad aures regis Francie, cuius rex idem innixus consilio, disponebat quod bene placitum erat Deo, ut utile populo. Quo in tempore Aniciensi ecclesia uiduata suo antistite, a clero et populo . . . . . unanimiter legati mittuntur ad regem,  ut daret illis utilissimum pastorem, prefatum scilicet abbatem, cui erat frater germanus nobilissimus comes Gaufridus, cognomento Grisagonella. Unde rex nimium gauisus, conuocans, electum uirum, multa prece monuit eum, ut, pergens Podium, fieret ibi animarum pastor sibi, et populo fidelissimus procurator. Hec ille audiens, nec citius consentiens, rege cogente uelit nolit, fratribus ualedicens, sumptis inde sociis, cum missis Aniciensibus iter aggreditur. Hoc factum audientes Pontius ac Bertrandus eius nepotes, Aquitanie clarissimi consules, cum matre eorum Adelaide sorore ipsius, uenerunt ei obuiam, se et sua ei dantes; cum quibus Podium ingressus, fit ei magna processio clericorum, fit grandis exsultatio laicorum, quod  Deus eis talem patronum dedisset. Pontificali igitur cathedra sublimatus, cogitans assidue de tenenda pace, de rebus Ecclesie quas ui abstulerunt raptores huius terre, iussit ut omnes milites ac rustici de episcopatu suo conuenirent in unum, auditurus ab  eis quale sibi de regenda pace darent consilium. Ipse uero apud Briuatensem uicum nepotibus suis mandans congregare exercitum, omnibus de pontificatu suo coadunatis in unum, in prata sancti Germani que sunt prope Podium, quesiuit ab eis ut pacem firmarent, res pauperum et ecclesiarum non opprimerent, ablata redderent, ut sic, sicut decet fideles Christianos, ita se haberent; quod illi dedignantes, iussit exercitum suum a Briuate tota nocte uenire mane, uolens eos constringere ut pacem iurarent, et pro ipsa tenenda obsides darent, rura et castella beate Marie, et res ecclesiasticas quas rapuerant, dimitterent; quod factum fuit Deo auxiliante. Postquam uero Deus omnipotens cuncta sibi subiiciens, dedit ei tranquillam et serenam  pacem, conuocauit maiores Ecclesie, dicens uoluntatem suam esse ut clerici ibidem Deo seruientes haberent communiter uictum et uestitum sufficienter; hac de re causa bipartita oblatione altaris beate Marie, dedit unam partem canonicis Deo et eius genitrici seruientibus; alteram uero reseruauit suis usibus. Preterea cum Truano decano, optimo uiro, magno ingenio, fecit incidi rupem quam uocant Aculeam  in cuius cacumine edificauit ecclesiam in honorem beati Michelis dedicatam, quam similiter cum magnis appendentiis dedit predictis canonicis [clericis]. His ita compositis diuina inspirante clementia, dum domnus Guido sancte uallauensis ecclesie superno nutu episcopus, sollicita inuestigatione mentis arcano secum discuteret qualiter  pastorali officio a Deo sibi commisso ad utilitatem suarum ecclesiarum, seu cenobiorum, atque anime sue profectum, et ceteris que presulati cure congruere uidentur, die noctuque inuigilare deberet, semetipsum erga id officii in multis offendisse  referens, in terra [tamen] iudicii Christi examinatione perculsus, Domini benignum cepit implorare auxilium ne uniuerse carnis ita uiam perficeret, priusquam quidquid deliquerit, pro posse satisfaceret. Unde, Dei gratia succurrente cum studioso secum tacita cogitatione reuoluens qualiter facinorum fasciculos, Deo propitio, deponere potuisset, sibi memoria accidit quod ut ecclesiarum decus augeretur, per multas ciuitates monasteria constructa haberentur; ipsa uero Aniciensis cui preesset, tali religione uidua monebat. Quocirca decus uallauensis Ecclesie augmentare contendens, ut peccaminum molem sibi interius iudex remitteret, in Aniciensi urbe [suburbano] cenobium constituere, Deo largiente, disposuit. Suam igitur dispositionem sue  sorori Adelaide comitisse, suisque filiis, uidelicet Pontio et Bertrando, eius nepotibus, cunctorumque canonicorum collegio manifestans, cunctis hoc laudantibus, in predicta Aniciensi urbe [predicto suburbano] pro anime sue, omniumque episcoporum qui ante se in eadem urbe pastoralem curam rexerint, et suorum successorum, necnon Stephani cognati, Adelaide sororis, eorumque filiorum Pontii et Bertrandi, et omnium Aniciensis Ecclesie canonicorum, animarumque redemptione suorumque peccatorum remissione, quamdam ecclesiam sub nomine  monasterii edificauit. Postea uero quadam die ipso domno Guidone episcopo iam predicto in capitulo Aniciensi personaliter existente, domnis canoniciis ad hoc specialiter uocatis, ex quorum  numero erant uenerabiles uiri, domini Guido prepositus Aniciensis, et ualentine Ecclesie episcopus, Truanus decanus, Petrus sancti Petri abbatis, uinceciensisque Ecclesie presul, Guitardus etiam uinceciensis Ecclesie archidiaconus, et abbas Robertus qui tunc sancte Aniciensis Ecclesie erant canonici, cum ceterorum canonicorum collegio in capitulo residentium, per ferulam sui episcopatus indagatricem tradidit predicte ecclesie seu cenobio predicto de sancte Marie terra, cunctis canonicis consentientibus, in territorio uincenensi [uiuariensi] quamdam uillam que dicitur Isla [Fascia] cum omnibus iuribus et appendiciis suis, que ad episcopi partem pertinere uidentur, excepta duntaxat capella que in ipsa uilla est edificata, atque in honore  beati Cypriani episcopi et martyris consecrata, uiuente Truano decano. Post cuius obitum similiter dedit ipsam capellam cum dominio [decimo] suo, siue cum uniuersa hereditate que ad ipsum pertinere uidetur, que est in ipsa uilla. Fustellina [Fascia una], de uinea, et in uilla de Thauliaco mansus unus; rursus de proprio [predio] in uiuariensi territorio in uilla nomine Gimellis mansos duos, quos acquisiuit de Guidone, Desiderii nepote. In alio autem loco in  territorio uellaico in uilla que uulgo nominatur Caciacus, totum quod modo ipse domnus Guido episcopus in dominium tenere uidetur, uidelicet prata, uineas,  campos, siluas et appendarias duas. Et in eodem uellaico, que Lanciacus dicitur, mansum unum, quem Roffredus [Boffredus] canonicus in beneficio tenebat; in uilla quoque sancti Germani unam appendariam ad gallinas nutriendas, et in eodem uellaico in pago quem uocant Fiuer [Fines], unam ecclesiam in honore sancti Iuliani dedicatam, suo episcopio Aniciensi subiectam, a suis nepotibus Pontio et Bertrando  accepit, et quod iam prefatum Guigonem prepositum, captum uiolenter, a beate Marie Aniciensis ecclesia Miniate duxerunt. In ipsa autem ciuitate cui preesse uidetur, unum molendinum, quem 90 sol. Petrus sibi uendidit, et unum furnum quem ab Hugone Arcadi [Richardi] abbatis nepote ob canonicam  pro pretio 60 sol. accepit, et in ipsa ciuitate de terra illa quam uulgus proprie terram sancte Marie nominat, quam episcopus ipsius loci in propriis usibus tenere semper solitus est; totam sepulturam, , et in Aruernico quoque territorio clausum unum, quem de Imberto presbytero 100 sol. comparauit. Insuper pro cunctorum utilitate laborare contendens, et ut sui successores indeficientem [indeficiente] a totius bonitatis largitore mercedem pro temporali stipendio accipiant, ex omnibus que in ecclesia ceterarum uollauensium matre, que cunctis sibi subiicientibus pontificali cathedra excellentius eminet, Christo Dei et hominum mediatori  pro requie defunctorum, salute uiuorum oblatum fuerit, decimam partem iam predicto cenobio tribuit; ut ita cenobite sub beati Patris Benedicti regula in eodem monasterio Christo famulantes, decimam partem sub futuris episcopis ex eorum semper medietate accipiant. Super hec omnia unam integram canonicam ex quadraginta dedit, sic in ipsa societate perenne [sicut ipse in hac societate], Deo concedente, bonum ualeant adipisci. Hec autem omnia que supra scripta sunt sic leguntur eo tenore, sicut ipse [sicut legitur pro remedio animarum cunctorum predictorum, eo tenore ipse] dominus Guido episcopus predicto cenobio tradidit, ut, [secundum abbatis qui eidem loco prefuerit iussionem] cenobite ibi degentes Christo Domino pro  salute uiuorum et requie defunctorum seruientes, proprietario iure ita habeant, teneant, firmiterque possideant, ad suorum ipsiusque cenobii utilitatem dispensent, quatenus meliorando in ipsa semper ecclesia maneant, et nunquam nisi ad ecclesie et eorum utilitatem ab ipsa recedant. Canonicorum uero congregatio, ut partem sempiterne remunerationis a Deo accipiant, pro eius rogatu promiserunt, se talem seueritatem [societatem] pro stabilitate huius predicti monasterii post mortem ipsius Guidonis episcopi a futuris episcopis ipsius loci petere, et hoc pro consuetudine ac lege teneri laudauerunt, qualem pro sua parte altaris et communia. Sicut enim futuri episcopi ipsius loci omnia que canonici ex eadem  Aniciensi ecclesia in sua parte habere uidentur, iureiurando conseruare promiserunt, ita res huius monasterii supra dictas, uel que Deo propitio ibi donate fuerunt, nullo modo a semetipsis episcopis minorari iureiurando promittant. Denique pro certiori securitate et stabilitate, ut certius credatur et firmius teneatur, a se et a suis successoribus hanc chartulam in presentia canonicorum prefatus domnus Guido episcopus scribere rogauit. Quam manu propria inferius litterarum apicibus roborans, cunctos sancte Ecclesie diuersorum ordinum canonicos, quorum nomina inferius descripta habentur, propriis manibus firmare precepit; nimis enim inhonestum et indecens, atque omnibus bonis operibus contrarium  uidetur, ut quod ordinatum est ad ecclesiasticam utilitatem, alter querat perperam fundere; et quod suo debet studio crescere, perniciose tentet preuertere. Quapropter, etc. Actum est autem hoc in Aniciensi ciuitate Idus Aprilis, luna XuII, anno Incarnationis 996, indict. uI, epacta XXu, concurrente uI, feliciter.

Hanc chartulam firmauerunt Guido prepositus ualentinensis Ecclesie episcopus, Truanus decanus, Petrus abbas [uiuariensis] episcopus canonicus, Ademarus abbas canon., Guitardus abbas canon., Robertus abbas canonicus, Theotardus canon., Bofredus canon., Arnaldus, Robertus custos ecclesie canon., Adenan. [Eddenus], Wibernus canon., etc.




ANNO DOMINI DCCCCXCuII.
S. ADALBERTUS EPISCOPUS PRAGENSIS ET MARTYR.





uITA SANCTI ADALBERTI Auctore forte Ioanne Canapario, cenobii SS. Bonifacii et Alexii in Urbe, ineunte seculo XI, abbate.






MONITUM.

 Rome in latere montis Auentini ad Tiberim fluuium conuerso cenobium exstat sanctis Bonifacio et Alexio consecratum, quorum ueneratione Greci iuxta ac Latini attracti, antiquitus sub utraque sancti Basilii et sancti Benedicti regula uitam monasticam egerunt. Hic Adalbertus, episcopus Pragensis, e patria profugus, sub Leone abbate monachum induit, et complures annos sanctorum uirorum familiaritate usus, ex eorum denique numero uite sue scriptorem sortitus est. Cum enim complures episcopi et martyris uite exstent, ea que omnium antiquissima et reliquarum fons precipuus agnoscitur, intra biennium aut triennium post obitum Adalberti conscripta, auctorem habuit monachum SS. Bonifacii et Alexii, qui nomen quidem suum latere uoluit, sed quem Ioannem Canaparium, cenobii mox abbatem futurum, fuisse existimo. Certe monachum SS. Bonifacii et Alexii eo se prodit, quod tum S. Basilium, tum S. Benedictum »Patrem nostrum«  uocat; Leonis abbatis  et fratrum de Adalberti uita et moribus iudicium affert; ipse una cum reliquis fratribus Adalbertum »secularis philosophie scientissimum esse« nouerat  , et ea que nonnisi  paucissimis monasterii fratribus innotuerant nobiscum communicat  . uir igitur in omnibus, que Rome uel ante ultimum Adalberti iter contigerant, haud leuis auctoritatis, scilicet qui ea aut ipse uidit, aut ab Adalberto et fratre eius Gaudentio  , qui sancto uiro inde ab infantia fidissimus comes adheserat  , a S. Nilo  , et Leone audiuit, ultimam Adalberti expeditionem et martyrii historiam a Gaudentio itineris socio, quem precipua obseruantia colit, didicisse uidetur.

Que cum ita sint, nonnulli Gaudentium ipsum, quem Otto III an. 1000 Gnesensi sedi archiepiscopum imposuit, librum conscripsisse existimarunt  , quibus quominus assentiar, animo auctoris permoueor. Nam maiore caritate de Gaudentio loquitur, quam ut ipsum eumdemque fuisse credam, animo minus commoto Adalberti cedem narrat, quam ut fratrem ea scribere opiner; ideoque in eam potius sententiam inclino, ut Ioannem Canaparium auctorem  libri habeam, cuius uisio de obitu Adalberti infra ita narratur: »Ecce in monasterio ubi ille talis  nutritus fuerat, cuidam conuerso Ioanni Canapario, talia Dominus per uisum ostendit.  E summo celo . . . . . Unius nomen, extra ipsum qui hec uidit, admodum paucissimi sciunt; alter uero erat, ut adhuc hodie ipse meminit, domnus Adalbertus, cui angelicus minister iam celestis mense conuiuia preparauit.« Hic auctorem exemplo Ioannis euangeliste  sua ipsius referre intelligimus; et modestia ea, que monachum decet, uir »nobilitate carnis prepollens et diuitiis affluens, qui mona hicum habitum abrenuntians que seculi sunt suscepit, Ioannes Canaparius  ,« se »quemdam conuersum« tantum dicit.

Ioannes noster, ut auctore Miraculorum S. Alexii referente discimus, dum in seculo erat, multos amicos propinquos et fideles sincera caritate deuinxerat eumdem locum secum petere eumdemque habitum suscipere, sed nonnisi pauci eorum promissis suis steterunt. Eum non solum Scripture sacre et Patrum, sed etiam classicorum Romanorum, gnarum, plurime sententie inde decerpte, quas operi  inserendas duxit, arguunt. Leone defuncto abbas electus est  , et an. 1002, d. 8 Martii, uetustam Eufemiani, patris S Alexii, donationem auctoritate publica transcribi iussit  . Obiit d. 12 Octobris a. 1604  .

Scripsit uitam Adalberti superstitibus Nilo  , Ottone III   et Leone, ante iter imperatoris in Poloniam ad uisendam Adalberti tumbam susceptum , cuius certe mentionem non facit, Gregorio u papa recens defuncto , quod eo in uiuis degente uix precipitem eius animum uituperasset  ; ideoque anno 999 librum absoluisse censendus est. Cuius suscipiendi Ottonem III auctorem tradit scriptor libelli de translatione SS. Abundii et Abundantii  , et amicitia qua imperator Adalberto iunctus erat  , et animus auctoris in Ottonem III et II beneuolus  , rem ita se habuisse, fidem facere possunt.

 Auctor utitur stylo graui et breui, adhibitis tamen sententiis, que nonnunquam ad recentioris idiomatis usum  accedunt.

 Liber statim ut prodiit, per Italiam et Germaniam inclaruit, paucos post annos a Brunone episcopo in libro ab ipso de uita Adalberti edito excerptus est, seculo XI in Monte Casino et in Germania tertiam uicissitudinem subiit, tum Leoni Ostiensi, auctori translationis S. Abundii et Abundantii, Cosme decano Pragensi  , et aliis per eos auctoribus [ C. bibliothece Pragensis metropolitane, mbr., sec. XIu, in fol.  , quem, adhibitis Canisii et Bzouii editionibus, a Godefrido Henschen in Actis SS. d. 23 Aprilis, p. 178 sqq., expressum et adnotationibus instructum legimus [ C. Casinate n. 145 mbr. sec. XI in folio maximo , Siluestro II pape ascribitur  .  Liber a Bzouio an. 1629 editus [ C. bibl. uallicelliane  G. N. 99, fortasse idem quem ex bibliotheca S. Cecilie Baronius [ C. regius Monacensis inter libros S. Emmerammi  Ratisbonensis B. 34 signatus, mbr., sec. XIu, a u. Cl. Föringer in usus nostros uersus, uoces et sententias integras cum aliis commutat, textum contrahit et insertis uite alterius particulis dilatat; in fine Miracula sancti Adalberti martyris exhibet.

In tanta codicum uarietate  , cum textum genuinum nonnisi in 1, 2, 3, haberi pateret, precipua tantum loca quibus reliqui ab eis dissentiunt adnotanda esse duxi.



INCIPIT PASSIO S. ADALBERTI MARTYRIS CHRISTI [1 1Kb] .


 1. Est locus in partibus Germanie, diues [2 1Kb] opibus, prepotens armis ferocibusque [3 1Kb] uiris [4 1Kb] , quem incole Sclauoniam [5 1Kb] cognomine [6 1Kb] dicunt. Huius [7 1Kb] maxima pars infidelitatis errore preuenta, creaturam pro Creatore, lignum uel lapidem pro Deo colunt; plerique uero nomine tenus [8 1Kb] christiani, ritu gentilium uiuunt; quibus [9 1Kb] causa periculi fit res salutis. Nonnulli tamen ex eadem gente et bene credunt et pro spe future mercedis bona opera agunt. Igitur in illis [10 1Kb] finibus, ubi christianitatis religio pulcherrima floruit, erat uir Zlaunic [11 1Kb] nomine, potens in honore et diuitiis, amore iustitie ac operibus misericordie perrarus [12 1Kb] ciuis; uir magnus  inter cunctos [13 1Kb] eius terre habitatores, auro et argento locupletissimus, inter delicias fidus custos diuine legis, ambulans [14 1Kb] sollicite iuxta precepta sacerdotum, carus toto [15 1Kb] populo, sed proprie amicus pauperum. Hic accepit uxorem dignam generis sui, et ipsam honestis moribus plenam; que audiendo [16 1Kb] uerba uite plus sitiuit, et [17 1Kb] eadem operando famem [18 1Kb] non expleuit; nec delectabatur matronarum pompis, nec auro lapidibusque preciosis, pro minimo ducens, que stulti maxima putant. Sancta erat moribus, sancta sermonibus, fortis ut dicunt in ieiunio, familiaris Deo in oratione; mater lugenti pupillo, peregrino et uidue gratissima soror.  Pro his ergo et his similibus, quas ambo egerant, uirtutibus honorauerunt eos nobiles et diuites et coluerunt maxime pauperum turba [19 1Kb] .

2. Itaque cum de tam prenobili coniugio sancta proles merito foret nascitura, inter magnanimos iuuenes quos procreauerant, natus est illis puer  speciosior cunctis; cui post in sacri baptismatis lauacro [20 1Kb] datum est nomen Woytech [21 1Kb] . Iste quantus esset futurus cum ignoratum fuerit, parentes pepercerunt forme eius, et pre nimia pulchritudine quam habuit destinauerunt eum seculo. Quicquid autem pius [22 1Kb] error, uerum [23 1Kb] mala uenia, parentum in hoc deliquid, mox culpe proditor celestis ire gladius correxit. Cerneres namque infantuli corpusculum subita magnitudine excreuisse, et pre  nimia inflatione uentrem toto corpore maiorem; sic in horas maiore dolore addito, periculum mortis imminere cepit. Turbantur parentes; decurrunt ubertim lacrime patris, et curuis unguibus lacerat ora pallida nutrix; stant [24 1Kb] mesti fratres; seuit dolor inter uiscera matris, nec uox, nec animus, nec color certa sede manent. Tandem sub ipsa morte confugiunt ad pium et misericordem Dominum, et que pro hominum necessitate plus omnibus sanctis succurrere solet, matrem Domini appellant. Inde ueniunt ad templum cum magna humilitate ac deiectione cordis; ponentesque puerum supra altare sancte Marie, uotum placabile uouerunt eum Domino. His ita actis [25 1Kb] , auersa est indignatio Dei, et extenuato uentre puer pristine redditur pulchritudini [26 1Kb] .

 3. Parentes uero, qui causa huius mali erant, penitentia ducti glorificauerunt Dominum, qui pro melioratione hominum ire sue flagella disponere nouit. Puer autem [27 1Kb] proficiens etate et sapientia, ubi tempus erat, christianis imbuitur litteris; nec egressus est domum patris, donec memoriter didicit psalterium. Proinde pro discendis liberalibus [28 1Kb] studiis misit eum pater ad archiepiscopum Adalbertum , qui ab eo, quod uerbis docuit, moribus et uita nusquam recessit. Preerat autem idem sacre urbi, que latine uirginum ciuitas  , grece Parthenopolis uocatur; urbs quondam nota populis, et una ex magnis urbibus, dum primus Otto sceptra  regalia rexit; nunc autem pro peccatis  semiruta  domus, et malefida statio nautis . Ipso tempore erat [29 1Kb] magister scolarum Octricus [30 1Kb] quidam philosophus, sub quo turba iuuenum et librorum [31 1Kb] copia multa, nimis crescente studio, floruerunt. Ergo archiepiscopus ille puerum cum magna caritate suscipiens, dat sibi confirmationem sacrosancti crismatis, et suo nomine Adalbertum appellans tradidit scolis. Aderat sibi discenti spiritus semper indiuiduus [32 1Kb] comes, et cucurrit [33 1Kb] diuite uena ingenium, ratio [34 1Kb] et sensus.

4. Toto autem tempore scolaris studii non emulatus fuerat facientes iniquitatem, nec stetit in consilio eorum, quibus erant [35 1Kb] inutilis [36 1Kb] actus et puerilia negocia; sed mox ubi longius aliquid [37 1Kb] positus magister ei locum prebuit, occultis itineribus ad  sanctorum martyrum domicilia confugit. Ibi [38 1Kb] secundum mensuram temporis orationum uota [39 1Kb] persoluens, rursum ante occursum magistri loco suo resedit. Noctibus quoque, ut opus suum bonum ab humanis laudibus occultaret, circuit pauperes, debiles et cecos, quibus secundum modum miseriarum amica solamina prestat. uerum ne a bone operationis studio cessaret, pater et eius optima mater omnia [40 1Kb] sufficienter dederunt. Quin et magistro suo aurum et argentum et [41 1Kb] quecumque [42 1Kb] oculis hominum dignissima erant offerentes, karo filio [43 1Kb] doctrinam magno precio emerunt. Ille uero indefesso cursu ad omne uirtutum exercitium semet ipsum semper extendens, inter suos collegas pulcherrimus processit. Recessu magistri,  quando ceteri inanibus ludis et ioco laborem legendi sibi minuerunt, ille uero [44 1Kb] Dauitici nectaris mella degustans, spiritali risu se solatur. Quando illi prandentes in angulis scole dulcia obsonia magistro furantur, ille furtiuas orationes domine sue [45 1Kb]  mittens, angelicam dapem sibi mercatur.

5. uideamus nunc inter alias uirtutes quas habuit [46 1Kb] , sancte simplicitatis quam ditissimus erat. Quadam die dum iret de scolis, unus qui erat socius itineris, pretereuntem puellam humo prostrauit, et causa ludi eum desuper proiecit. Concurrunt scolares, et quidnam foret acturus, cum ingenti chachinno expectant. Ille uero quia uestitam uirginem  tetigit, o bona stultitia [47 1Kb] ! iam se nupsisse uerissime  [48 1Kb] credidit. Inde erigens se [49 1Kb] de inuisa uirgine, dedit se bene simplex puer in amarissimas lamentationes, atque continuo imbre oculos humectans: Heu me! nupseram [50 1Kb] , inquid, et criminis machinatorem digito monstrans: Hic me nubere fecit! Hec et his similia Deo plenus infantulus iam tunc agendo, multorum oculos in se defixit [51 1Kb] , mirantium eius acta ac dicentium: Benedicens benedixit hunc puerum Deus, qui infra limina puericie adhuc positus, ad optima queque sic arduus surgit. O ter quaterque beatus, si hec humanitatis studia tota deuotione adimpleuerit, et arrepti operis cursum congruo exitu terminauerit! Quibus uero cognitus erat pater et eius mirifica mater: Non est mirum, aiunt, si tantus est de tantis parentibus ortus. Patris iustitia floret in  eo, et materne pietatis imago in purpureo pectore uernat. Quot annis studuit, incertum est; sed quia secularis philosophie [52 1Kb] sat scientissimus erat, nouimus omnes. Quem Dominus, credo, ad hoc humane philosophie [52 1Kb] studere uoluit, ut post diuine sapientie montes faciliore gressu scandere posset; aut pocius seculi amara paruulus potare debuit, ut post uir factus Dei dulcia auidiore animo hauriret.

6. Post hec magister scolarum [53 1Kb] imperatoris seruitio ascriptus, accessit in regiam curtem . At archimandrita [54 1Kb] Adalbertus [55 1Kb] debitum nature persoluens, ex hoc pelago ad littora sempiterne beatitudinis transuolarat. Alumnus autem ille patriam carosque propinquos reuisens, sub sacre ciuitatis Prage episcopo [56 1Kb] arma christiane milicie militaturus  assumpsit. Nec multo post cepit languor pessimus eundem episcopum, et detestabili fine clausura uitam uenit ei ultima dies . Nam in extremo anhelitu, cum tamen adhuc magna pars anime superstes foret, astantibus, quorum ille adolescens [57 1Kb] unus erat, hanc fabellam [58 1Kb] egra [59 1Kb] uoce retulit: Ei [60 1Kb] mihi! qualis eram et quantum diuersus [61 1Kb] ab illo , qualem me nunc esse uellem! Ei me miserum! perdidi dies meos; iam penitentie fructus nusquam [62 1Kb] ! Perii [63 1Kb] ! Ubi nunc honor meus et inanes diuicie? O caro putribilis et esca uermium, ubi nunc gloria et pulchritudo uanitatis tue? Decepisti me, decepisti, fallax seculum, promittens mihi annosam etatem, et ecce! insperate mortis gladio ut male interemisti animam meam! Sed  meum scelus utcumque ueniabile tamen [64 1Kb] erga pium Dominum foret, nisi quod [65 1Kb] commendate plebis scelera ad cumulum miseriarum accedunt [66 1Kb] . uoluptates enim et desideria eis pro lege erant; nec prohibui furentem, nec prohibere potui sponte [67 1Kb] pereuntem populum,  qui adhuc hodie nil sciunt uel faciunt, extra quod digitus [68 1Kb] satane in eorum cordibus scripsit. ue mihi, quia silui! Hoc est, quod dolet, et dolebit in euum. Nam ecce! dire mortis uictima in infernum recta uia proficiscar, ubi uermes mei non morientur, et ignis meus ardebit in eternum, et ultra! Sic ait et citius dicto [69 1Kb]  obdormiuit; factusque est planctus magnus super eum. Timuerunt autem [70 1Kb] timore magno, sed pre omnibus adolescens [71 1Kb] . Adalbertus, qui his diebus deliciosus miles erat. Nocte eadem [72 1Kb] sacco indutus cilicino et caput cano cinere respergens, singulas circuit ecclesias; pauperibus quoque que habuit large dispergens, se et causam suam precibus Domino commendauit. Ipsi autem episcopatus honorem iam tunc aliqui tacitis repromissionibus, nonnulli  publico sermone promiserunt.

7. Post mortem uero episcopi non longe ab urbe Praga factus est conuentus desolate plebis una cum principe illius terre; et fit diligens inquisitio, quem pro illo ponerent. Responderunt autem omnes uno ore: Et quis alius, nisi indigena noster Adalbertus, cuius actus, nobilitas, diuicie ac uita cum honore concordant? Hic quo ipse gradiatur optime nouit; hic etiam ducatum animarum prudenter amministrat. Eodem die dominico, quando hec electio facta est, quidam ualidissimo demone raptus fertur in ecclesia [73 1Kb] ubi sedes episcopalis est; et cepit palam confiteri mala [74 1Kb] sua, quorum sibi conscius erat. Tunc conuenerunt ministri dominicalis mense, orantes pro eo et sacris uerbis inimicum persequentes. Exclamauit  autem per os illius impurissimus demon dicens: Quid mihi ac uobis? uenistis detrudere me de hoc habitaculo meo! Quid prodest iactare uos inania uerba? Ego illum, qui sessurus est in ista sede, ualde timeo; ubicumque eum uideo uel audio, non ausus sum stare. Et continuo spumans demon murmura et horrisona uerba ingeminat; et diris dentibus diu infrendens, ad ultimum exiuit homine sano. Die postero ante ortum solis uenit nuncius dicens, quia heri domnus Adalbertus consensu [75 1Kb] publico electus est in episcopum. Concurrunt populus cum clero glorificantes et gratias agentes Domino, quia uolens nolensque nequam spiritus confessus est electionem illius.

8.  Rediens interea de Sarracino [76 1Kb] bello,  adiit ueronam [77 1Kb] imperatorius apex, scilicet Otto secundus, cui fuit manus in prelio fortis, in paruo corpore maxima uirtus; augustus melior bono patre, et ut fama meminit, per omnia cesar christianissimus. Idem tunc uictor et uictus pro recolligendo [78 1Kb]  milite huc uenerat, uolens ultum ire damna uictorie, sed nesciens, quia mors eum proxima pulsat. Ad hunc ergo Sclauonica [79 1Kb] manus perrexit, ferens legationem de parte [80 1Kb] ducis, et obtulit electum episcopum, rogans eius manu popularem confirmari electionem. Non minus imperator eorum digne peticioni adquiescens, dat ei pastoralem uirgam; et, cuius suffraganeus erat, Mogontino archipresuli in episcopum direxit consecrandum. Consecratus ille  festo amicorum domini nostri Iesu Christi, Petri et Pauli, multo comitatu equitat in dulcem patriam. Equus autem cuius tergo insederat, non more frementium equorum nec properis [81 1Kb] cursibus gradiebatur, neque auro et argento portat fulgentia frena; sed in rusticum morem torta canape [82 1Kb] ora  strictus, incessit ad arbitrium sedentis. uentum est ad sanctam ciuitatem Pragam, ubi dux precluus [83 1Kb] Wencezlaus [84 1Kb] quondam regnum tenuit, ac in Dei seruitio uiuere suum egregie perduxit; postea uero sub impii fratris ferro nobile martyrium consummans [85 1Kb] , manifestis inditiis ac ingentibus usque hodie miraculis sua merita probat. Ibi tum [86 1Kb] nouus ille pontifex uincla pedum soluens, nudo pede intrat urbem; hinc humili et contrito corde orationis iura persoluens, magno gaudio ciuium episcopalem cathedram obsedit.

9. Erat autem cunctis diebus pontificatus episcopii sui pie ac fideliter seruiens Domino, sed [87 1Kb] multo tempore [88 1Kb] ac [89 1Kb] inproficuo [90 1Kb] labore christianitatis normam exercens in populo. Res ecclesiasticas  sub equa diuisione distribuit in quatuor partes; primam partem pro necessariis uel ornatibus ecclesie; secundam canonicorum [91 1Kb] , commoditatibus [92 1Kb] asscripsit; terciam uero in agmina pauperum proflua miseratione expendens, ultime partis summulam pro suis usibus seruat. Preterea [93 1Kb] omni die festo plurimos [94 1Kb] pauperes elimosinarios [95 1Kb] ad misericordie opera uocat, que eis necessaria erant affluente copia ministrans. Item cotidianis diebus ter quaternos  habere solitus erat, quos in apostolici nominis honorem dape et potu saciat [96 1Kb] Raro autem extra festum aliquod [97 1Kb] uidit eum meridianus sol manducantem, et numquam media nox somno indulgentem. Stat lectus paleis [98 1Kb]  plumis et ostro rigidus [99 1Kb] , die oculos hominum pascens; nocte uero aut habuit fratrem Gaudentium aut cecum natum [100 1Kb] , extra quos suo cubili amicissima familiaritate iunctos, et se tercium, nemo quartus recubuit in una domo. Ipsi uero nuda humus, uel lene [101 1Kb] cilitium, et lapis pro capitis sustentaculo, somnum dabant. Numquam saturo uentre iuit [102 1Kb] dormitum, et nondum expleto sopore, surgit ad solite orationis conuiuia. Corpus uero et corporis incentiua acerrimis attriuerat ieiuniis, nec [103 1Kb] ulli [104 1Kb] umquam uoluptati animum dare uolebat. Parua quies oculis et nulla uenia est defectis pedibus.

10. Lustrauerat enim carcerem [105 1Kb] et [106 1Kb] carcere positos, quorum longa series et infinitum agmen  erat. Nulli plus nota propria domus, quam sibi erat, quis, quo nomine et in qua parte cubaret infirmus, aut quot capita rediuiua salus uite, quot fatalis hora mitteret leto. Quorum omnium post pia obsequia [107 1Kb] , si seminis tempus erat, ad campum decurrit, et sacione peracta unde uiueret [108 1Kb] , propriis manibus se laborasse gaudebat. Hinc uiator intrepidus aderat sacris edibus; sepius Domino precator importunus celestes fores pulsat: nunc longis genuflexibus [109 1Kb] , orationem protrahit, nunc egra [110 1Kb] suspiria cordis multo flumine rigat [111 1Kb] . De [112 1Kb] completorio usque ad primam non exiit sermo [113 1Kb] de ore eius, et ad [114 1Kb] instar monachice professionis nocturna silentia seruat. Post primam pastoralibus causis studia sua impendit [115 1Kb] , audiens diligenter, quid cum predato  paupere peregrinus et uidua eiularent [116 1Kb] . Quando autem exteriore cura uacabat, usque ad misse celebrationem Dauidicis utitur colloquiis. Homini non locutus est uerbum, quamdiu dominice [117 1Kb] mense [118 1Kb] infulatus astitit et supra sancta sanctorum immolat angelicum panem. Post aut opera manuum laborat, aut cum caris capellanis sacre lectionis cibaria degustat [119 1Kb] . His ociis longum diem, talibus negotiis totam [120 1Kb] ducere noctem. Hi sibi mores, hoc studium, hec erat meta uiuendi.

11. Post [121 1Kb] completorium cum solitis orationibus incubaret, quidam pauper, cui nil preter uitam et membra impius latro reliquit, miseris ululatibus templi ostia pulsat. Quo audito cum de erogatis  opibus nulla [122 1Kb] superfuissent, cepit curiosius excogitare, quid illi dare posset; et cum nichil aliud occurreret, ingressus cubile, quod solum habuit tulit inde sericum puluinar, cui abstrahens sericum, plumas [123 1Kb] circumquaque per domum respersit; deinde ad iacentis mendici clamorem recurrens, inanem purpuram in rugas complicauit [124 1Kb] , et per ceuntium [125 1Kb] ianuarum foramina emittens, hoc fertili dono manum pauperis accumulauit. Cuius furti [126 1Kb] auctor cum lateret, cumque Myzl [127 1Kb] domus sue camerarius [128 1Kb] hoc inter pueros asperius requirere [129 1Kb] uellet, prohibuit eum dicens: Nequaquam inimicus homo hoc [130 1Kb] fecit, sed qui indigens erat, forsitan pro explenda necessitate assumpsit.

12. Inter hec sancta opera non desierat pluere  predicationis uerba; nec sibi solum bonus, nec nisi cum pluribus [131 1Kb] celestium gaudiorum particeps esse uoluit; singulis [132 1Kb] compassione proximus, et pre cunctis in contemplatione suspensus; sic alta petens, ut proximorum infirma non despiceret; sic infirmis [133 1Kb] proximorum congruens, ut alta petere non desisteret; sic discretionis artem seruare nouit, ut esset in eo et iuste consulens misericordia et pie seuiens [134 1Kb] disciplina. Ipsi autem contraria uoluntate ad carnalem sensum lapsi [135 1Kb] , bonum pastorem sequi noluerunt. Nouo quippe modo cum essent celestibus bonis pasti, peccatorum fecibus explebantur. Ille [136 1Kb] spiritalibus adiutoriis caulas [137 1Kb] suas premunire instat; illi destruere, quod fecit, diabolicis impugnationibus festinant. Ille a captiuitate demonum  et uiciorum populum liberare parat; illi eo arcius se in omni peccato obligare non cessant. uidit ergo episcopus, quia diuinis legibus aduersum ire omnibus modis festinarunt [138 1Kb] ; uidit, quod obdurato corde in Deum grandia queque et noua scelera adimplere meditantur; uidit optime gubernationis frustrari lacertos, plus etiam obesse sibi quam populo prodesse. Deflet [139 1Kb] ergo peccatum, et amarissimo luctu prosequitur dampna perdite gentis. Ad ultimum cogitat, melius esse relinquere quam in ceco et sponte pereunte populo operam perdere. Quod maxime de tribus causis actum esse dicunt, qui huius rei ordinem ipso narrante comperierunt. Prima et uelut principalis [140 1Kb] causa propter plures uxores unius uiri; secunda propter detestanda coniugia  clericorum; tertia propter [141 1Kb] captiuos et mancipia  christianorum, quos mercator Iudeus [142 1Kb] infelici auro emerat emptosque tot episcopus redimere non potuit. In somnis quoque apparuit ei Dominus, suscitans eum et de lento sopore surgere iubens. Inquid ille: Quis es tu tam imperiose auctoritatis, uel cuius rei gratia quietem frangere iubes? Respondit: Ego sum iehsu Christus, qui uenditus sum; et ecce iterum uendor Iudeis, et tu adhuc stertis [143 1Kb] ? Ille expergefactus, secum tacito corde pertractat, quidnam hec uisio uellet. Admouet soluende questiuncule socium [144 1Kb] elegantem uirum Williconem. Hic honore prepositure preerat ceteris, hunc uir sanctissimus omnium consiliorum suorum participem fecit. Cui cum suam uisionem exponeret, respondit in [145 1Kb] propria uerba et cogitationes ille  mitissimus heros: Quando uenduntur christiani Iudeis, hanc uenditionem patitur [146 1Kb] ipse Christus, cuius nos [147 1Kb] corpus et membra, a quo mouemur et sumus.

13. Hec sanctus episcopus equa lance perpendens, et ab imo cordis longa suspiria trahens, amplius stare [148 1Kb] timuit; sicque consilio doloris accepto. uenit Romam , et apostolice sedis pontificem  , quid in tanto suo populique discrimine foret acturus, gemebundis [149 1Kb] questibus [150 1Kb] inquirit: Commendatus, inquid, mihi grex audire me non uult, nec capit sermo meus in illis, in quorum [151 1Kb] pectoribus demoniace seruitutis imperia regnant; et ea regio est, ubi pro iusto uirtus corporis, pro lege uoluptas [152 1Kb] dominatur . Ad hec apostolicus:  Fili, inquid, quia te sequi nolunt, fuge quod nocet. Opere precium est enim, si cum aliis fructum agere non potes, uel te ipsum non perdas. Quare meo consilio arripe tibi ocia contemplationis, et sede inter eos, qui uitam quietam in studiis dulcibus et salubribus agunt. Hac itaque uelut diuina responsione animatus cum ad futura sanctorum gaudia ardenti desiderio anhelaret, statuit secum natale solum notioresque [153 1Kb] populos derelinquere. uult pro Domino peregre proficisci, atque uelut sub alio sole inopem ducere senectam. Omnia dura et aspera pro dilecto Iesu dulcia sibi uisa sunt; pro diuite Christo angustam pauperiem pati, non tam labor quam ingens amor erat. Post hanc sue mentis deliberationem [154 1Kb] argentum pauperibus large distribuens, episcopalem  cameram euacuat [155 1Kb] .

 14. Erat autem ipsis diebus Rome imperatrix augusta Theuphanu [156 1Kb] , mater eius qui modo regnat [157 1Kb] tercius et Deo iuuante maximus Otto ; cui pia cura circa pauperes cum summatibus uiris, et bene querentibus Christum sincerissima dilectio fuit. Hec comperto, quod gratia orationis exulans ille usque Hierosolimam pergere uellet, clam [158 1Kb] uenire illum fecit, et [159 1Kb] argenti tantum, quantum iuuenis Gaudentius uix leuare posset, pro uiatico accipere fecit. Quod [160 1Kb] eadem consequenti nocte pauperibus fideliter diuisit, atque ab uno denario totum expendens, nil sibi retinuit. Deinde pueris remissis in patriam, mutat habitum; et asinum [161 1Kb] pro portandis oneribus mercatus, cum tribus numero fratribus socium iter assumpsit. Habens  itaque  animum Hierosolimis sepulcrum Domini uisere, uenit ad montem Casinum [162 1Kb] , in cuius cacumine monasterium sedet [163 1Kb] , quod in hoc loco primus construere cepit beatissimus pater, monachorum flos et gloria [164 1Kb] , Benedictus; ibi quoque [165 1Kb] , ut Gregorii mellifluum os  sonat, ultimam partem uite deguit, et uere religionis exemplar omnibus, qui in Christo pie uiuere uolunt, digito conscripsit. Hic tum licet agnitus non fuisset, tamen Domino quod futurum erat prouidente, honorifice hospitio susceptus est. Post paucos autem dies cum iter ceptum agere uellet, accessit ad eum illius loci abbas  , et cum ipso admodum inlustres uiri, hec consilia uelut ab diuina arce [166 1Kb] ferentes: uiam, inquiunt, quam acquirende beatitudinis causa cepisti, longe est a recta  uia et ab illa que ducit ad uitam. Perplexitatibus quippe fugacis seculi carere magni animi est; sed cotidie loca noua mutare minus laudabile est. Sicut enim hiberni maris inconstancia malum nautis, ita uagacio de loco in locum periculum suis sequacibus minatur. Stare autem loco et supernis usibus eo liberius perfrui, non nos, sed precepta maiorum uirorumque fortium exempta tibi dicunt. Quod consilium prouidus heros non secus quam diuinitus datum accipiens, ibi finem laboris et errabunde uagacionis ponere cogitauit  .

 15. Hec eo cogitante, frustratur [167 1Kb] eum Deus, uolens, dilecti hominis desideria aliquantulum dilatare, ut quanto nunc amara primum et labore parta [168 1Kb] tanto post dulciora fuissent. Nam cum ibi monastica lege uiuere uellet, cumque [169 1Kb] a minimo usque ad maximum omnes hoc libentissime uellent, repente attonitas terribile uerbum transuerberat aures: Et bonum est [170 1Kb] , inquiunt, ut stes nobiscum. Hic monachicum induas habitum; hic Deo placiturum uiuere ducas [171 1Kb] ; nostras quoque ecclesias nouo opere constructas, cum sis episcopus, sacrare [172 1Kb] potes. Quo audito [173 1Kb] , ille heros iam dudum intra se turbatus, hec ira dictante reddidit: Utrum me hominem uel asinum putatis, ut cum amota filiorum cura episcopus esse desisterem, nunc sub nomine episcopi uestras domus  consecrarem? Nec mora, iuit [174 1Kb] deorsum per montis conuexa, et quasi duorum [175 1Kb] dierum itinere acto, ad magnum uirum Nilum  perrexit, cuius nobile meritum in monastico ordine uelut nouus lucifer in etherio [176 1Kb] axe refulget; sub quo etiam duce ac diuine artis magistro discipulorum plurima manus Deo militarunt [177 1Kb] . Hi uero omnes propriis manibus uictum querentes, secundum regulam sancti [178 1Kb] patris nostri [179 1Kb] Basilii celestibus uestigiis innituntur. Hac fama ductus, aggreditur sanctum senem, et prouolutis genibus diu profudit lacrimas, querens ab illo [180 1Kb] responsa et amica solacia. Quem intuitus domnus abbas Nilus, cuius meriti in conspectu Domini uiueret, iam in primo sermone cognouit; qui et usque hodie  ita amore Christi feruentem  non meminit se uidisse aliquem iuuenem. Et recepissem te, inquit, dulcis [181 1Kb] nate, nisi hec susceptio mihi meisque nocitura, tibi tamen minime esset profutura. Etenim ut iste habitus et [182 1Kb] barbe pili testantur, non [183 1Kb] indigena sed homo Grecus [184 1Kb] sum. Terra autem quantulacumque est, quam ego et mei mecum incolunt, illorum [185 1Kb]  , quos tu bene fugis, propria est. Si, quod Deo uolente nimis uellem, una nobiscum cohabitaueris, tollunt illi [186 1Kb] que sua sunt; ego cum caris filiis expellor [187 1Kb] totus, tu de [188 1Kb] incerta re plus incertus eris. Quin immo accipe patris consilium,  et unde digressus es, repete urbem Romam. Quo cum angelo bono te ducente perueneris, domnum abbatem [189 1Kb] Leonem nobis amicissimum ex nostra omniumque persona salutes, atque epistolam nostram feras in hec uerba: aut te apud se, quod plus uolo, retineat, aut si ei difficile apparet, ad abbatem sancti Sabe mea uice commendet.

16. Hac spe confirmatus, regreditur ad sacratam arcem, urbium dominam et caput mundi Romam. Inde, cui monasterio abbas Leo prefuisset, diligenter inquirens, ad sanctorum limina Bonifacii et Alexii  monstrante populo perductus est. Postquam [190 1Kb] ingressus est et cum abbate datur copia fandi , obtulit salutationem et litteras quas miserat abba Nilus. Quibus perlectis, ut ex longo  usu spiritum probare doctus erat, priusquam recepisset illum, arguta arte cuncta explorat. Primum cepit indignationem simulare; quis, qua mente preditus esset, auerso uultu indagare, aspera et dura illi predicens, cunctaque archana mentis eius sagaci ingenio perquirens. Iustum uero ac tenacem propositi uirum  nec dira hominis responsio frangere ualuit, nec uenientia temptamina [191 1Kb] a semel arrepta uoluntate reuocare potuerunt. Abbas uero Leo ubi non solum  auertere a suo proposito, sed etiam dira predicando plus accendere poterat, accepturum se fore illum pollicetur. Statuit autem, domnum apostolicum cum humiliato antistite prius conuenire, ut quicquid agendum foret, tanti patris sententia suorumque cardinalium consilia deliberarent.  Post hec rite peractis omnibus, qua die Dominus [192 1Kb] discipulorum suorum pedes lauit [193 1Kb] ac lintheo extersit, monachilem habitum sanctus ille [194 1Kb] episcopus accepit. Sabbato sancto, quando baptizati catecumini [195 1Kb] criminalibus [196 1Kb] uinclis soluuntur, soluta est et ipsi capite [197 1Kb] pendens cuculla. Hinc secundum regule morem fratrum numero addictus, querendum angusto calle [198 1Kb] cepit ardentius cupere Christum. Duo autem ex fratribus qui cum eo erant, iam dudum uidentes quia se monachum facere uellet [199 1Kb] , non bene relicto [200 1Kb] clipeo [201 1Kb]  fugam dederunt. Solus uero Gaudentius exemplo constantis uiri remanens [202 1Kb] , cum beato uiro monachatum atque probabilem conuersationem consecutus est; qui etiam sibi carne et spiritu duplex  germanus, et ab infantia semper fidissimus comes [203 1Kb] adhesit.

 17. Ipse uero omni obedientia ac humilitate ambulans inter fratres, contra bella temptantium uiciorum intrepidus tyro accingitur. In cogitationibus suis ad humilem confessionem semper confugiens, quassate mentis archana spiritalibus uiris pandere non cessauit. Cessante uero temptationum imbre, in nouam messem uirtutum floruit, ac post uiciorum uictoriam solito clarior eluxit. Processit ergo ut lux splendens, et creuit usque ad perfectum diem . Obedientia, qua donauit eum suus [204 1Kb] abbas, huiuscemodi erat, ut coquine fratrum aque [205 1Kb] ministratorios [206 1Kb] usus humero apportaret, manibus quoque eorum lauandis simile obsequium ageret. Sic se cunctis fratribus seruire letatur. Nec moratur interea emulus hostis, nunc aperto bello, nunc latentibus  insidiis hominem Dei inpugnaturus. Et cum testacia [207 1Kb] uasa nunc aqua, aliquando uino plena portaret, predictus hostis callido astu lapsus parat, ac ut confracta in partes spargerentur efficiens, sacri uiri faciem ingenti rubore perfudit [208 1Kb] . Hec dum multociens fierent, et ipse tot uicibus ueniam prostrato corpore peteret, tandem ultor eius confusionis respexit ad hec negocia Deus [209 1Kb] . Nam una dierum cum fratrum mense apportaturus foret merum, offenso pede corruit ipse super uas, et uas »ingenti cecidit super marmora lapsu.« Audit a longe pater monasterii, cunctique fratres per ordinem, quomodo labitur ille heros, nescientes, quia hunc casum prosperrima aduersitas comitaretur. Ita enim uas sanum et uini porcio non minuta repperitur, ac si nulla facta foret  ruina. Item nobilis quedam [210 1Kb] femina  monasterium hoc causa orationis ingreditur; et cum caritatem ibi facere [211 1Kb] iussa [212 1Kb] foret, iam septem annis panem se non gustasse profitetur. Ille uero hunc abstinentie morem pro infirmitate adhesisse ei recognoscens, allato pane salutifere crucis signaculum impressit, ac deinde prandenti matrone eum apponens: In nomine Domini mei Iesu Christi, filia, inquid, manduca [213 1Kb] panem. Non licet tibi sanctam caritatem uiolare; pro eius enim amore hoc parum prandii accipere iussa es. Ad hanc uocem credula mulier panis munera degustans, cum gratiarum actione regreditur in domum suam. Exhinc ergo communi cibo usa, rem nouam sibi contigisse ciuibus narrat; ac glorificat uox omnium dominum Deum.  Nec [214 1Kb] pretereundum est, qualiter cuiusdam Iohannis filiam, qui nunc Urbis prefectus esse dinoscitur   , atrocissimus febrium dolor uexare cepit. Quam cum homo Dei sacratissima sua manu tangeret, omnis languor corporis eius imperio abscessit.

18.  Archiepiscopus uero Mogontinus beati presulis gregem sine pastore ire conspiciens, misit legatos cum litteris, per quos domnum apostolicum de sancti uiri reditu interpellat. Factaque est Rome sinodus  pro hac causa; et oritur utrimque litigium grande, ex una parte eorum qui monachum perdere timuerunt, ex alia eorum qui pastorem suum cum auctoritate quesierunt. Cumque inuicem pugnantibus sententiis utraque pars diu decertaret [215 1Kb] , tandem dubiam nunciorum primas uix promeruit uictoriam. Hic ipse primas frater erat  ducis, cuius terre qui exigebatur episcopus prefuit  . Tum apostolicus non tam uoluntate quam iure Dei permotus, talia respondit: Reddimus quod iuste querunt, quamuis de bono patre iam degenerassent filii, et dabimus eum hac lege: Si audierint eum, teneant cum Dei benedictione, faciantque sub eo fructum centuplum. Si autem a consueta iniquitate sua recedere nolunt, hic noster absque periculo sui capitis malorum consorcia declinet. Hec ubi dicta dedit, finita est sinodus; et soluto cetu, redierunt quisque in domum suam. Abscedunt legati, monachis tristibus, et leto animo ac magna exultatione. Cumque emenso itinere Pragam uenirent, eunt ei obuiam omnis etas et sexus, et quasi cum ingenti [216 1Kb] gaudio acceperunt eum. Dant manus ac promittunt omnia  [217 1Kb] , uelut qui de sua reuersione opido gauderent [218 1Kb] , secundum eius precepta priorem uitam plenissime emendare uellent [219 1Kb] .

19. Sed paulo post cepit eos [220 1Kb] ignaua [221 1Kb] mollicies, et neglectis predicationibus itur in omne nefas. ueterum quippe uiciorum recordationibus preuenti, in carnalem partem relabuntur, et pereunt labor pastoralis et diligens cura boni patris. Inter hec luctuosum et miserabile crimen exoritur . Mulier cuiusdam nobilis cum clerico [222 1Kb] adulterasse publice arguitur. Quam cum more barbarico parentes dedecorati coniugis decapitare quererent, fugit illa per celeres auras, donec uoce et cursu usque ad optatum peruenerat episcopum. uolens autem de illorum manibus mulierem liberare,  clausit eam in monasterio sanctimonialium, quod sub uocabulo et ueneratione sancti Georgii consecratum, firmissimis menibus uallatur [223 1Kb] . Clauim uero  ecclesie custodi fideliter commendat, credens, ut femina inter feminas solacia doloris et sub altaris defensione uite securitatem haberet. Crimen quoque in se referre uoluit, ut se sceleris auctore magnum aliquid fieret: scilicet [224 1Kb] ut per [225 1Kb] penitentie fructus aut illam uite seruaret, aut ambo simul iussi morerentur [226 1Kb] . Qua uoluntate quia martyrii coronam exposcens erat, adimpleret utique quod uoluit, nisi eum prudenter domnus Willico [227 1Kb] prohiberet. Impia manus interea absconse mulieri ferrum necemque parans, armato milite episcopale [228 1Kb] forum irruperunt. Querunt minis [229 1Kb] et contumacibus [230 1Kb] dictis episcopum, qui contra diuinum [231 1Kb] fas et legalia iura adulteram defendere uellet. Quod ille diuine contemplationis ocio uacans ubi aure percepit,  cum uelut diuise noctis hora esset, dicto uersu fregit silentia, et in quo clausus erat exiuit de templo. Deinde qui secum erant fratribus pacis oscula libans: Bene ualete, inquid, et pro me misero ferte pia uota Christo! Inde totus ardore martyrii flagrans, non tardiore desiderio et cursu, quam qui fugit hostem, sponte uenit in hostem [232 1Kb] ; ac medium agmen intrepido gressu incedens: Si me queritis, inquid, presto sum. Unus autem ex illis, cui cum bonis [233 1Kb] semper leua uoluntas [234 1Kb] erat, omnium ore talia respondit: Cassa spes martyrii te tenet et nobilis gloria leti. Errat pro certo hec sanctitas, que nostrum uult fieri peccatum. Non implebitur tua uoluntas, sed agitur aliquid, quod plus dolet; quia nisi hec meretrix nobis citius reddatur, habemus fratres tuos, in quorum  uxoribus prole et prediis hoc malum ulciscamur. Hec dum furens Sclauus contra episcopum dilatrauit, ecce corruptus auro proditor adest; qui excerpens eos clam ex agmine uocat, seque itineris ducem prebens, domum, in qua clausa erat, domusque custodem manifestat. Custos uero tentus ab illis, nunc minis, nunc amicis affatibus, ut illam in manus eorum redderet, diu probatur; ad ultimum mortis timore perterritus, non [235 1Kb] sic sibi creditam cruentis hostibus prodidit feminam. Rapitur infelix illa, frustra pressis altaribus, et sub manu coniugis capitalem iussa est subire sentenciam. Quod cum ille, uelut uir iustus, facere nollet, sub gladio uilis uernule truncata, penas male usi corporis capite exsoluit.

 20 [236 1Kb] . His atque horum maioribus [237 1Kb] popularis nequitie studiis cum sermo docentis episcopi contraire nequiret, flet bonus pastor, quia in morbido  grege signa salutis nulla inesse prospexit [238 1Kb] . Hinc pro spectandis sequentibus malis oculos claudere uolens, dulcis [239 1Kb] Rome menia reuisit , et naue [240 1Kb] monasterii mutat pastoralia frena. Congaudent illo redeunte monastice plebis sacra collegia, ac sanctitatis [241 1Kb] sue amore pariter et utilitate [242 1Kb] perfruuntur. Dilexerunt eum omnes, sed pre omnibus abbas suus, qui et post se totis cohortibus fratrum prefecerat illum  . [S. BENED. Regula, c. 7.] Ille autem omni uilitate et extremitate contentus [243 1Kb] quanto magnus [244 1Kb] erat, tanto se cunctis inferiorem prebuit; quanto spiritalibus diuitiis diues, tanto in oculis hominum paruus, pauper et despectus esse cupiuerat [245 1Kb] . Dicunt autem abba et fratres eius de eo, quia in omni uirtute ad unguem perfectus  est, et extra martyrium [246 1Kb] uere sanctus [247 1Kb] erat. Sic de die in diem semper nouus et se ipso robustior succrescens, ad diuine contemplationis fastigia uelut castissima [248 1Kb] turtur euolauerat. uolens autem Dominus ostendere seruo suo, cuius meriti uiueret in conspectu suo, monstrat ei per uisum duos ordines in celo, unum purpureo [249 1Kb] , alterum niueo amictu, quibus sub diuersa specie singulare meritum et propria merces; ambobus tamen esca et potus erat laus perpetua Creatoris. Et facta est uox ad eum dicens: Inter utrosque est tibi locus, conuiuacio mense et aptissimus honor. Cuius rei uisionem abbati suo cum exponeret, non hoc de se, sed uelut sanctissimus Paulus reuelationis sue mysteria de alio homine narrat : Scio [250 1Kb] , inquid, huiusmodi  hominem, cui Dominus per uisum [251 1Kb] talia ostendit et hec ipsa donaturum se promittit  .

21.  Hoc ipso tempore iter agit Romam rex Francorum Otto tercius, pulchri cesaris pulcherrima proles. Decursis quippe puerilibus annis, cum iam uelut prima [252 1Kb] lanugine barbe floreret [253 1Kb] , tempus et uirtus maior annis imperatoriam sibi ex poscerant [254 1Kb] dignitatem. Roma autem cum caput mundi et urbium domina sit et uocetur, sola reges imperare facit; cumque principis sanctorum corpus suo sinu refoueat, merito principem terrarum ipsa constituere debet. Suus [255 1Kb] ipsis diebus pontifex  acerrima febre correptus, corpus terre, animam celo, utraque in sua dimisit [256 1Kb] exordia. Rex autem Otto Alpium niues multo milite transmeans, iuxta sacram urbem Rauennam regalia castra metatus est. Ibi in eius occursum ueniunt epistole cum nunciis, quas mittunt Romani proceres et senatorius ordo . Primo illius aduentum, uelut toto tempore paterne mortis non uisum, totis uisceribus desiderare ac debita fidelitate [257 1Kb] pollicitantur exspectare; deinde in morte domni apostolici tam sibi quam illis non minimam inuectam esse [258 1Kb] partem incommodorum annunciant, et quem pro eo ponerent, regalem exquirunt sentenciam. Erat item in capella regis quidam clericus nomine [259 1Kb] Bruno, secularibus litteris egregie [260 1Kb] eruditus et ipse regio sanguine genus ferens   ; magne scilicet [261 1Kb] indolis, sed, quod minus bonum, multum feruide iuuentutis  . Hunc, quia regi placuit, a maioribus electum Magontinus archipresul Willigisus [262 1Kb] et suus collega Hildebaldus [263 1Kb] episcopus  adduxerunt Romam; proinde a Romanis honorifice acceptum [264 1Kb] , ad hoc ordinati episcopi apostolico honore promulgarunt. Superueniens etiam rex Romano more egregie accipitur; deinde et magno gaudio omnium imperatorum attigit apicem . Letantur cum primatibus minores ciuitatis [265 1Kb] ; cum afflicto paupere exultant agmina uiduarum, quia [266 1Kb] nouus imperator dat iura populis, dat iura nouus papa [267 1Kb] .

22. His temporibus christianissimus ille cesar, cui [268 1Kb] circa seruos Dei maximum studium semper  et diligens cura fuit, crebro alloquitur sanctum Adalbertum, et habebat eum sibi familiarem, audiens libenter quecumque sibi diceret. Archiepiscopus uero Willigisus [269 1Kb] ueterem querimoniam canens [270 1Kb] domnum [271 1Kb] apostolicum de sancti hominis reditu interpellat; congeminat [272 1Kb] uota cum uotis, et ut reportaret illum, modis omnibus instat. In apostolica quoque sinodo canonum [273 1Kb] testimonia reuoluens, coram omnibus se iusta petere clamat; peccatum esse, singulis ecclesiis maritatis, solam Pragam suo pastore uiduari; iuste [274 1Kb] poscentibus [275 1Kb] beniuolam aurem [276 1Kb] , uidue ecclesie maritum suum  prebere [277 1Kb] , libera mente postulans erat. Rursum ex itinere quo uersus est ad patriam, continuis litteris hoc idem reiterare non cessat; nec dimisit prius, donec pollicitus est domnus apostolicus, facturum se esse que uellet. Tristatus est autem homo Dei, quia relinquere cogitur monasterium. Prescierat enim, quia populum, cui [278 1Kb] pastoralem curam debuit, a uia sua mala nemo flectere quisset. Sed tristem eius animum hoc ualde solatur, quia si in commissis sibi animabus dignos fructus agere nequisset, extraneis [279 1Kb] et non baptizatis predicator missus fuerat. Ergo multis lacrimis fratrum [280 1Kb] dulce monasterium linquens, cum summe discrecionis uiro Notherio episcopo  ultra Alpes proficiscitur.

23. Cumque uelut duorum prope mensium iter  agerent, uenerunt Magunciam , ubi [281 1Kb] regressus ab Italicis horis imperator commoratus est. Cum quo uir Dei mansit bonum tempus, quia ualde [282 1Kb] familiarissimus sibi [283 1Kb] erat et nocte pariter ac die uelut dulcissimus [284 1Kb] cubicularius [285 1Kb] imperiali [286 1Kb] camere [287 1Kb] adhesit [288 1Kb] . Hoc autem non sic, uelut seculi aliquo amore [289 1Kb] captus, sed quia dilexit ipsum, et dulcibus dictis ad amorem celestis patrie accendere uoluit. Nam die siue nocte, cum turba locum dedit, sanctis alloquiis aggreditur illum, docens ne [290 1Kb] magnum putaret [291 1Kb] , se imperatorem esse; cogitaret, se hominem moriturum, cinerem ex pulcherrimo, putredinem et uermium escam esse futurum; uiduis se exhibere [292 1Kb] maritum, pauperibus et pupillis  monstrare se patrem; timere Deum ut iustum ac districtum iudicem, amare ut pium uenie largitorem ac misericordie fontem; sollicite pensare, quam angusta uia que ducit ad uitam, et quam perpauci, qui intrant per eam; bene agentibus esset per humilitatem socius, contra delinquentium uicia per zelum iustitie erectus [293 1Kb] . Ad hunc modum plura [294 1Kb] subnectens, monet carum filium, presentis uite bona despicere, eternitatis electionem desiderare, mansura querere, in rebus temporalibus et transitoriis fiduciam non habere. Cunctis, qui in regia domo erant, seruitutem [295 1Kb] seruiens, uelut seruus omnium, sic eorum uilissima queque manibus tractat, et omni  humilitate eorum seruicia facit. Noctibus quoque  cum carpserant somnum, calciamenta eorum componere cura [296 1Kb] fuit; ab ianitore usque ad principem regie domus omnium caligas aqua abluit, et purgatos sordibus [297 1Kb] eos suo loco restituit. Ad hunc modum plurima seruicia egit in camera; quanto queque uilissima erant, tanto libentius ea pro humilitate [298 1Kb] ministrat. Sed seruiminis auctor diu incognitus latuit, donec quidam Wolpharius [299 1Kb] , imperialis minister et [300 1Kb] sibi dilectus cupicularius, sanctum prodidit furem.

24. uidit quoque ibi somnium nocte una, quod huiusmodi erat. Putabat se fratris sui curtem [301 1Kb] adire, et media curte stare domum, cuius structura aspectu erat delectabilis, parietes et tecta niuei candoris; intus duo lecti, unus sibi, alter fratri suo  deputatus erat: uterque scilicet, ut decuit, multum honoris gerens; sed lectulus suus omnem gloriam alterius longe precellens, totus purpureo splendore et sericis ornamentis amictus, ad caput uero aurei staminis lintheo pulcherrime redimitus [302 1Kb] . Sursum uero in capite erat aureis litteris scriptum [303 1Kb] :

Munus hoc auctentum [304 1Kb] filia sponsa tibi [305 1Kb] .
Cuius uisionis ordinem cum aliquibus narrando exponeret: uide, inquiunt illi, quia Christo domino secundante [306 1Kb] martyr eris futurus. Regis filia, que dat tibi regia dona, hoc [307 1Kb] est domina celi, sacratissima uirgo Maria. Hoc audiens ille, factus est letissimo animo; et ingressus cubiculum cordis, egit gratias sancto sanctorum angelorum domino et omnipotenti [308 1Kb] Christo. Hinc matrem gratiarum, que  regis solio proxima sedet [309 1Kb] , prona ceruice et gauise mentis iubilo adorat: Gloria tibi, inquiens, uirgo [310 1Kb] , maris stella, que me ut pia domina humillimum seruum tuum respicere dignata es.

25. Hac ipsa tempestate adiit Turoniam [311 1Kb] , querens auxilio sanctum senem Martinum. Nec [312 1Kb] preteriit Floriacum, qui [313 1Kb] beatissimum corpus confessoris nostri [314 1Kb] et patris Benedicti suo gremio [315 1Kb] collocare meruit; ubi etiam, quis ille sit Domino [316 1Kb]  , cecorum uisus, claudorum gressus, surdorum auditus [317 1Kb] et celestium miraculorum multa milia protestantur. Horum duorum karissimorum patrum sacris confabulationibus [318 1Kb] pastus,  leto animo regreditur ad imperiale domicilium. Inde  quid sibi menti foret, que uolente Deo agere uellet, sub lucem proferens, cepit [319 1Kb] cum dilecto cesare familiarem [320 1Kb] extremum sermonem habere. Finita locutione, pacis oscula inuicem [321 1Kb] libant, et amplius numquam sociandos [322 1Kb] non absque dolore separant amplexus. uir ergo sanctus eius caram uitam carissimo Iesu multum commendans, secundum placitum [323 1Kb] archipresulis sui ad apostatricem [324 1Kb] gentem [325 1Kb] pergere cepit. Sapuit ipse, quod consilio suo non obaudirent, sed ne inobediens esset, iussum iter adimplere maluit. Hoc etiam eius animo magnam spem tribuit, quia si non in filiis, in [326 1Kb] alienis et barbaris animarum lucra congregare potuit. Erant enim multe nationes per circuitum, per quas aut sibi martyrium aut eis baptismi gratiam conferre  potuit [327 1Kb] . Gens autem hec sceleratissima, ad quam redire compulsus est, in odium sui nominis grande nefas peregerunt. Nam parentes suos, nobiles et preclaros uiros, misero uulnere prosternunt; fratres fratrumque filios, masculum una cum insonte femina, omnes morte seuissima dampnarunt; ciuitates  quoque eorum igne ac ferro deuastantes, omnia [328 1Kb] eorum bona in captiuitatem redegerunt. Unus autem ex suis fratribus  dum hec mala domi geruntur, cum Bolizlauo [329 1Kb] Palaniorum [330 1Kb] duce foras [331 1Kb] in expeditione imperatoris erat. Dux uero ille pro amore sancti fratris magnis promissis et amicis [332 1Kb] opibus eum solatur.

26. Ergo pro his sceleribus aditum sibi clausum esse [333 1Kb] putans ille sanctissimus [334 1Kb] heros, noluit  frustrari aduentum suum; sed declinauit ad prefatum ducem , quia sibi amicissimus erat, et si [335 1Kb] se [336 1Kb] recipere uellent [337 1Kb] , per eius missos explorare potuit. Quo facto, econtra illi magna indignatione remittunt ei ire [338 1Kb] et furoris plena uerba, dicentes. Sumus peccatores, populus iniquitatis, gens dure [339 1Kb] ceruicis; tu sanctus, amicus Dei, uerus Israhelita, et tibi omnia cum Domino. Tantum ac talem non portant cohabitationes et consorcia iniquorum. Et tamen unde nouum [340 1Kb] hoc genus, ut tociens repulsos, tociens abiectos non unius sed diuersarum mentium [341 1Kb] requirat episcopus? Agnoscimus [342 1Kb] , ingeminant,  quid sub colore pietatis mendosum tinniat  hec sanctitas. Nolumus eum; quia si ueniet, non uenit [343 1Kb] pro nostra salute, sed pro puniendis malis et iniuriis, que [344 1Kb] fratribus suis fecimus et fecisse iuuat [345 1Kb] . Non est qui recipiat eum, non est usque ad unum. Hec et his similia audiens beatus [346 1Kb] episcopus, tanto leticie risu exuberat, ut pene [347 1Kb] a solito rigore magnum aliquid excederet. Disrupisti, inquid [348 1Kb] , uincula mea. Tibi immolo [349 1Kb] gloriam et sacrificium laudis, quia pastoralis cure funes et [350 1Kb] uincula de meo collo ipsorum refutacio liberauit. Fateor me hodie, o bone Iesu, totum esse tuum; tibi, dominator uirtutis eterne, laus honor et gloria. Noluisti eos, qui te nolunt et qui a uia ueritatis in desiderio [351 1Kb] declinant.

27. Inde aduersus diram barbariem prophanosque  idololatras [352 1Kb] gladium predicationis acuens et aptans, cum quibus [353 1Kb] primum, cum quibus postmodum dimicare oporteret, animo deliberare cepit; utrum Liuticenses, quos christianorum preda miserorumque hominum dampna pascunt, an Pruzzorum [354 1Kb] fines adiret, quorum deus uenter est , et auaricia iuncta cum morte [355 1Kb] . Tandem alternanti pocior sentencia successit animo, ut quia hec regio proxima et nota fuerat duci predicto, Pruzzie [356 1Kb] deos et idola iret debellaturus. Dux uero [357 1Kb] , cognita uoluntate eius, dat ei nauem et ipsam pro pace itineris terdeno milite armat. Ipse uero adiit primo urbem Gyddanyze [358 1Kb]  , quam ducis latissima regna dirimentem [359 1Kb] maris confinia tangunt. Ibi, diuina misericordia aduentum eius prosperante,  baptizabantur hominum multe caterue. Ibi, missarum sollempnia celebrans, Patri immolat Christum, cui non post multos illos [360 1Kb] dies se ipsum pro [361 1Kb] hostia fuerat oblaturus. Quicquid uero superfuit de eo [362 1Kb] , quod ipse et noui [363 1Kb] baptizati communicarunt, colligere iubet, et mundissimo panno inuolutum sibi seruabat [364 1Kb] pro uiatico deportandum.

28. Postera autem die salutatis omnibus inponitur carine et pelago, et tollitur ab eorum oculis numquam postea uidendus. Hinc nauticum iter uelocissimo cursu peragens, post paucos marinum litus egreditur, et reuersa est nauis cum armato custode.  Ipse autem pro prestitis beneficiis gratiam uectoribus  et uectorum domino agens, remansit ibi cum geminis fratribus; quorum alter presbyter Benedictus, alter dilectus et a puero sibi comes frater Gaudentius erat. Tunc magna fiducia Christum predicantes, intrant [365 1Kb] paruam insulam, que curuo amne  circumuecta, formam circuli adeuntibus [366 1Kb] monstrat. uenientes uero loci possessores, cum pugnis expulerunt eos [367 1Kb] . Et quidam, arrepto [368 1Kb] nauicule remo, astitit episcopo propius, et ut forte psalmos in libro decantauerat, ingentem ictum inter scapulas dedit. Excussus manibus uolat in diuersa codex, et ipse extenso capite et membris iacet humo prostratus; sed exterius afflicto corpore quid pia [369 1Kb] mens [370 1Kb] intus ageret, risus cordis per uocis organum mox [371 1Kb] patefecit. Gratias tibi, inquid, Dom ne,  quia etsi amplius non erit, saltim uel unum ictum pro Crucifixo meo accipere merui. Transiens uero in aliam partem fluminis  stetit ibi sabbato . uespere autem facto, dominus uille diuinum [372 1Kb] heroa [373 1Kb] Adalbertum transduxit in uillam. Congregat se undique inhers uulgus, et quid [374 1Kb] de illo foret acturus [375 1Kb] , furibunda [376 1Kb] uoce [377 1Kb] et canino rictu exspectant. Tunc sanctus Adalbertus, quis et unde esset, uel ob quam causam illuc ueniret, interrogatus, talia econtra miti [378 1Kb] uoce respondit: Sum natiuitate Sclauus [379 1Kb] nomine Adalbertus, professione monachus, ordine quondam episcopus, officio nunc uester apostolus [380 1Kb] . Causa nostri itineris est uestra salus, ut relinquentes simulacra surda et muta, agnoscatis Creatorem uestrum, qui solus, et extra  quem alter deus non est; et ut credentes in nomine eius uitam habeatis, et in atriis inmarcescibilibus [381 1Kb] celestium gaudiorum premia percipere mereamini. Hec sanctus Adalbertus. Illi autem iam dudum indignantes et cum clamore blasphemie [382 1Kb] uerba aduersus eum proclamantes, mortem sibi minantur. Et [383 1Kb] extimplo terram baculis percutientes, fustes capiti eius apponunt, et infrendunt dire dentibus in eum: Magnum sit tibi, inquiunt, quod hucusque inpune uenisti, et sicut celer reditus spem uite, ita tibi parue more necis dampna creabunt. Nobis et toto [384 1Kb] huic regno, cuius nos fauces sumus, communis lex imperat et unus ordo uiuendi; uos uero, qui estis alterius et ignote legis, nisi hac nocte discedatis,  in crastinum decapitabimini [385 1Kb] . Ipsa uero nocte  in [386 1Kb] nauiculam inponebantur, et retro ducti manserunt quinque dies in quodam uico  .

29. Hec dum in illa parte geruntur, ecce in monasterio, ubi ille talis nutritus fuerat, cuidam conuerso Ioanni Canapario [387 1Kb] talia Dominus per uisum ostendit. E summo celo uelut uolancia deorsum ueniunt usque ad terram duo [388 1Kb] linteamina, alba sicut nix et munda absque omni sorde et macula. Ambo sua honera [389 1Kb] , singulos quidem uiros, de terra leuant; ambo felicissimo [390 1Kb] cursu nubes et aurea sydera transnatant [391 1Kb] . Unius nomen extra ipsum [392 1Kb] qui hec uidit admodum paucissimi sciunt; alter [393 1Kb] uero erat, ut adhuc hodie ipse [394 1Kb] meminit, domnus Adalbertus, cui angelicus [395 1Kb] minister iam celestis mense conuiuia preparauit. At pater  Nilus ignotum est quid de eo uideret; sed dulcibus scriptis eundem uirum [396 1Kb] ita alloquitur: Scias, dulcissime fili, quia amicus noster Adalbertus ambulat cum Spiritu sancto, et beatissimo fine presentem uitam erit terminaturus. Item fratri Gaudentio, que opere [397 1Kb] futura erant, nocturna quies [398 1Kb] textis ambagibus dixit. Expergefactus ergo, si uellet audire somnium [399 1Kb] suum, interrogat dilectum patrem [400 1Kb] Respondit autem ipse: Dic, si quid habes.---uidi, inquid, in medio altaris calicem aureum, et hunc uino semiplenum; custos uero eius nemo erat. Me itaque uolente bibere merum, opposuit se mihi [401 1Kb] minister altaris, et audacibus meis ceptis uelut quadam imperiosa auctoritate contradixit, quia [402 1Kb] nec mihi nec alicui hominum hanc licentiam dare uellet, pro eo  quod tibi in crastinum pro mistica refectione foret seruatum. Hec eo loquente, fugit somnus ab oculis, et occupat tremencia membra torpor ingens. Deus, inquit, fili, prosperet hunc uisum! Fallaci somnio neminem credere oportet.

30. Iam exsurgente [403 1Kb] purpureo die, ceptum iter agunt , et Dauitico carmine uiam sibi adbreuiant [404 1Kb] et dulcis uite gaudium continuo appellant Christum. Inde nemora [405 1Kb] et feralia lustra lixquentes, sole ascendente ad meridiem, campestria  loca adierunt. Ibi fratre Gaudentio missam celebrante, sanctus ille monachus communicauit, et post sacram communionem pro alleuiando [406 1Kb] labore itineris pauxillum obsonii accepit. Et dicto uersu  et sequenti psalmo, surgit de gramineo cespite, et  quantum iactus est lapidis [407 1Kb] uel missus sagitte progressus, loco resedit  . Hic [408 1Kb] cepit eum somnus; et quia diutini [409 1Kb] itineris fessus erat, pleno cornu profudit [410 1Kb] eum sopori fera quies. Ad ultimum pausantibus cunctis, affuit paganicus furor, et irruerunt super eos impetu magno, et iniecerunt omnes in uincula. Sanctus uero Adalbertus stans contra Gaudentium et alium fratrem ligatum: Fratres, inquit, nolite contristari [411 1Kb] ! Scitis, quia hec patimur pro nomine Domini, cuius uirtus ultra omnes uirtutes, pulchritudo supra omnes decores, potencia inenarrabilis, pietas singularis. Quid enim fortius, quid eo pulchrius, quam dulcem [412 1Kb] pro dulcissimo Iesu fundere uitam? Prosilit e furibundo [413 1Kb] agmine igneus [414 1Kb] Sicco [415 1Kb] , et totis uiribus ingens iaculum mouens,  transfixit eius penetralia cordis [416 1Kb] . Ipse enim, sacerdes idolorum et dux coniurate cohortis, uelut ex debito prima uulnera facit. Deinde concurrerunt omnes, et uulnera miscentes, iram exsaturant [417 1Kb] . Profluit purpureus sanguis per foramina utriusque lateris; ille oculis ac manibus stat orans in celum [418 3Kb] . Exiit rubeus amnis diuite uena, et extracte haste septem ingencia uulnera pandunt. Ille uinclis solutis extendit manus in modum crucis, et suppliciter  fusis precibus pro sua et persecutorum salute ad Dominum clamat. Sic illa sancta anima carcere suo euolat; sic nobile corpus protenta cruce terram occupat; sic quoque multo sanguine uitam fundens, beatis sedibus et semper carissimo tandem perfruitur Christo. O sanctum et beatissimum uirum, cuius in [419 1Kb] uultu angelicus splendor, in corde semper Christus erat! O pium et omni honore dignissimum, qui crucem, quam uoluntate semper et animo portauit, tunc etiam manibus et toto corpore complexus est! Accurrunt undique [420 1Kb] armis [421 1Kb] dira barbaries, et nondum expleto furore, auferunt corpori nobile caput, et separant exsanguia membra. Corpus uero loco dimittentes, caput palo fixerunt; et leto clamore sua scelera laudantes,  reuersi sunt unusquisque ad proprias sedes  . Passus est autem sanctus et gloriosissimus martyr Christi Adalbertus IX Kalendas Mai [422 1Kb]  , imperante rerum [423 1Kb] domino Ottonum tercio pio et [424 1Kb] clarissimo cesare, feria 6; scilicet ut qua die, dominus iehsu Christus pro homine, eadem die homo ille pro Deo suo pateretur [425 1Kb] . Cui [426 1Kb] est misericordia in seculum, honor, laus [427 1Kb] et imperium in secula seculorum. Amen [428 1Kb] .



MIRACULA SANCTI ADALBERTI MARTIRIS


 1. Post mortem uero non defuerunt diuina prodigia in miraculis eciam inter gentes. Nam digitus  eius in aquam decidens et a pisce ipsum rapiente deuoratus, de uentre eius ad instar ardentis candele inter fluctus cunctis uidentibus rutilabat. Quo miraculo attoniti [428* 1Kb] piscatores, omni studio eum capere cupientes, quocumque se diuerteret sequebantur. Nec mora, piscem capiunt et excucerant et ex uentriculo ipsius sacrum digitum sancti pontificis, flammantem in ardentis candele similitudine, extraxerunt.

2. Circa idem tempus Prutenus quidam nobilis ex Pomeranis quorumdam causa negociorum uenit in Sambiam terram, scilicet in Pruscie partibus specialem [429 1Kb] , in qua ab incolis beatus martyr Adalbertus  martyrium consumauit; ubi cum a dicentibus cognouisset, quod ignotus quidam, cuius loquela ab eis non intelligebatur, apud ipsos fuerat interfectus, ex proposito cognoscendi defunctum, nec dubium quin spiritu Dei agente, peruenit ad locum. Reperiens igitur caput sanctum, audiuit id loqui se ac dicere sibi: Tolle me deferque me in Poloniam, in ciuitatem que Gnesen uocatur, et si illuc [430 1Kb] usque munde te conseruans me detuleris, reuerenter gloria et diuiciis tu et posteri tui in perpetuum sublimabimini super omnes qui habitant in hiis terris. Si uero pollueris uiam tuam, generacio tua ultima non proficiet in melius nec decrescet in deterius, sed mediocri modo conpares uestri similibus persistetis. Hiis stupefactus homo gentilis tulit illud, reponensque in uase, profectus  est uersus Poloniam tendens. Cum autem in terram suam prope a domo propria peruenisset, cepit cogitacio pulsare animum eius de uidendis pueris suis et uxoribus, quas duas habebat. uictus huiusmodi igitur affectione, caput uenerandum cum uase in quadam concaua quercu recondens, domum ad suos perrexit cum uoluntate quam cicius reuertendi. Mundati denique transgressor effectus, cum rediens caput sacrum requireret, in loco ubi illud reposuerat non inuenit; cognacio uero hominis supradicti, ut eciam ipsi qui ex ea sunt profitentur, rerum temporalium successu usque hodie in eodem statu permanet, sicut per illud diuinum oraculum dudum fuerat declaratum. In loco autem, in quo caput martyris gentilis reposuerat, extitit olim ecclesia  in honore ipsius martyris consecrata, et ipsa  necnon et locus n reuerencia habebatur, illicque facta pulchra miracula referuntur.

3. Legitur eciam, quod in Ungaria Christum predicaret beatus Adalbertus; primum quidem per nuncios suos, deinde per se ipsum, et innumerabilem populum uerbo predicacionis atque multis miraculis ad fidem conuerteret. Accidit eum peruenire ad locum, ubi sedes est principalis tocius regionis. Erat autem ibi ydolum quoddam celebre pre ceteris, ex quo demones frequenter dare manifeste responsa solebant. Hac igitur causa turbe uicinarum urbium ad huius rei spectaculum statutis temporibus illud adorature conueniebant. Maxima itaque multitudine populi ydolum circumstante, sanctus pontifex, fide fortis, paratus pro Christo tradere in mortem animam  suam, audacter accessit, et uidentibus cunctis face accensa in conspectu sacerdotum ydoli, omnibus uirtute Dei consternatis atque stupentibus, tante auctoritatis contanciam nullo contradicente, illud penitus concremauit.

4. Postmodum uero cum pagani proximi Polonie predicacionem eius recipere nollent, adire uoluit metropolim Polonorum, que Gnesen appellatur, deuenitque in quandam uillam, ubi de uia ad ciuitatem predictam requirebat. Sed homines loci audientes linguam eius a sua plurimum dessonare, aspicientesque habitum ipsius, scilicet monachalem, sibi omnino inuisum, risum commouerunt, et loquenti ad eos ac interroganti de itinere non dignabantur respondere. Tunc sanctus Dei spiritu plenus, qui  per ipsum signa et prodigia faciebat, ait ad illos: Quia pro honore Dei loqui non uultis, ad gloriam eius in nomine ipsius iubeo ut taceatis. Hoc dicto, inde abiit, et rectam uiam Christo ducente inuenit. Impii illi mox muti effecti, pertriti ac conturbati in eo quod acciderat ipsis, in dolore atque gemitibus sic manebant. Ultra ad aliam uillam uenit, et pro uia inquirens, similiter et contemptui habitus est, ipsosque sicuti primos eodem multauit supplicio, ut quos consimilis culpe reatus obligabat pro pena digne constringeret, in utrisque non iniurie sue uindictam mira expectans, sed in spiritu leuitatis occasionem salutis eorum et gloriam christo Christi querens. Deinde ad terciam uillam Deo duce deueniens, de itinere sciscitatus est, ac uillani benigne  respondentes, uiam sibi humiliter ostenderunt. Quibus  gracias agens, exacto itinere longo breui tempore angelo bono comitante, peruenit usque Gnesen urbem, plenam populo, potentissimam ac famosam. Continuo ad forum pergens, multitudini que aderat Christum confidenter predicat, premia uite eterne annunciat [431 1Kb] , Deoque cooperante et sermone confirmante, sequentibus signis plurimis et diuersis, Christo domino innumeri crediderunt. Unde factum est, ut fama eius modo per uniuersam regionem percurrens ad illos [432 1Kb] pertingeret, quos sanctus presul in nomine Christi dudum uoce priuauerat, non auditu, sicque persisterant nullo prorsus ualentes subsidio releuari. Igitur ad uirum Dei spe gracie ipsius inueniende unanimiter proficiscuntur, reperiuntque ipsum multo populo predicantem. Recognoscentes  autem eum, coram ipsa multitudine pedibus suis prouoluti, suspiriis ac fletibus uariisque gemitibus delicti sui ueniam postulabant. Hoc [433 1Kb] uidens beatus Adalbertus, obmisso interim opere predicacionis, cui toto conamine insistebat, conuersus ad illos, ut animo mitissimus erat, placide alloquitur eos, dicens: Scio, fratres, scio, qui estis. uideo, quod manus Domini tetigit uos uobisque tribuit intellectum, ut peccatum uestrum cognoscentes ad Deum approximetis, qui sanat contritos corde, ac per hoc ipsum misericordem Deum, cuius ego seruus sum, denuntio [434 1Kb] errori uestro indulgentiam prestitisse. Propter quod seruus eius in nomine ipsius Dei et Domini nostri Iesu Christi creatoris omni lingue [435 1Kb] officium reddo. Hiis dictis et signo crucis  super eos facto, confestim solutum uinculum lingue ipsorum, et cunctis stupentibus ceperunt loqui, Christumque uerum esse deum magnis uocibus conclamare. Baptismi igitur graciam accipere cupientes, prius uerbo fidei precatu ipsorum instruens eos, fecit ex aqua et spiritu regenerari [436 1Kb] . In fide denique confirmati, sanctissimo pontifici alacriter omnes in commune supplicant, dicentes: Sanctitatem tuam, famule omnipotentis Dei, unanimiter imploramus, ut pro iniquitate, quam quidem [437 1Kb] ceca ac furiosa mente in te commisimus, aliquit magnum nobis in satisfaccionem imponas ad memoriam posterorum. Ad quos beatus presul: Laudo uos, inquit, filii, quod sub manu Dei pia deuocione humiliamini. uerumtamen certissime hoc scitote, quia illuc et cetera  peccata uestra omnia uobis in baptismate sunt dimissa, tantummodo mentis uigilanciam obseruetis, ne ad pristina mala seu alia reuertentes perceptam graciam amittatis. Cumque magis ac magis instarent [438 1Kb] , statuit eis, ut ante quadragesimam a septuagesima, prius quam alii Christiani ieiuniam inchoarent, ipsi ab esu carnium usque ad diem cinerum abstinerent. Quod preceptum deuote suscipientes, in uita sua fideliter custodierunt ac posteritati sue obseruandum quasi iure hereditario tradiderunt. Spiritu  gracie Dei per beatum Adalbertum predicante multa miracula faciente, fidem christianam tota Polonia suscepit, et fundata est ueluti per unum de apostolis super apostolice fidei firmam petram, prefatumque tempus ac modum abstinencie ante pascha pro reuerentia sancti Adalberti gratanter et communiter custodiendum acceptans, plurimos annos circiter 230 irrefragabiliter obseruauit, donec legatus quidam sedis apostolice magne auctoritatis, nolens [439 1Kb] gentem Polonorum diucius aliis fidelibus in obseruacione annualis ieiunii fore dissimilem, super prefato statuto circa annum [440 1Kb] Domini 1247, auctoritate apostolica dispensauit.

5. Eciam legitur, quod uolens beatus Adalbertus transire ad terras alias paganorum, socium laboris  et itineris sui uirum sanctum nomine Gaudencium in Gnesen pro se archiepiscopum constituit, perductusque in Pomeraniam a duce terre honorifice exceptus. Eundem quippe principem iam pridem sanctus Adalbertus in Polonia baptizauerat, cum illuc [441 1Kb] aduenisset pro filia ducis Polonie, ipsam sibi postulans in uxorem; quam illi tradere noluit antequam ibi ab conpontifice Adalberto baptismi lauachrum percepisset. Proinde conuocat dux Pomeranie populum suum, ut a sancto episcopo audiant uerbum Dei. Audientes igitur Pomeranii quod predicaret, quia dii eorum quos colebant, dii non essent sed demones, nec aliquid prestare boni possent, uehementer indignati sunt contra eum blasphemantes, conueniuntque in unum qui inter eos  prudenciores reputabantur, eum super uerbis suis redarguere attemptantes [442 1Kb] . Sed sancto Adalberto uerba uite plenius prosequente, se in deceptione deuictos confitentur, nec tamen a cultu consueto ac primis tradicionibus se uelle recedere pollicentur. Ammirantes igitur ualde super prudencia et responsis eius et uenerabili persone ipsius reuerencia illecti [443 1Kb] , ipsumque super communem statum hominum esse aliquit arbitrantes, petebant, ut cum aliis diis eorum ab ipsis se permitteret adorari. Quo audito, uir Dei nimium contristatus ac tanto errori eorum condolens, grauiter ingemuit, lacrimas quoque ubertim profundens [444 1Kb] , sic eis respondet: Heu miseri! quam ceci estis et quam perditi, quantumque plorandi, qui non solum demonibus pessimis sed  eciam homini mortali deitatem uultis ascribere; que nisi soli Deo inesse potest, qui cuncta creauit.

6. Inde Prusciam mare transiens, adiunxit se cuidam Pruteno, qui Polonicam linguam nouit, quem ad fidem cito conuertit. Qui hospicio beatum pontificem excipiens, ipsi reuerenter sequebatur, et de mandato eius, Christianum se esse ad tempus ab aliis occultabat.

7. Legitur et [445 1Kb] , quod imminente passione sua cum missam celebraret beatus Adalbertus, indigni  pagani hoc uidentes, inter se clamores excitauerunt dicentes: Ecce hic ad nos ueniens incantaciones et maleficia sua ad maledicendos nos et morbidandos exercet. Eamus igitur et pro conseruancia nostra et patrie salute occidamus eum. Cum autem uelud insani aduersus sanctum sacrosancta misteria peragentem [446 1Kb] concurrerent, unus ex ipsis respiciens post tergum uidit immensam flammam ignis, que totam uillam comburere uidebatur, et uociferans fortiter sociis indicat; propter quod omnes quam celeriter reuertuntur. Nichil itaque dampni sibi accidisse cognoscentes, sed uidentes quia illusi sunt, amplius quam antea furentes ad inuicem loquebantur: Fantasticum fuit quod aspeximus, et ex ui incantacionis eius tale quod apparuit nobis. Secundo  igitur contra sanctum Dei atrociter accurrerunt, similique uisione ut prius expauefacti, in uillam cursu propero redeuntes, domos suas illesas omnino cum omnibus que habebant reperierunt, quas incendio penitus putauerant perisse. O mira potencia Dei! O inscrutabilis altitudo sapiencie et sciencie eius, que suauiter disponens omnia, illud diuinum ac celeste sacramentum ludibrium estimantes, sic leui ludibrio delusit, ut delusores maligni per hoc corripi et sacrificia sancta cum sanctissimo pontifice assistente conseruari illibata ualerent.

8. Legitur eciam, quod caput ipsius abscisum super cacumen arboris, sub qua missam celebrauerat, suspenderunt, et ut circumquaque ab omnibus a longe uideri iniquorum exultacione posset,  totam trunci partem proximam uertici desectis ramis totaliter nudauerunt. Cumque corpus sacrum membratim discerptum huc illucque disperdissent, hospes ipsius per angelum Dei diuinitus ammonitus [447 1Kb] est, ut membra sic diligenter colligeret, quatenus nil de ipsis deperiret et mente recondita reuerentissime conseruaret. At ille celesti uisione obediens, in timore sancto studiose peragebat quod sibi fuerat imperatum. uerumptamen cum [448 1Kb] singula frusta solerter coherentibus artubus adaptaret, unius manus deesse sibi digitum deprehendit, quem quidam ex perfidis abscisum propter annulum, abstracto eum, in flumine proiecerat [449 1Kb] Hunc itaque sollicitus pluribus diebus hinc inde perquirens, et loca queque perscrutans, minime reperiebat; die  autem quadam uxor eius mirata super hoc interrogauit eum, quidnam foret, quod tam anxius tantum queritans circuiret. Qui primo ullo modo reuelare noluit [450 1Kb] , sed tandem uictus tedio ex inprobitate [451 1Kb] coniugis, secretum sibi propalauit; que mox utpote infidelis uicinis prodidit, qualiter apud uirum suum sacre exuuie [452 1Kb] collecte atque recondite haberentur. Cuius prodicionis quia uir auctor fuerat, illico os eius ita inuersum est monstruose, ut uix sumere cibum et potum, nullatenus loqui posset. Pagani autem,  ex iudicio in uirum impetu facto, multis eum uerberibus afficiunt, ac in uincula coniectum uariis affligunt suppliciis, ut sanctas reliquias eis monstret. Denique relinquens mandatum Dei, derelictus est ab eo; et traditus iniuste potestati impiorum, satisfecit ipsorum uoluntati. Traduntur tamen sancta membra prophanis manibus asportanda, que cum disposicione superna reuerenter ipsi barbari custodierunt, uel quia si hoc non facerent flagello diuino percuti formidabant, aut quia Christianis ea uendere cogitabant. Illi uero qui digitum sancti pontificis in piscis uentre reperuerunt, properanter [453 1Kb] , ut legitur, illos, apud quos ueneranda membra esse nouerant, adierunt, omnesque sancti corporis digitum lumine celesti conspiciunt radiare, ad quod spectandum  miraculum tota uilla confluens et stupens, corpus beatum tanto clarificatum prodigio [454 1Kb] deinceps ampliori reuerencia confirmabant. Porro scientes Pruteni reliquias martyris gloriosi principi christianissimo duci Polonie magno Boleslao preciosas existere, mittunt ad eum nunccios dicentes: Noueris, illum deum tuum, quem interfecimus, apud no esse. Si uis magnam nobis dare pecuniam, prompti sumus transmittere illum tibi. Audiens hoc nobilissimus princeps, gauisus est gaudio magno, et mittens precium postulatum, suscepit cum ueneracione debita corpus sacrum. Fertur factum mirabile in uirtute Dei, quia corpus illud, quod templum atque organum Spiritus sancti extiterat, ex pacto paganorum de pecunia reponderari deberet: positum in  statera, leuissimum factum est, quod quasi [455 1Kb] nichil omnino indice equa lance appendere uideatur. Cum deferretur [456 1Kb] ad cenobium quod Gnesna nuncupatur peruenit, ibique de assensu predicti ducis cum congrua ueneracione est primitus collocatum. Crebrescentibus igitur et longe lateque circumsonantibus [457 1Kb] gloriosi pontificis signorum preconiis, uir ille qui hospes in Pruscia fuerat, cui reatus suus os intorserat, ad prefatum monasterium cum deuocione uenit, et fusis precibus cum lacrimis in animo contrito ad sanctum Adalbertum continuo usu sermonis sibi reddendo plenissime est curatus, et confirmatus in bono, usque in finem uite sue Deo et hospiti suo sancto martyri in sancta conuersacione  seruiens permansit ibidem. Post aliquantulum uero temporis orto bello inter paganos finitimos et Polonos, metuens princeps memoratus, ne forte aliquo sinistro bellorum euentu tantum thesaurum perdere posset, sacras reliquias cum ingenti gloria uIII Ydus Nouembris in Gnesen transtulit, ubi per ipsius martyris gloriosi merita mirabilia multa fiunt [458 1Kb] .

9. Denique Otto imperator, qui beatum Adalbertum in uita sua preceptorem, in iustificacionibus Dei familiarem atque amantissimum habuerat, in grauem egritudinem Rome existens decidit, et spe saluis  medicorum [459 1Kb] iam omnino fuerat destitutus. In extremis igitur positus, apostolos aliosque sanctos patronos Urbis pro uita conseruanda suppliciter inuocabat. Sed cum nullo [460 1Kb] modo sibi adesse sentiret auxilium, ad sui pii [461 1Kb] patris beati Adalberti se conuentit patrocinium flagitandum [462 1Kb] , cuius plurima preclara miracula cognouerat, uotum uouens, quod si eum liberaret, ipsius uellet limina in persona propria uisitare. Mira res, quia mirabilis Deus in sanctis suis. uix uerba finierat, et ecce subito penitus sanus factus est cunctis stupentibus, surgensque in momento papam adiit, miraculum quoque ac uotum ipsi ex ordine patefecit. Qui gauisus est, et Dominum, qui sanctos suos ita glorificat, in beato Adalberto glorioso suo martyre benedixit. Cum   igitur dictus imperator Otto tercius pro expleto uoto in Poloniam aduenisset, exceptus est in magnificencia et gloria magna a prefato duce Polonie Boleslao. Strauitque ei uiam publicam de baldekinis et sammitis diuersisque preciosis sericis ornamentis ad duo magna miliaria usque in Gnesen in templum ad tumbam sancti Adalberti. uidens autem christianissimus augustus circa eumdem ducem tantam diuiciarum opulenciam frequenciamque et excellenciam regii apparatus in ministeriis, cibis et potibus, uasis aureis ac argenteis aliisque munificenciis, se quoque ab eo tam regali supra modum decencia susceptum et pertractum, dixit ad principes qui secum erant: Magis decet talem principem esse consortem imperii quam subiectum. Sumptoque  dyademate  de capite suo, imposuit super caput ipsius,  de consensu principum presencium ipsum regem Polonie coronauit. Sic itaque occasione ueneracionis beati Adalberti gloriam regni primum Polonia adepta est, ceperuntque principes eius extunc non esse subiecti regibus Romanorum. Iste  rex Polonorum, dictus uictoriosus et pius Boleslaus, dilatauit terminos regni et famam celeberrimam gentis sue, a Danubio siquidem, magno flumine regni Ungarie, usque ad Salam, fluuium Saxonie, apud Hallis, et a Kiwe, que est Rusie metropolis, usque ad montes Karinthie, principatus eius dominium tendebatur. Huic  successit filius eius Mesco in regnum. Post quem [463 1Kb] filius eius Kazmirius ex sorore  Ottonis imperatoris predicti cognominatus Karolus tercius regnauit, et post hunc quartus regnum  tenuit filius eius Boleslaus dictus Bellicosus, sed sceleratissimus, qui sanctum Stanislaum uenerabilem uirum, episcopum Cracouiensem [464 1Kb] , pro eo quod ipsum pro iniquitatibus suis argueret, interfecit; in quo defecit regnum et usque ad presens tempus deinceps rex in Polonia non surrexit. Dedit ergo in prefata coronacione Otto imperator regi Boleslao pro insignis regalibus lanceam beati Mauricii et unum ex clauis Domini, filioque eius Mezconi sororem suam despondit in uxorem. Boleslaus  autem rex inter plurima excellencia [465 1Kb] munera brachium sancti Adalberti cesari clarissimo obtulit quod ille super omnia dona gratissime acceptauit, et gaudens ad propria est reuersus, gratias agens Domino, cuius regnum eternum est et imperium super omnes  in secula seculorum. Amen.





SANCTI ADALBERTI EPISCOPI PRAGENSIS HOMILIA IN NATALE S. ALEXII CONFESSORIS.






MONITUM.

Habemus ecgraphum ex tomo, ut signatur, 109 ms. bibliothece Casinensis, in litteris, ut ascribitur, Longobardicis, cum hoc titulo: In natale sancti Alexii confessoris. Lectio S. Euangelii secundum Mattheum. In illo tempore dixit Simon Petrus ad Iesum: Domine, ecce nos reliquimus omnia, et secuti sumus te; quid ergo erit nobis, etc. Homilia uenerabilis Adelberti episcopi. Homilia hec nunc excudetur magis propter  antiquitatem quam propter meritum, cum nichil noui de sancto nos doceat, rescissis iis, que in principio scribit auctor de premio illorum qui Christum sequuntur in uoluntaria paupertate, queque ad asceticos potius quam historicos spectant. Meminit de ea Baronius ad annum 1001, num 19, additque ipsam in ecclesia SS. Bonifacii et Alexii Rome dictam, quod repetit anno 1004, num. 8. Et uero dictam fuisse isto loco, colligitur ex uerbis quibus affatur auctor in fine auditores suos.



HOMILIA S. ADALBERTI EPISCOPI PRAGENSIS AC MARTYRIS.

 . . . . . . . Huius rei et in nobis, fratres karissimi, sepe exemplum sumpsimus, cum alicubi pro rerum necessitate digredientes, cuncta nobis monasteriorum habitacula quasi propria patere cognouimus. Cunctos in nostrum obsequium sincerissima deuotione pronos aspeximus, et maxime in beate memorie patre nostro Alexio, cuius hodie uenerandam assumptionis diem debita solemnitate recolimus, totum lectionis huius tenorem uidemus perfectissime esse completum. Derelictis enim omnibus secutus est Christum, quando spretis omnibus, patre uidelicet et matre, nec non sponsa cum carnali amore atque seruis et ancillis uniuersaque substantia, marinis fluctibus nimio cum labore superatis, Edestam Syrie tandem peruenit ad urbem; ubi perfectam  uiuendi normam longo usu didicit, et despecto mundo, iniuriis opprobriisque, fame et siti, frigore atque nuditate, mortificato corpore Christum totis desideriis sequebatur.

Sciebat enim ipsum in Euangelio dixisse: Nisi quis renuntiauerit omnibus que possidet, et secutus me fuerit, non potest meus esse discipulus. Cumque hec Dominice precepta diuturno tempore ibidem exsequeretur, diuina uoce manifestatur hominibus: ac, ne uane glorie incurreret culpam, inde abscedere disposuit; ac sic dum Tharsum causa occultandi proficisceretur Deo uolente, ui ad patriam reuersus est. Cumque a patre pro paupere susceptus esset, ut audistis, in domo propria ut peregrinus manebat. O quanta constantia quantaque eius  fuit patientia! Quis enim narrare poterit quantas tentationes, quantosue fluctus in sui sacratissimi pectoris arcano pertulerit dum patrem pro se tanto merore affici conspiceret, sciret etiam matrem nocte dieque in fletu et gemitu perdurare? uidebat insuper seruos proprios deliciis abundare uestibusque pretiosis indutos incedere, et se ab omnibus contemptui haberi: tolerabat ad hec opprobria irrisionesque eorum, et quasi iam mortuus seculo, solo tantum spiritu Christo uiuebat.

Nam quomodo ipse adhuc fragili circumdatus corpore hec tot incommoda sufferre ualeret, nisi diuino amore eius cor intus accensum arderet? Sed ista omnia diuina agebantur prudentia ut ei accresceret gloria, et nos exemplo patientie illius ad  eadem sectanda instrueret. Nosse etenim conuenit fraternitatem uestram, quantam gloriam per patientiam apud Deum promeruisset ut diuina uoce homo Dei sit appellatus et eius oratio pro scelere totius  Romani populi accepta esse diceretur. Magni etenim meriti est, fratres mei, hominem Dei diuina uoce appellari, quoniam cum prophete filii hominis et non homines Dei ab eodem Domino sunt appellati; iste quasi quodam priuilegio homo Dei est nominatus. Sicut ipse singulari pre ceteris dimicauit certamine, ita speciali uocabulo a Domino meruit nuncupari.

Cum enim carnales nuptias amore diuino inflammatus contempsit, Dominico meruit thalamo copulari atque inter illa innocentum agmina Agnum sequentia connumerari, qui cantant canticum nouum ante sedem Dei et Agni. Hi sunt enim qui cum mulieribus non sunt coinquinati: uirgines enim sunt, et sequuntur Agnum quocunque ierit. Merito  homo Dei, id est templum Dei, hospes Christi, habitaculum Spiritus sancti effectus est. Iure dictus est pro Roma orando exaudiui, qui in Roma singularem studuit ducere uitam; et bene ei congruit sermo Dominicus, qui dicit: Qui dimiserit uxorem aut filios propter nomen meum, centuplum accipiet et uitam eternam possidebit.

Quod enim pro Christo dimisit, hoc centuplum accepit; quia nimirum centuplo maius ei fuit meritum castitatis inter continentes propter fructum spiritus, quam inter lasciuientes quondam propter desiderium carnis: filios etiam quos carnaliter tunc habere despexit, nunc centuplum accipere meruit spiritales. Centenarius quippe numerus, ut sepe dictum est, perfectionem figurate denuntiat. Nos  namque licet nec serui appellari digni, filii tamen eius sumus; quia nos in hanc suam domum  sub monastica professione pius apud Deum intercessor congregauit. Nos sumus eius filii quos diuersis carnaliter editos parentibus in unam sancte professionis familiam spiritaliter non cessat coadunare. Nos sumus filii eius, si iter uirtutum eius imitando tenemus; si non a patientia quam in se ostendit, torpendo deflectimus.

Unde necesse est, fratres karissimi, ut tanquam boni filii et tanto parente digni, exempla illius sanctissime uite sequi curemus. Non nos a uestigiis tanti patris sequendis ulla anime uel carnis illecebra reuocet, quatenus et ipsi qui carnales affectus substantiamque reliquimus terrenam; qui uxores  ducere ac filios carnaliter procreare angelice conuersationis amore fastidiuimus, a rege celesti uirtutum spiritualium merito et in presenti centuplum accipere de societate sanctorum, et in seculo uenturo  uitam possidere mereamur eternam. Quod ut obtinere possimus, toto mentis affectu eius patrocinia imploremus cuius natalitia celebramus  . Dat nobis fiduciam hec implorandi qui eum pro Roma orantem se exaudire promisit. Ipse enim qui nos  admonuit orationem eius querere, per eius merita nos exaudire dignetur. Qui trinus in personis, et unus in substantia uiuit et regnat in secula seculorum. Amen.





PROFESSIO REGULAE S. BENEDICTI A BEATO ADALBERTO Rome in monasterio SS. Bonifacii et Alexii confessorum, die 2 Aprilis anni 991 facta.


 + Ego Adalbertus promitto stabilitatem meam et conuersionem morum meorum et obedientiam  secundum regulam sancti Benedicti, coram Deo et omnibus sanctis eius et abbate Augustino presente.




ANNO DOMINI DCCCXCIX.
GREGORIUS u PAPA.





NOTITIA HISTORICA.


 Gregorius u, natione Germanus, Bruno antea dictus ex ordine S. Benedicti, Othonis Saxonie et Sueuie ducis ex Iuditha paris prosapie femina illustris filius Ioanne XuI mortuo, ob uite morumque integritatem, magnamque rei litterarie cognitionem, Othonis imperatoris suasu, qui Rome tum aderat, a clero populoque Romano, sexto Kal. Septembris anni 996, Romanus electus est pontifex. Hic ob largissimas eleemosynas, dietim in pauperes, uiduas, atque pupillos erogatas, aliaque innumera dona oratoriis, ecclesiis, et monasteriis facta, Gregorius Minor ad distinctionem Magni appellatus est.

Anno sui pontificatus primo, bona omnia superioribus annis Ecclesie Rauennati a pontificibus concessa, Ioanni archiepiscopo confirmauit, sanciens, ne ab ulio clerico Rauennate per omnem Aemiliam et Pentapolim portorium aliquod exigeretur. Roberto Galliarum regi, Hugonis Capeti filio incestas  cum Bertha nuptias interdixit; quare Robertus relicta Bertha Constantiam Wilhelmi Tolosani comitis filiam, annuente Gregorio, in matrimonium duxit. Gaudentium fratrem sancti Adalberti Pragensis episcopi, Miecislao principe id per litteras, et nuntios petente, ad Gnesnensem cathedram in Polonia euexit. Heriberto archiepiscopo Coloniensi ius pallii concessit eumdemque postea in numerum septem electorum, quibus creandi imperatoris Romani ius concessum est, assumpsit. Othonem III cum Maria  coniuge imperiali, corona, et Augusti titulo in basilica uaticana insigniuit.

Anno uero Christi 997, abeunte in Germaniam Othone Augusto, Crescentius uetere dominandi libidine stimulatus, Gregorium pontificem diris seditionibus exagitare cepit. Cuius uim cum Gregorius omni presidio militari destitutus ferre diutius nequiret, Ioannis predecessoris exemplo, Urbe egressus in Etruriam se recepit. Gerebat eo tempore Placentie episcopatum Ioannes quidam Philagatus appellatus, natione Calaber, patria Rossanus, professione monachus Cassinas, qui litterarum scientia, qua excellebat et pecunie magnitudine, qua ceteros superabat, inflatus, eo usque arrogantie fuerat prolapsus, ut semetipsum ultro archiepiscopum appellaret. Hunc igitur, quod pecuniosus esset, turbisque concitandis aptus, Romani nacti, auctore Crescentio, pseudopontificem aduersus Gregorium absentem proclamarunt. Qua re cognita Gregorius in Germaniam,  questurus simul iniuriam, ac opem Cesaris imploraturus, concessit. Crescentius rerum edoctus, nichil de contumacia remisit, quin potius, quasi certum Othonis bellum haberet, Urbis menia firmare, aggeres struere, fossas agere, et ante omnia molem Adriani  uariis propugnaculis, commeatu, et milite munire cepit.

Otho Gregorii precibus exoratus, eodem anno cum firmissimo omnis generis copiarum robore rediit  in Italiam, agnati pontificis iniuriam ulturus. Exercitu Roman adducto, urbique admoto, ciuibus parere recusantibus, Urbem fortiter oppugnat. Aliquandia acriter restitere Romani, a Crescentio et antipapa spe magna premiorum animati. At inualescentibus omni ex parte Germanis, cum obsessi rerum penuria laborantes, tantum impetum amplius sustinere non possent, Cesari portas ultro aperiunt, Urbisque deditionem faciunt Crescentio, et antipapa intra molem Adriani dilapsis. Otho cum suis Urbem ingressus, Gregorium decimo, postquam exactus est, mense sedi sue restituit, rebusque in Urbe depositis, Crescentium cum Ioanne antipapa in arce obsedit. Cum uero in longum obsidio traheretur, Cesar propositis premiis Germanos, ut acrius incumberent, incendit. Qui impetu quaquauersum facto, arcem denique, ut Ditmarus scribit, expugnant; seuitum in omnes; Crescentius uulneratus captusque, muro precipitatus est: cuius cadauer post terga boum religatum, ac per paludes, tractum  probeque illusum, denique in conspectu Romanorum excelsa trabe suspensum est. Simile supplicium de iis pariter sumptum, qui ex complicibus supererant.

Ioannes uero antipapa, iussu Cesaris, oculis orbatus, ac naribus auribusque precisis, iumento impositus, toti Urbi, per quam circumducebatur, uectoris sui caudam in manibus tenens, acerbum spectaculum fuit. Tum in Germaniam exsulatum missus, paulo post dolore uulnerum animique merore confectus decessit, cum sedisset in Romana cathedra quam inuaserat, circiter menses decem. Hic dum aduersus Gregorium sederet, legatum misit in Galliam Petrum cardinalem, ut ecclesiam, quam Fulco comes Andegauensis in diecesi Turonensi erexerat, suo nomine consecraret. uerum ipsa die ad consecrationem prestituta, templum derepente corruit, ueluti respueret Deus ipsa templa per schismaticum, aut sancte sedis inuasorem in sui honorem  dedicata.

Interim Gregorius, sublatis emulis, debite sedi ac libertati restitutus, inito cum Othone consilio, animum tum ad reformandum stabiliendumque Romane Ecclesie statum, tum ad electionem imperatorum pacifice et absque tumultu in posterum faciendam adiecit, conciliumque episcoporum Rome eapropter cegit: cuius acta licet perierint, ex fragmentis tamen, que deinde reperta sunt, reuocantur in lucem que perierant. Mentio inprimis huius concilii Rome sub Gregorio u habiti exstat  in rebus gestis S. Adalberti, scriptis ab auctore illius temporis, quibus significatur in hac synodo agitatam fuisse causam S. Adalberti Pragensis episcopi, iudicio postulati ab archiepiscopo Moguntino de facienda in sua ecclesia, quam reliquerat, residentia. Quod autem maioris momenti est, ad hoc ipsum concilium referendum uidetur, quod de imperatoris electoribus  ab eodem pontifice Gregorio constitutum multorum assertione traditur; siquidem res magni momenti nonnisi consultis Patribus, collectis episcopis in synodo fieri consueuerunt. Legendus hic uenit Platina in Gregorio u, et Baronius tomo X ad annum 996, Bellarminus, et alii; presertim Io. Palatius uenetus tomo II Monarchie occidentalis, lib. II, cap. 3, ubi late ac solide hanc ipsam questionem tractat.

Sedente Gregorio ad clauum Ecclesie, Hungari  Christianam fidem amplexi sunt; uirique per id tempus sanctissimi uixere, Romualdus scilicet abbas, Bonifacius Russorum apostolus, Othonis cognatus, et Romualdi discipulus; Adalbertus in Prussia martyr; Stephanus Hungarie rex; Maielus abbas Cluniacensis, et Roswitha sanctimonialis Saxonica, Grece et Latine supra uirum docta.

Obiit uero Gregorius, administrato optime pontificatu  duodecimo Kalendas Martii anno nostre salutis 999, sepultus ad S. Petrum in uaticano, iuxta cineres B. Gregorii Magni cuius in uita emulator exstiterat, cum hoc sequenti adhuc exstante epitaphio.


Hic, quem tegit humus, oculis uultuque decorum,
   Papa fuit Quintus nomine Gregorius.
Ante tamen Bruno, Francorum regia proles,
   Filius Othonis de genitrice Iudith.
Lingua Teutonicus, uuangia doctus in urbe.
    Sed iuuenis cathedram sedit apostolicam.
Ad binos annos, et menses circiter octo [quinque],
   Ter senos Februo connumerante dies.
Pauperibus diues, per singula Sabbata uestes
   Diuisit, numero cautus apostolico.
Usus Francigena, Germana, et uoce Latina,
   Instituit populos eloquio triplici.
Tertius Otho sibi Petri commisit ouile,
   Cognatis manibus unctus in imperium.
Exuit et postquam terrene uincula carnis,
   Aequiuoc i [i. e., Gregorii M.] dextro substituit lateri.


DECESSIT. XII KAL. MARTII CMXCIX.





GREGORII PAPAE u EPISTOLAE ET PRIuILEGIA.



I. GREGORII PAPAE u EPISTOLA AD WINIZONEM ABBATEM. 
[Apud Ughelli, Italia sacra, tom. III, col. 618.]


GREGORIUS episcopus, seruus seruorum Dei dilectissimo in Christo Domino, filio WINIZONI, uenerabili abbati sancti Saluatoris, sito in comitatu Clusino territorio monte Amiato; tibi uidelicet tuisque successoribus, in perpetuum in Domino salutem.

Quoniam semper sunt concedenda, que rationabiliter et congrue a fidelibus petuntur, ob deuotionem  pii conditoris nostri oportet nos in priuilegiis prestandis nostram nullo modo denegare munificentiam. Igitur quia uestra dilectio nostre sublimitatis apostolatum humiliter rogauit, quatenus predictum monasterium sancti Saluatoris institutum in supra nominato comitatu, et territorio priuilegiis apostolice sedis decoretur, ut sub dictione iuris sancte nostre, cui Domino auctore presidemus, Ecclesie institutum nullius alterius ecclesie iuri uel dictioni submittatur. Pro qua re uestris piis desideriis, per hanc nostram auctoritatem, quod postulastis libenter  concedimus. Et ideo cuiuslibet ecclesie sacerdotem in prefato monasterio quamlibet iurisdictionem, uel potestatem, siue auctoritatem preter sedis apostolice pontificem habere prohibemus, ita ut nisi ab abbate monasterii eiusdem fuerit inuitatus, nec missarum solemnia ibidem omnimodo celebrare presumat. Hanc denique nostram apostolica auctoritate constituimus, ut nulla alia magna seu parua persona eidem uero monasterio, siue inferius in seruis uidelicet, uel in famulis, aut etiam in seruis, uel ancillis, necnon etiam in liberis, uel in cunctis rebus ad id pertinentibus, uidelicet, in casis et possessionibus quoquomodo aliquam molestiam inferre presumat. Pariterque concedimus et confirmamus eidem sancto monasterio primitias, uel decimas de  suis hominibus siue de preceptalibus, atque sacrum baptismum liceat celebrari in ecclesia S. Benedicti, et in ecclesia S. Marie in Lamule, sicut concessum est a partibus regum per precepti paginam, quidquid ibidem contineri uidetur, uel si quid ab antecessoribus nostris pontificibus sanctis, scilicet Stephano, Adriano, Ioanne, Formoso, uel ab aliis antecessoribus nostris pontificibus eidem monasterio concessum est, totum hoc in integrum apostolica auctoritate uobis uestrisque successoribus concedimus et confirmamus. Chrisma quoque et oleum sanctum, a quacunque ecclesia uoluerit, uel potuerit licenter accipiant, statuentes apostolica censura precipimus ut nullus dux, marchio, comes, uicecomes, castaldus, uel aliquauis magna seu parua persona,  ullum districtum in aliquibus castris ipsius manum habere, uel iudicare, seu aliquid placitum tenere audeat, nisi ab ipsius monasterii abbate inuitatus fuerit. Hoc quoque apostolica auctoritate precipiendo sancimus, ut neque episcopum, uel alium quemquam de ordine clericorum, ecclesias, parochias, cellas, uel predia, uel quecunque loca, seu res prefati monasterii auferre aut abalienare quouis modo presumat, aut quamlibet controuersiam, siue iniuriam, seu aliquam damni iacturam in rebus, possessionibusue, uel in nullis utensilibus, siue ornamentis, predicto monasterio inferre audeat. Hec omnia, que superius memorata sunt, uidelicet decimas, primitias, oblationes ad sepe dictum monasterium pertinentes, necnon et baptismum, et  chrisma, et oleum tibi, dilecto filio, Winizoni abbati, tuisque successoribus in perpetuum a presenti nona indictione per hanc nostri priuilegii paginam apostolica auctoritate confirmamus, atque concedimus secundum predictum modum, ob hoc precipue, ut in eodem monasterio pro stabilitate regni gloriosissimi imperatoris nostri Othonis tertii, et  pro nostra anima, nostrorumque antece sorum, seu successorum pontificum deuota sine intermissione fiat oratio. Denique statuimus ut dum abbas de hoc seculo migrauerit, neque rex, neque dux, neque marchio, neque episcopus, neque comes, neque ulla alia persona ibidem abbatem ordinare presumat; sed congregatis in unum cunctis eiusdem monasterii fratribus, ex communi consensu, Dei prouidentia, qui dignus hoc honore uisus fuerit, ex propria congregatione abbatem ibidem ordinare. Si quis autem, quod non optamus, temerario ausu contra ea, que ab hac nostra auctoritate pie et firmiter per hoc nostrum priuilegium deposita sunt, contraire tentauerit, uel hec, que a nobis ad laudem Dei pro stabilitate iam dicti monasterii statuta sunt, refragari,  aut in quoquam transgredi presumpserit, sciat se auctoritate Dei, et beati Petri apostoli, et trecentorum decem et octo Patrum sanctorum anathematis uinculo innodatum, cum diabolo et eius atrocissimis pompis, atque Iuda traditore Domini nostri Iesu Christi eterni incendii supplicio concremandum, nisi quod male peccauit, digne correxerit. At uero, qui pio intuitu custos, et obseruator exstiterit huius nostri apostolici priuilegii hanc confirmationis benedictionis gratiam a misericordissimo iudice Domino nostro, uitamque eternam cum omnibus electis Dei consequi mereatur in secula seculorum. Amen.

Scriptum per manus Petri regionarii notarii, et scrinarii sancte Romane Ecclesie in mense Maio,  indictione suprascripta nona. Bene ualete.

Data uI Kal. Iunii per manus Ioannis episcopi sancte Albanensis Ecclesie, et bibliothecarii sancte apostolice sedis, et indiction. IX, anno pontif. D. Gregorii summi pontificis, et uniuersalis E. PP., anno primo, imper. D. Othone a Deo coronato, magnoque anno primo mense Maio, et indict. suprascripta subscripsit.

Theobaldus episcopus S. Bellitrensis Ecclesie.

Petrus, episcopus S. Prenestin. Eccles.

Azzo, episc. S. Ostiensis Ecclesie.

Abbo, archidiaconus sancte Rom. Ecclesie.

Crescentius, ablationarius sancte Rom. Ecclesie.

Amico uir uener. presbyter, et card. sancte Rom. Ecclesie.



II. GREGORII PAPAE u PRIuILEGIUM PRO ECCLESIA CAMERACENSI  . 
[Apud Mansi Concil. XIX, 218]


GREGORIUS episcopus, seruus seruorum Dei, dilecto  filio HERLUINO, sancte Cameracensis Ecclesie antistiti, suisque successoribus in perpetuum.

Cure pastoralis officium, summe sedis dignitas, qua nos, licet indigni, utimur, compellit nos non solum nobiscum manentia, uerum etiam longe posita sancte Dei Ecclesie mysteria, Christo annuente, uigilanti sollicitudine custodire et gubernare. Quoniam uero, sicut omnibus pene notum est, interueniente hac re que inter Arnulfum Remensis Ecclesie archipresulem, et Gerbertum inuasorem eius, excreuit, idem predictus Herluinus presul, illorum odiis, Remis canonico more consecrari nequiuit, eius consecratio ad apostolicam sedem usque ad nos haud iniuste peruenit. Quem consecrantes, lacrymabilem ab eo querimoniam audiuimus, scilicet  quod tempore antecessorum suorum idem episcopium multipliciter a malignis hominibus depredatum sit. Unde et nos humillime implorauit ut nostra apostolica auctoritate aliquod ei subsidium contra inimicos sancte Ecclesie daremus. Cuius precibus annuentes, per istud nostre apostolice auctoritatis priuilegium sancimus ut nullus dux, marchio, comes, uicecomes, seu aliqua magna uel parua persona, dehinc prenominate Ecclesie loca inuadere seu depredare presumat. Quod si presumpserit, sciat se a nobis, Christo auctore ac B. Petro apostolo, anathemate illigatum, quousque predicte sedis antistiti satisfecerit, uel, Romam ueniendo, se ibidem purificauerit. Hoc quoque nobis similiter intimatum est, quod obeunte episcopo uel  ceteris sacerdotibus predicte sancte Cameracensis Ecclesie, aliqui diabolico repleti spiritu soleant res ecclesiasticas, quas uel episcopus, siue etiam sacerdotes reliquerint, diripere ac deuastare. Quibus itidem apostolica censura ne hoc amplius agere presumant interdicimus. Quod si fecerint, cuiuscunque sunt ordinis uel dignitatis, sciant se anathematis uinculo perculsos, quousque hoc digna satisfactione correxerint. Illud quoque magnopere preoptamus ut fratres in cenobio eiusdem ecclesie commanentes, cuncteque congregationes ad eam pertinentes, quidquid iuste ac legaliter possidere debent, sine aliqua diminutione firmiter teneant atque possideant, ut temporalibus presidiis sufficienter adiuti sine murmuratione, sempiterna fiducialius appetere  ualeant. Insuper eidem Herluino episcopo suisque successoribus in perpetuum per hanc nostri precepti paginam concedimus et confirmamus ut nullus dux, marchio uel comes, seu alia queuis magna uel parua persona, aliquem districtum, siue iudicium uel aliquod placitum in aliquo loco sepe nominati episcopii tenere audeat, nisi ab eiusdem sedis episcopo licentiam acceperit uel inuitatus fuerit: sed liceat sibi de suis quemcunque uoluerit, ad id officium peragendum ordinare. Si quis autem, quod non optamus, huius nostri apostolici priuilegii uiolator exstiterit, sciat se cum Iuda traditore et apostaticis angelis eterno igne concremandum. Qui  uero curator et obseruator fuerit, benedictionem et gratiam, et indulgentiam peccatorum suorum ac uitam eternam a Christo Saluatore nostro consequi mereatur. Amen.

Scriptum per manus Petrisgionis notarii et scriptoris sancte Romane Ecclesie, in mense Maio et indict. nona. In Christo bene ualete. Anno I pontificatus domni Gregorii summi pontificis et uniuersalis Ecclesie pape, imperii uero domni Ottonis Tertii imperatoris anno undecimo.



III.  DIPLOMA GREGORII PAPAE u WERINFRIDO ABBATI CONCESSUM.  Confirmat omnes monasterii possessiones, iusque eligendi abbatis, primum ex Stabulensi, deinde ex Malmundariensi cenobio.
[Apud Marten., Ampliss. Collect. II, 52.]


In nomine sancte et indiuidue Trinitatis. GREGORIUS episcopus seruus seruorum Dei WERENFRIDO religioso abbati salutem et apostolicam benedictionem.

Tum summe apostolice dignitatis apex in hoc diuini roboratus nitore dignoscitur prefulgere, si in acquirendis Dei laudibus sui impensius studebit laboris exhibere certamen. Ob hoc debita nos eiusdem apostolice pastoralis compellit sollicitudinis cura, queque ad stabilienda piorum pertinere dignoscuntur locorum ubertim promulgare, et apostolice institutionis censura confirmare. Igitur quia postulasti,  frater, a nobis, quatenus monasteria a uenerabili Patre Remaclo in honore sancti Petri constructa, id est, Stabulaus et Malmundarium, sita saltu Arduennensi, priuilegio nostre auctoritatis muniremus, et quia iusta uisa est nobis petitio tua, assensum tibi prebemus per huius nostri priuilegii constitutum, et roboramus apostolica auctoritate, atque decernimus secundum antiquorum edictum regum, id est, Sigiberti, Chludouei et Dagoberti, qui et eorum constructores fuere monasteriorum, nec non et imperatorum Karoli, Ludouici et Ottonis Augustorum, ut loca determinata, uel uille, aut possessiones, que ab ipsis imperatoribus ipsi sancto sunt tradite, et per eum utrisque ecclesiis diuise. usibus deseruiant monachorum, nullique liceat aduocato, uel in placitis, aut  casticiis, ea infringere; quod percutimus eterno anathemate. Preterea sancimus, sicut ab ipsis imperatoribus est definitum, ut utrinque in unum e duobus monasteriis confluentibus monachis habeant sine simulatione, sine exceptione persone, sine respectu pecunie, secundum sancti Benedicti regulam, abbatem eligendi liberrimam optionem, ea tamen preponderante ratione, Malmundariensium pace, ut quia beatus Remaclus utriusque monasterii constructor, et Tungrensium antea episcopus et pastor, maluit in altero eorum, id est Stabulensium, locum sepulture sibi eligere, ipsi primam electionis obtineant uiam, si apud eos melior meritis et probabilior inueniatur.  Sin autem non illic, sed Malmundarii reperiatur utrique loco preficiendus, ab eo potius quam ab externis assumptus intromittatur. Si quis autem, quod non optamus, nefario ausu presumpserit his que a nobis ad laudem Dei pro stabilitate iam dictorum monasteriorum statuta sunt refragare, aut hec in quoquam transgredi, sciat se anathemate innodatum, atque cum diabolo et eius atrocissimis pompis, atque Iuda traditore Domini nostri Iesu Christi tartari incendiis concremandum. At uero si pio intuitu obseruator et custos ductor fuerit, huius nostri apostolici constituti, ad cultum Dei respicientis, misericordiam a misericorde Deo nostro multipliciter consequatur, et beate uite possessor effici mereatur.

Scriptum per manum Ioannis notarii regionarii  atramentarii sancte Romane Ecclesie, anno Dominice incarnationis 996, indictione IX, mense Iunio, die II. Bene ualete.



Iu. GREGORII PAPAE u BULLA PRO MONASTERIO S. MARTINI TURONENSI. 
[Apud Mabill., De re diplom., p. 659.]

GREGORIUS episcopus, seruus seruorum Dei, omnibus fratribus in monasterio sancti Martini uiuentibus, OTTONI scilicet decano eximii gregis beati Martini patroni nostri.

Innotuit satis profecto digne auribus nostris qualiter idem grex nunc usque degerit, atque priuilegia tam regalia quam precessorum nostrorum domni  Adeodati atque Nicolai habuerit, ut, seposita potestate episcopali Turonice urbis, quidquid in supra fato grege disponendum erat, siue regendum aut corrigendum, abbas eiusdem monasterii cum suo preposito, necnon decano ceterisque probatissimis uiris, sub sua tenuerit ditione. Ob hoc pergrandis nos constringit sollicitudinis cura queque ad stabilitatem pertinere dignoscuntur locorum ordinare nobilium. Ideo secundum antiquam consuetudinem eidem uenerabili loco apostolice institutionis censura confirmari a nobis deposcit, quatenus priuilegia que a predecessoribus nostris sancte recordationis, domno scilicet Adeodato atque Nicolao firmata esse constant, in isto tempore nostra apostolica eidem loco auctoritate demum confirmarentur.  Idcirco uestris annuentes uotis, prelatorum Patrum institutionum decreta prorsus apostolicis infulis sancimus, simulque eadem roboramus apostolicam sequendo normam. Quapropter auctoritate beati Petri apostolorum principis fulti, decernimus condicto monasterio uestro statuentes prorsus omnia que usque nunc sunt, et ut liceat ibidem habere episcopum sicut a priscis temporibus fuit, per cuius predicationem populus, qui a diuersis regionibus deuota mente quotidie ad sancta eiusdem confessoris Christi monasterii limina concurrit, remedia percipiat a Creatore animarum. Et quando episcopus sancti prefati loci de hoc seculo migrauerit, et alius ab abbate necnon eadem congregatione  religiosus electus fuerit, sine qualibet controuersia, ne prolongitudo itineris obsit, a uicinis episcopis, sicut mos exstitit, ordinetur. Et si, quod absit, aliquo liuore infecti atque inuidia ordinandi distulerint, hac licentia siue priuilegii iure reuocati, per institutionem hanc apostolicam cum testimonio abbatis sui et clericis propriis eorum manibus decretum hoc subscriptum ferentibus sine dilatione ordinetur pro consuetudine, ut lumen quod ibidem hactenus tanto tempore per episcopi predicationem claruit, illis temporibus non minoretur omnino aut, quod nefas est, exstinguatur. Neque episcoporum metropolitanus de prefato uenerabili monasterio in cellulis eiusdem ecclesie, siue titulis, seu oratoriis ditioni ipsius constitutis, aut ordinationes facere, siue  pro chrisma conficiendo uenire atque exquisitare, agere, aut distringere, uel ad se presbyteros conuocare, nec ullus episcopus altaria eorum ecclesiarum sine eorum consilio uendere presumat, sed per hanc auctoritatem priuilegii nostri episcopus ex ipso uenerabili monasterio canonice curam pastoralem et sollicitudinem ministerii sui in prelatis adiacentibus, uel subiicientibus nominatis uenerabilibus locis habeat. Et quecunque emendanda et corrigenda sunt cum consensu abbatis sui canonica institutione et secundum ordinem cuncta peragat. Si uero quelibet discordia inter uicinos episcopos, seu episcopum prefatum, quod non optamus, orta fuerit, nullus audeat abbate minime annuente sepius nominati monasterii episcopum distringere uel in qualibet  iudicare parte. Quod si abbas eius monasterii nullo modo ualuerit inter eos sententiam delimare, nostris apostolicis eueniant obtutibus concordia reformandi. Igitur regalis munificentie edicto, simulque uotis et precibus tot fidelium annuendo statuimus, et huius sancte apostolice sedis decreto firmamus ut, sicut huius precepti series continet, ita decanus, sacerdotes aut clerus eiusdem monasterii res omnes sibi munere regio concessas cum uniuersitate suorum appendiciorum perpetuo possideant integerrime, ita ut nullius potestatis uir quidquam exinde de eorum dominio uel possessione presumat auferre, in quo misericordie sue beneficium regia dignitas fratribus, in eodem cenobio beati Martini morantibus, largiri disposuit. Statuentes apostolica censura sub diuini  iudicii obtestatione, et anathematis interpositionibus, ut nullus unquam nostrorum successorum pontificum, aut qualibet dignitate preditus potestate, uel alia quecunque magna paruaque persona presumat contra hoc nostrum apostolicum priuilegii preceptum agere. Potius autem firmissimum atque stabile eum eius temporibus decernimus permanendum. Si quis autem quolibet tempore, quod nullomodo credimus, huius decretum priuilegii apostolica auctoritate firmatum in toto, uel in parte temerare tentauerit, sue presumptionis digna emendatione minus correxerit, sciat se auctoritate domini mei beati Apostolorum principis Petri anathematis uinculo esse innodatum et a regno Dei alienum, atque cum  diabolo et eius atrocissimis pompis eterno incendii supplicio deputatum, et perpetue condemnationis summissum. At uero qui obseruator et custos huius nostri apostolici priuilegii exstiterit, benedictionis gratiam uitamque eternam a misericordissimo Domino Deo nostro consequi mereatur.

Scriptum per manus Petri notarii et scriniarii sancte Romane Ecclesie, in mense Septembri et indictione decima.

Datum III Kal. Octobris per manus Ioannis episcopi et bibliothecarii sancte sedis apostolice, anno donni Gregorii u, pape primo, imperante domno tertio Ottone, a Deo coronato, magno imperatore, anno primo.



u. ECCLESIAE S. PROSPERI CONSECRATIO. A Gregorio u anno 997 facta, cuius munificentie monumento appositi sunt parieti ecclesie sequentes uersus.
[Apud Ughelli, Italia sacra, tom. II, pag. 270.]


Teuzo presentem fundauit episcopus edem,
   Ad decus et sancti instituit Prosperi.
Cuius ad hanc semper ueneranda transtulit ossa,
   Cum papa quinto nomine Gregorio,
Forte Ticinensem qui tunc pergebat ad urbem,
   Concilii sacri causam habiturus ibi.
Pontificem . . . . . multaque turba secuta,
   Suscepit Teuzo quos pater hospitio;
uenerat antistes iunior et ipse Ioannes
   Sede Rauennali dexter abiturus ibi.
 Cum quibus a dicto primo Teuzone rogatus,
   Hoc per se templum reddidit ipse sacrum.
Tot simul ac tantis domus sacrata patronis,
   Corpus est positum hic, Prosper alme, tuum.
Cum quo uenerii simul ossa leuata beati,
   Huius in ecclesie condita sunt latere.
Sunt hec, dante Deo, dum tertius imperat Otho,
   Atque Kalendarum facta noua [leg. nono] Februi.



uI. GREGORII PAPAE u PRIuILEGIUM PRO ECCLESIA RAuENNATE. 
[Coquelines, Bullar. priuileg. ampl. Collect. I, 292.]

GREGORIUS episcopus, seruus seruorum Dei, reuerendissimo et sanctissimo confratri nostro IOANNI  archiepiscopo sancte Rauennatis Ecclesie, et per eamdem sanctam Rauennatem Ecclesiam eius successoribus archiepiscopis in perpetuum.

Quoniam omnium sanctorum Dei ecclesiasticorum status a beatorum apostolorum principis Petri doctrinis prouehitur, et ad eius fulcimen lapse, que sunt, resolidantur, oportet merito sanctam Rauennatem ecclesiam minorationem sue dieceseos facientem, suarum dignitatum copia carentem, ita cito restitui, ut nomen etiam metropoleos non amittat. Cognoscentes igitur ipsam in omnibus cassatam, conuenit ad eius releuationis statum auxiliatricem nostram porrigere dexteram, quatenus beati Petri apostoli fonte potata, Christo iuuante, suis reintegretur honoribus. Et ideo omnium sanctarum Dei  ecclesiarum cultores comperiant, atque fideles, eo quod Ioannes archiepiscopus eiusdem sancte Rauennatis ecclesie suggessit apostolice almitati nostre, quatenus confirmaremus ei precepta, que sunt edita in predita sancta Rauennati ecclesia, et ei ab antecessoribus nostris pontificibus, suis predecessoribus largitata sunt, atque concessa. Cuius precibus, diuino amore, beatique Apollinaris pontificis et martyris Christi succensi, amabilius inclinati confirmamus ei, ac stabilimus in perpetuum, absque aliqua diminutione, secundum priscam consuetudinem predicte sancte Rauennatis ecclesie. Quapropter confirmamus iam tibi Ioanni archiepiscopo Rauennati, et per te in predictam ecclesiam Rauennatem tuis successoribus in perpetuum; itaque confirmamus  atque corroboramus monasterium in honorem beati Hilarii constructum in territorio quod uocatur Galicata cum certis affinibus suis situm, cum rebus uidelicet omnibus, et omnibus suis iuribus, et cum omni iudiciali potestate que est exhibenda in prescripti territorii incolis, uidelicet, ab uno latere predicti territorii Gollicati, Massa Balneo, que est iuris sancti Petri, et comitatus Bobiensis, ab alio latere iuga Alpium finis Tuscie, a tertio latere comitatus Populiensis, atque a quarto latere Fagentella percurrente et fluuio Rap . . . . . quatenus tu ipse Ioannes archiepiscopus tuique successores in perpetuum habeatis potestatem . . . . . idem monasterium sancti Hilarii . . . . . cum supradicti territorii potestate, et publica functione, prout uobis melius secundum  quod . . . . . Ordinandi et disponendi, nostra nostrorumque omnium successorum remota contradictione. Insuper etiam concedimus atque confirmamus, et corroboramus tibi, et per te in predictam Rauennatensem ecclesiam, tuisque successoribus in perpetuum, Massam, que uocatur Fiscalia, cum omni iudiciali potestate et publica functione, et cum certis affinibus suis, ab uno scilicet latere Ariell . . . . . transuerso, que uocatur . . . . . ; ab alio latere Deonorum percurrentem in Padum; a tertio latere Padum percurrentem usque ad dimidium fundi, qui uocatur Latus, atque a quarto latere . . . . . percurrentem usque ad fundum qui uocatur Ustuladum; confirmamus quoque omnem iudiciariam potestatem in  loco et plebe, que uocatur cornu ceruinum cum certis affinibus suis, tibi, et per te in eamdem sanctam Rauennatem ecclesiam tuis successoribus in perpetuum. Insuper confirmamus et corroboramus tibi Ioanni archiepiscopo monasteria duo posita intra ciuitatem Ariminensem, unum fundatum in honorem sancti Thome apostoli, alterum in honorem sancte Euphemie martyris, cum omni integritate eorum tam intra eamdem ciuitatem, quam extra . . . . . que eadem monasteria per donationis paginam uestra ecclesia tenere uidetur . . . . . eiusdem ecclesie diacono Martini ducis, et Henglerade comitisse . . . . . et precipue imperatorum tam eadem monasteria quam et alia loca de iure predicti diaconi, eidem sancte uestre ecclesie confirmata in perpetuum,  nec non omnes residentes et colonos prefate Rauennatis ecclesie, tam in comitatu Hadriensi quam in Ferrariense et Comaclense commorantes, ut immunes a bulla publica, et angaria maneant functione; sed iugiter tibi, tuisque successoribus archipresulibus in perpetuum omnem functionem et angariam exigant, et quod eis ab actoribus sancte Rauennatis ecclesie fuerit iniunctum, uerum etiam concedimus et confirmamus uobis . . . gentes et commorantes in castro . . . . . ut nullam publicam functionem faciat excepto uobis, uestrisque successoribus, ea uidelicet ratione prefixa, ut nullus dux, comes, uicecomes, castaldo . . . . . magna paruaque persona prefatis colonis, et residentibus aliquam publicam functionem aut angariam . . . aut exigant. Sed securi  et quieti in omnibus sub uestra tuitione et potestate, ut predictum est, existant. Simul etiam sancimus ut sancta Rauennas ecclesia cum suis subiectis ecclesiis, sicut beatissima Romana, cui Deo auctore deseruimus, Ecclesia, nisi per centum curricula annorum res ipsius excludantur nullatenus. Preterea a flumine Punctari cum Palude Argente et omnibus pertinentibus, piscariis, terris, aucupationibus, uenationibus, utrasque ripas cum cunctis edificiis in predicto flumine sitis, usque ad portum maris nec non portum uolane, usque ad locum qui dicitur Ceruia, cum omnibus littoribus suis, siluis, qualibusque instrumentis ibi conditis, uobis, uestrisque successoribus in perpetuum confirmamus. Res etiam omnes lapides, et petras tam supra terram, quam sub terram, extra  opus in publicis edificiis positas, uestre Rauennati ecclesie largimur, prout uos uestrique successores ad eiusdem ecclesie utilitatem preuiderint exercendas, et operandas. Denique concedimus, et confirmamus ut ab aliquo sacerdote Rauenne degente, aut ex familia eiusdem sancte Rauennatis ecclesie, per totam Aemiliam atque Pentapolim nullum teloneum, atque portaticum, siue silliquaticum exigatur, aut exposcere presumatur. Statuentes, atque promulgantes coram Deo, et terribili eius futuro examine . . . per huius nostri apostolici priuilegii paginam sancimus, et beati Petri apostolorum principis auctoritate decernimus; tam apostolice sedis obtestamur futuros pontifices, quamque qui ecclesiasticas  functiones ministrauerint, uel etiam magnas paruasque personas, et quispiam cuiuscunque sit dignitatis predita de omnibus supra dictis capitulis, que a nobis concessa sunt, uel confirmata, quoquo modo licentiam habeant sepe nominata loca, in uno adunata, atque specialiter apostolice exarationis pagina coniuncta, disiungere, uel uno ab altero alienare. Si quis interea, quod non credimus, temerario ausu, contra ea que ab hac nostra auctoritate pie et firmiter per hoc nostrum priuilegium disposita sunt contraire tentauerit, aut in quoquam transgredi, sciat se auctoritate beati Petri apostoli anathematis uinculo innodatum, et cum Iuda traditore eterni  incendii supplicio sit deputatus. Insuper sciat se compositurum auri obrizi lib. XXX sancte Rauennate ecclesie. At uero, qui pio intuitu obseruator in omnibus exstiterit, custodiens huius nostri priuilegii constituta, ad cultum Dei respiciens, benedictionis gratiam misericordissimo Domino Deo nostro multipliciter et uite eterne particeps fieri mereatur, et cum sanctis omnibus sociatus permaneat.

Scriptum per manum Petri regionarii notarii, et scriniarii sancte Romane Ecclesie, in mense Ianuario et in indictione X  . Bene ualete.

Datum u Kalend. Februarii per manus Ioannis episcopi sancti Albanensis ecclesie, et bibliothecarii sancte apostolice sedis, anno pontificatus domni Gregorii pape primo, imperii autem domni tertii  Ottonis imperatoris augusti, anno primo in mense Ianuario.



uII. GREGORII PAPAE u PRIuILEGIUM HATTONI ABBATI FULDENSI CONCESSUM. 
[Dronke, Cod. diplom. Fuld. p. 340.]

GREGORIUS episcopus, seruus seruorum Dei.

Omnium fidelium presentium uidelicet ac futurorum notitie pateat qualiter per meritum dignitatis HATTONI Fuldensis Ecclesie abbati uenerando id quod nostri antecessoris pietas concessit nostra deuotio non denegauit. Ideoque quia postulauit a nobis dignum duximus ut eiusdem loci supradicte ecclesie uenerabili antecessoris nostri renouando confirmaremus  concessum. uenerabilis enim antecessor noster illum supradictum abbatem Rome consecrauit eique debite subiectionis iugum subeunti concessit cum dalmatica et sandaliis missam celebrare Ad quod animum uertentes, quia specialius aliis suis consimilibus nostre Romane Ecclesie famulatur, specialius digniore munere condonari decreuimus. Quare sine omni contradictione nostra auctoritate apostolica concedimus, ut cum dalmatica et sandaliis missam celebret talique pignore nostre Romane Ecclesie subiectione presignetur.

Scriptum per manus Petri regionarii notarii et scriniarii sancte Romane Ecclesie anno Dominice incarnationis nongentesimo [nonagesimo] septimo,  mense Februario, indictione decima. Bene ualete.

Datum uII Idus Febr. per manus Ioannis episcopi sancte Albanensis Ecclesie et bibliothecarii sancte apostolice sedis.



uIII. EPISTOLA GREGORII PAPAE u AD OTTONEM IMPERATOREM 
[Apud Mireum, Opp. diplom. III, 563.]

GREGORIUS episcopus, seruus seruorum Dei, dilectissimo filio OTTONI Romanorum imperatori Augusto . . . . .

Aequum igitur et dignum iudicauimus imperialis honorem regiminis et potestatem apostolica auctoritate  paterne firmari, et de omni bona uoluntate et beneficiis cunctis ab imperatoria potestate sacro huic loco concessis dignas Deo gratias dare. Atque ideo quia postulas a nobis qualiter locum et Ecclesiam Aquisgrani palatio bonis ex uestra deuotione inchoatum principiis, nostra munificentia confirmaremus et auctoritate.

Et ut etiam bene inchoata principia eo meliore fine uterentur, supradicte Ecclesie concedimus clericorum congregationem catholicorum sublimimiter . . . . . et ut regulariter uiuant commendamus. Insuper etiam statuimus ac per nostri precepti paginam, et in conuulsum decreuimus in sepedicta Ecclesia septem cardinales diaconos, et presbyteros cardinales septem, huic Ecclesie in eorum ministerio  deseruire, ea uidelicet ratione, ut nullius dignitatis persona super sacrum altare Dei genitricis Marie ibidem constitutum missam celebret, preter predictos septem cardinales presbyteros et archiepiscopum huius loci et episcopum Leodiensi qui diecesi presidet. Et hoc anathemate firmiter corroboramus, etc.

Datum an. 997, mense Februarii, indictione decima, sexto Idus Februarii, per manum Ioannis episcopi Ecclesie sancte Albanensis et bibliothecarii sancte sedis apostolice, anno pontificatus Gregorii u pape primo, regni tertio Ottonis imperatoris  .



IX. GREGORII PAPAE u EPISTOLA AD WILLEGISUM ARCHIEPISCOPUM MOGUNTINUM. 
[Apud Pertz. Monum. Germ. III. 694.]


GREGORIUS, seruus seruorum Dei, dilecto confratri WILLEGISO archiepiscopo et uicario nostro salutem et apostolicam benedictionem.

Decreta enim synodi Papiensis, quibus ego licet indignus subscripsi et una mecum archiepiscopus Rauennas nec non archiepiscopus Mediolanensis cum aliis confratribus, queso, ducite ad memoriam, et ut hec ad profectum ueniant auxilii operam impendite.

1. Placuit sancte synodo ut omnes episcopi occidentales, qui in depositione Arnolfi archiepiscopi  fuerunt et certis induciis uocati Papiensem synodum spreuerunt et inconuenientes causas ad confundendam synodum per laicalem personam miserunt, ab episcopi officio suspendantur. Adelbero Lodunensis episcopus, qui etiam metropolitanum suum apprehendit et tradidit, ab episcopi officio suspendatur. Auctoritate Iulii pape sancitum est, qui etiam orientales episcopos ad synodum uenire spernentes, depositionis reos iudicauit; illos uero absque apostolica auctoritate depositos innocentes remanere.

2. Decretum est etiam ut rex Robertus, qui consanguineam  suam contra interdictionem apostolicam in coniugium duxit, ad satisfactionem conuocetur cum episcopis his nuptiis incestis consentientibus. Si autem renuerint, communione priuentur.

3. Item sancta synodus sanciuit ut Neapolitanus inuasor, qui illius loci archiepiscopum apprehendere fecit et se in eumdem locum per Simoniacam heresim constitui fecit, nisi satisfaciat, anathematizetur.

4. Constituit etiam ut si quis episcopus, presbyter, aut diaconus, aut clericus, papa incolume et eo inconsulto, aut subscriptionem pro Romano pontificatu commodare, aut pictationem promittere, aut sacramentum prebere tentauerit, aut aliquod certe suffragium pollicitus fuerit, loci sui dignitate et  omnium fidelium communione priuetur et anathematizetur. Synodus Symmachi pape: Decreuit sancta synodus ut nemo sancti Spiritus donum uendere presumat, aut pro alicuius episcopi, presbyteri, diaconi, uel alicuius ordinis consecratione pecuniam accipere, et qui dat, et qui accipit, et qui mediator est, anathema sit.

5. Placuit etiam omnibus ut Gisilharius  episcopus, qui contra canones sedem suam dimisit et aliam inuasit, in Natale Domini Romam uocatus, ad satisfaciendum ueniat; quod si renuerit, a sacerdotali officio suspendatur.

6. Notum uobis etiam facimus, qualiter per communem consensum fratrum, Crescentium sancte  Romane Ecclesie inuasorem et depredatorem a gremio sancte Ecclesie et omnium fidelium communione segregauimus, et ut unusquisque uestrum in suo episcopatu huic facto assensum prebeat caritatiue rogamus.

Ego Gregorius sancte catholice et apostolice Romane Ecclesie presul subscripsi.

Ego Ioannes sancte Rauennatis Ecclesie archiepiscopus subscripsi.

Landulfus sancte Mediolanensis Ecclesie archiepiscopus subscripsi.

Wido Papiensis Ecclesie episcopus subscripsi.

Ioannes Albanensis Ecclesie episcopus subscripsi.

Blinwarmund sancte Hipponensis Ecclesie episcopus  subscripsi.

Sigifredus sancte Parmensis Ecclesie episcopus subscripsi.

Ioannes Mutinensis Ecclesie episcopus. Adam Taurinensis Ecclesie episcopus subscripsi.

Andreas Laudensis Ecclesie episcopus. Ioannes Ianuensis Ecclesie episcopus.

Constantinus sancte Albensis Ecclesie episcopus.

Albertus sancte Brixensis Ecclesie episcopus.

Liutifredus Terdonensis Ecclesie episcopus subscripsi.



X. GREGORII PAPAE u BULLA PRO MONASTERIO SUBLACENSI. 
[Apud Muratori, Antiquit. Ital. tom. I, pag. 943.]


GREGORIUS episcopus, seruus seruorum Dei, reuerentissimo ac prudentissimo PETRO presbytero et monacho atque peritissimo abbati uenerabilis monasterii sancti confessoris ac patris Benedicti, et sancte uirginis sororis eius Scholastice, quod ponitur in Sublaco, tibi tuisque successoribus inibi deseruientibus uel intreuntibus in perpetuum.

Si semper sunt concedenda que piis desideriis congruunt, quanto potissimum ea, que pro diuini cultus prerogatiua esse noscuntur, non sunt omnino neganda, quia sunt a largitoribus non solum poscenda,  sed caritatis titulo procul dubio exigenda. Petisti nos igitur quatenus concederemus siue confirmaremus tue religiositati supradictum tuum monasterium sancti Benedicti et sancte Scholastice, quod ponitur in Sublaco, cum cellis et cenobiis, una cum turre et cuncta supellectilia eorum, una cum specu, ubi beatissimus Benedictus eremiticam uitam duxit, cum omnia infra se et circa se cum criptis, et omnia edificia humana que ibidem nunc sunt; uerum etiam et lacum cum piscariis et aquimolis suis, inde exeunte aqua palaneto cum piscariis et aquimolis suis, deducente ipsa aqua in loco qui uocatur Mandra. Item aquimolis et piscariis suis, et peruenit usque in loco, qui cognominatur de Ferrata, omnia in integrum coherentes. Nostra namque  auctoritate in uestro monasterio sint confirmata, ut nulla unquam hominum magna paruaque persona audeat in ipsa aqua, que uocatur Timida, seu in aqua, que appellatur Augusta, uel in aqua, que dicitur Bullica, neque in Flumicello, neque in aqua de Roccanellum, neque in aqua, que cognominatur Cona, neque in ulla aqua de toto Sublaciano territorio, uel in quolibet de ipsis locis, sine consensu abbatis eiusdem monasterii per nullius argumentum idem aquimolum dedicare. Et qui hoc fecerit, aquimolum ipsum in supradictum monasterium occurrat, et in nostro palatio compositurus existat auri cocti libras duas. Item confirmamus uobis detinendum castellum in integrum, qui uocatur Sublacum, cum omnibus suis pertinentiis uel adiacentiis, cum  omni placito et donatione sua, una cum glandatico, et herbatico suo, atque cuncta publica functione, sicuti in nostro palatio annuatim persolui solet. Seu confirmamus uobis montem in integro ad castellum faciendum, qui uocatur Augusta; et montem qui uocatur Ceruaria, cum omnibus earum pertinentiis in integrum. Porro et castellum, quod uocatur Arsule, simulque et castellum quod uocatur Anticulum: unumquodque castellum cum ecclesiis, cellis, domibus infra se et deforis, uineis, terris, campis, pratis, pascuis, siluis, salectis, arboribus, pomiferis, fructiferis, uel infructiferis diuersi generis, puteis, fontibus, riuis, atque fluminibus, cum aquimolis, num castanieta et paludibus, cum montibus et collibus,  plagis et appendicibus, cultum et incultum, uacuum et plenum, cum omnibus supradicto monasterio seu castellis generaliter et in integrum pertinentibus in territorio Tiburtino et Sublaciano, sicuti per termina designantur atque demonstrantur. Incipiente a porta Imperatoris, unde ipsum flumen redundat, dein deueniente in monte, qui uocatur Romani et recte in Campolongum, recto tramite pergente in Pereto, ubi est ecclesia sancti Petri: inde ueniente in Staffile, que astat in Camposacro: inde iter agendo et peruenit in arco sancti Georgii, et sic peruenit in monte de Flaontino, de ipso descendente monte, et peruenit in aqua, que et Ferrata uocatur; sequente ipsa aqua usque dum eueniat in arco de Aquaferrata, et per ipsam aquam donec  suum cursum explicit in fluuium Tiberis: transmeante ipso fluuio, ascendente in monte, qui uocatur Crofeo, qui proprius de tuo est monasterio. Inde per cacumen montium, per conchas uallium, per cauernas petrarum deuenit in montibus, qui cognominantur Gemini; et sic descendentem in Fenestrelle, et inde perueniente in riuo qui nominatur Traue, et per eumdem riuum descendentem in alio riuo de Cona ubi dicitur Crucis; ipsaque Cona ascendente in locum qui uocatur Oraru; inde iteratim ascendente in monte, qui et Aquauiua dicitur, recte in ponte Terraneo, et per ipsum flumen descendente usque in petra Imperatoris, et inde in monte Romano. Ciuitas etiam, que uocatur Carsoli, cum ecclesiis et domibus infra se in integrum et  deforis in diuersis uocabulis, uillis, uineis, fundis, et casalibus, riuis cum aquimolis, cum omnibus suis pertinentiis et adiacentiis, sicuti uestra antiqua priuilegia continent, ita uobis in omnibus sint confirmata, posita infra castro Reatino et Ciculano, et Marsicano territorio. Denique et confirmamus uobis castellum in integro, quod et Trillano nuncupatur, una cum colle de Ferrari et Monasterellum et Sassa, siue que ab aliis uocabulis nuncupantur, cum uillis, fundis et casalibus, uineis, et terris, campis, pratis et pascuis et cum omnibus suis pertinentiis, sicuti extenditur usque in Pisciscano.

Et casale in integro, qui uocatur Ursano et Sambuci cum ecclesia sancti Thome in desertis posita, et montem in integrum, qui appellatur Gurdiano,  cum fundis et casalibus suis, atque medietatem de loco, qui dicitur Ylice; et locum qui uocatur Castaniola, cum uineis et terris uel omni pertinentia; et in ipso confinio adest monte, qui uocatur Buberano, in integrum cum ceteris uocabulis siue pertinentibus. Iterumque etiam confirmamus uobis castellum, quod dicitur Ampolloni, in integrum cum ecclesiis et domibus infra se per omnia et extra se cum uineis, terris, fundis, et casalibus, uel omnibus eidem pertinentibus castello. Insuper locum, qui uocatur Pentoma, cum suis omnibus in integrum pertinentibus; uerum etiam et medietatem de castello diuulgato de sancto Pamfimo, cum medietate de suis omnibus pertinentiis. uerumtamen et castellum de  Collemalo in integrum. Item et locum, qui et Romani uocatur in integrum: et medietatem de uilla, que appellatur Papi, una cum fundis et casalibus, uineis et terris; campis, pratis, pascuis, et siluis, salectis, fontibus, ac riuis, cum aquimolis, et cum omnibus pro singulis locis, et uocabulis generaliter, et in integrum pertinentibus. Omnibus iam dictis locis territorio Tiburtino site sunt. At uero et confirmamus uobis uestrisque successoribus cellam sancte Barbare, que est intro ciuitate Tiburtina, in integrum cum domibus et cellis intra se cum aquimolis suis intro eadem ciuitate et deforis, cum fundis et casalibus, uineis et terris, campis, pratis, pascuis et siluis, cum omni sua pertinentia uel adiacentia. Siue etiam et infra huius alme Rome  confirmamus uobis cellam sancti Erasmi, que ponitur in Celio monte, cum domibus, cella uinaria, et fenile, cum hortis et uineis circa se, cum arboribus oliuarum, et diuersa genera arborum pomiferorum, et cum ceteris uineis et casalibus; scilicet pratum, quod ponitur foris ponte Salario, et casale, quod ponitur Aquario, et alio casale, quod uocatur Quinto; et in Albanense territorio uinee, que site sunt a cripta que uocatur . . . . . . . a Silice Albanense, et in loco, qui appellatur Zinzinni, uel in diuersis locis siue uocabulis, ubicunque inueniri uel reperiri possint per quamlibet seriem scripturarum ad ipsum pium ac uenerabilem locum pertinentes, sub iurisdictione uestra semper persistant, a presenti decima indictione, et usque in perpetuum uobis uestrisque  successoribus abbatibus cum timore regendum ac regulariter disponendum. Conuenit reuerentie uestre nos implorasse, ut sepedictum monasterium sancti Benedicti et sancte Scholastice apostolice auctoritatis serie muniamus, et omnia et pertinentia perenni iure inuiolabiliter permanenda confirmemus. Propterea flexi precibus tuis per huius preceptionis paginam statuentes decernimus, ut cuncta loca urbana uel rusticana, id est massas, casales, uel castella, diuersa predia culta uel inculta, que ponuntur per loca et uocabula, que superius premissa uel nominata sunt, sicuti a pontificibus, regibus, uel a Deum timentibus in eodem uenerabili loco concessa sunt, uel etiam per alias rationes iuste inibi aduenerunt, sicuti omnia prefatum tuum monasterium detinuit  temporibus sancte recordationis Gregorii et Zacarie et Nicolai pape predecessorum nostrorum, ita et nunc magna securitate quiete ualeat possidere,  et tu etiam pro uenerabili tuo monasterio uel successores tui abbates, possideant ac detineant, atque iurisdictione in perpetuum fruentes defendant, et in utilitatem eiusdem pii loci perenniter proficiant. Pro quo etiam sub diuini iudicii obtestatione promulgantes decernimus, ut nulla unquam cuiusque publice altitudinis uirorum siue mulierum, uel etiam alia cuiuscumque sit dignitatis magna paruaque persona, quomodolibet iurisdictionem exercere in iam dicto monasterio uel in castellis, massis, fundis, et casalibus, prediis cultis et incultis, uel in aquis, molendinis, et piscariis, uel in aliqua possessione, seu etiam in diuersis rebus, ubicumque detinere uidemini, nec quidpiam horum ex eodem loco auferre, aut diripere presumat, neque ullam  lesionem, aut contrarietatem malitie in ipso beati Benedicti monasterio atque omnibus ut supra annexis eis pertinentibus, quoquo ingenio, aut argumento inferre audeat. Potius autem iure perpetuo in eodem uenerabili monasterio, ut superius affictum est, proficiat, et potestati atque ditioni tue, uel omnibus successoribus tuis abbatibus perennis permaneat disponendi atque possidendi facultas. Si quis autem  temerario ausu contra huius nostre apostolice preceptionis seriem pie a nobis promulgatam uenire, uel litigare tentauerit, sciat se Domini nostri et apostolorum principis Petri anathematis uinculo innodatum, et cum diabolo et eius atrocissimis penis, atque cum Iuda traditore Domini nostri et Saluatoris Iesu Christi in eterno igne concremandum,  simulque et in uoragine tartareoque chaos demersum cum impiis plectendum. Qui uero pio intuitu custodes et obedientes atque obseruatores huius nostre salutifere preceptionis exstiterit, benedictionis gratiam et celestis retributionis eterna gaudia a iusto Iudice Domino nostro consequi et uite eterne particeps effici mereatur.

Scriptum per manum Benedicti Scriniarii sancte Romane Ecclesie, in mense Septembri, Indictione X.

Bene ualete.

Datum Iu Kalendas Iulii per manus Ioannis episcopi sancte Albanensis Ecclesie et bibliothecarii summe et apostolice sedis, anno, Deo propitio, pontificatus domni Gregorii u summi pontificis et uniuersalis  pape in sacratissima sede beati Petri apostoli, anno primo, indictione X  .



XI. GREGORII EPISTOLA AD IOANNEM HAuENNATENSEM ARCHIEPISCOPUM.  Placentinam ecclesiam restituit, Monteferetranam subiicit.
[Apud Mansi, Concil. tom. XIX, col. 200.]


Dilecto filio Ioanni S. Rauennatis Ecclesie archiepiscopo uenerando, tuisque successoribus archiepiscopis in perpetuum.

Diuine remunerationis premia, et bone actionis nostre labores ab eterna manu optate fructificari sperantes, dignum duximus omni diuine seruitutis obsequio hilari mente impendere famulatum, maxime in restaurandis ecclesiis, quas ab antecessoribus  nostris ad diuini usum seruitii dicatos conspeximus. Quapropter considerantes etiam uniuersas hereses in sancta catholica Ecclesia miserabiliter ortas, dignas resecari S. Rauennati Ecclesie, tibi Ioanni eiusdem ecclesie uenerando archipresuli, tuisque successoribus in perpetuum, paterno amore subuenimus. Placentinam ecclesiam iniuste tibi a meo antecessore ablatam, et contra canones sub nomine archiepiscopatus locatam, tibi tuisque successoribus refutantes in perpetuum. Insuper etiam a nostro apostolatu postulastis quatenus pro omnipotentis Dei amore, mercedeque anime nostre, nec non et pro statu regni domini inuictissimi tertii Ottonis imperatoris Augusti, episcopatum Monteferetranum cum omni integritate sua, ex nostro dono  sub iure S. Rauennatis Ecclesie donando, et episcopum consecrandi amodo in antea cui uolueritis, tibi tuisque successoribus, nostre apostolice auctoritatis priuilegio muniremus in perpetuum. Propterea tuis flexi precibus, ad honorem S. Rauennatis Ecclesie, et stabilitatem eiusdem uenerandi loci, ipsum iam fatum uenerabilem episcopatum Monteferetranum cum omni integritate sua, scilicet ecclesiis, capellis, casis, casalibus, curtibus, mansis, coloniis, abbatiis, cellis, fundis, seu terris, uineis, pratis, pascuis, etiam famulis utriusque sexus, et cum omnibus ad ius notati episcopii legaliter pertinentibus, saluum et in cunctis quietum consistere sub iure sancte Rauennatis sedis tuitione, sine cuiuslibet quacumque contradictione. Ita scilicet confirmantes, decernimus ut  episcopus qui in eodem episcopio pro tempore fuerit a te, uel a tuis successoribus ordinatus, sine omni contradictione, subiectionem impendat; et ut alii suffraganei, in omnibus secundum ecclesie tue profectum obediant, insuper numquam sub diuini iudicii obtestatione interminantes iubemus atque precipimus ut nullus imperator uel rex, dux aut marchio, de prefata consecratione in aliquo te tuosque successores ledere presumat, sed a presenti decima indictione in antea usque in perpetuum, quemcunque eligere uoluerint, per nostram concessionem,  ecclesiastico more, in prefato episcopatu, episcopum consecrare debeatis, remota omnium hominum contradictione. Statuentes apostolica censura sub diuini iudicii obtestatione, et anathematis interdictu, ut si quicunque homo, cuiuslibet potestatis existens, presumpserit ausu temerario contra hoc apostolice confirmationis priuilegium agere, aut a iure S. Rauennatis Ecclesie prefatum episcopatum, donum, et consecrationem subripere tentauerit, nisi resipuerit, et his monitis nostris acquieuerit, auctoritate Dei et nostra non solum anathematis uinculis innodetur, sed a regno Dei alienus existat; qui autem uerus custos et obseruator exstiterit, benedictionis gratiam a Domino consequi mereatur.

Scriptum manu Petri scriniarii, notarii et regionarii  S.R.E. in mense Iulio, indictione supradicta x. Dat. Non. Iul. per manus Ioannis episcopi S. Albanensis Ecclesie et bibliothecarii sancte apostolice sedis.



XI GREGORII PAPAE u EPISTOLA AD ABBONEM ABBATEM FLORIACENSEM. 
[Apud Mabill., Annal. Bened., Iu, 107.]

Domino specialiter uenerabili ABBONI abbati, G., seruus seruorum Dei, salutem in Christo.

Quia litterarum uestrarum portitor festinabat quantocius redire, uix uespertinalis synaxeos spatio ut remoraretur ualui impetrare. Unde breuiloquio usus, uestre semper erga me noue beneuolentie  gratias refero, petens, sicut mandastis, ut nobis fratrem R. inpresentiarum dirigatis, qui nobis de uestra prosperitate, de regis promissione  , de Cantuariorum archiepiscopi incolumitate renuntiet; unum deprecans, ut ex uestris missalibus libris optimum transmittatis, quatenus, quotiescunque inter missarum solemnia uidero, specialis amici memor sim, nunquam ingratus uestro beneficio. ualete.



XIII. GREGORII PAPAE u PRIuILEGIUM PRO ABBATIA S. AMBROSII. 
[Apud Mansi, Conc. tom. XIX, 203.]

 Postquam beato Petro, apostolorum principi, Dominus ac Redemptor noster iehsu Christus ex utero uirginis pro nostra redemptione, ut erat Deus uerus ante secula, uerus homo in fine seculorum apparere dignatus est, ligandi atque soluendi in celo et in terra potestatem tribuit, etiam ianuas regni celestis reserandas concessit, supra soliditatem fidei sanctam stabilire dignatus est Ecclesiam, secundum illius ueridicam uocem, dicentis: Tu es Petrus, et super hanc petram edificabo Ecclesiam meam, et porte inferi non preualebunt aduersus eam: et tibi dabo claues regni celorum; et quodcunque ligaueris  super terram, ligatum erit et in celo; et quodcunque solueris super terram, solutum erit et in celo . Postquam et huius uicarii sincerissime Deo famulantes, carentes nebularum densitatibus, tantam dignius perceperunt potestatem, et uniuersi curam sunt sortiti regiminis; inter quos et nostram paruitatem Dei omnipotentis misericordia connumerare dignata est. Ob hoc uniuersitati credentium innotescere uoluimus quoniam abbatiam in honore celeberrimi Christi confessoris Ambrosii, necnon uenerabilium martyrum Protasii et Geruasii constitutam, ubi eorum sacra corpora reconduntur, per huius nostre auctoritatis priuilegium integerrime corroboramus cum omnibus ecclesiis, oraculis, curtibus, massaritiis, districtis, ad ipsam respicientibus:  scilicet Basiliano, monte Feliciano, Leueniano, Ceresola, Lemonta, Capiate, Oleoducto, Campilioni, Anticiaco, Colonia, uerederio, Cauenaco, uilla Alba, Cugniano, atque cum uniuersis ad prefatam abbatiam spectantibus: eo scilicet ordine ut monachi ipsius cenobii simul cum abbate qui nunc sunt, uel qui pro tempore fuerint, pretaxatas ecclesias, oracula, curtes, massaritios, seruos, ancillas, Aldiones, et Aldianas, sine alicuius maioris minorisue persone contradictione, habeant, teneant et possideant, atque in eorum usum ac sumptum, prout melius prouiderint, distribuant, nostra apostolica auctoritate concedentes. Si quis uero, quod non credimus, diabolico suasu contra huius nostre apostolice concessionis firmitatem in posterum agere tentauerit et  prelibati monasterii cenobitas in aliquo, quod eis concessimus, inquietauerit, sit anathema horrendum a trecentis decem et octo Patribus, et ex consensu fraudis Iude Ananieque adequetur flammis, et a Patre, Filio, sanctoque Spiritu, necnon a beato apostolo Petro maledictus in presens, et futurum, rei crimine astrictus semper maneat; atque a catholica Ecclesia sit eliminatus, donec prenominate abbatie monachos, eorumque Patrem digna satisfactione placare studuerit.

Datum Iu Kal. Maias, per manus Ioannis episcopi S. Albanensis Ecclesie et bibliothecarii sancte apostolice sedis; anno, Deo propitio, pontificatus domni Gregorii summi pontificis et uniuersalis quinti pape, in sacratissima sede beati Petri apostoli  secundo: imperante domno Ottone tertio, a Deo coronato, magno et pacifico imperatore, anno II, in mense et indict. supra scripta XI. Scriptum per manus Petri notarii et scriniarii S. R. E. in mense Aprili, et indictione undecima. P. Bene ualete.



XIu. GREGORII PAPAE u EPISTOLA AD GERBERTUM RAuENNATEM EPISCOPUM.  Mittit pallium, Rauennatensem Ecclesiam multis ornat priuilegiis, multis donationibus auget.
[Apud Mansi, Concil. tom. XIX, 201.]

GREGORIUS episcopus seruus seruorum Dei, GERBERTO S. Rauennatis Ecclesie archiepiscopo, ac  nostro spirituali filio, et per te in eamdem ecclesiam, cunctisque successoribus tuis archiepiscopis in perpetuum.

Quoniam apostolice sedis beneuolentia, et antique consuetudinis zelo prouocati, fraternitatem tuam Rauennati Ecclesie prefecimus, insignia presulum eiusdem ecclesie dignum duximus tibi conferenda, cum usu pallii, quo uti debeas certis temporibus, certisque modis, sicut antecessores tuos usos fuisse cognoscis. Hoc te nichilominus admonentes, ut sicut a nobis huius decoris usum ac sacerdotalis officii honorem accepisse te gaudes, ita etiam morum atque actuum probitate susceptum in Christo sacerdotium adornare contendas. Sic enim alterno eris honore conspicuus, si cum habitu  corporis mentis quoque bona concordant, ut foris compositus, intus autem directus, Deo cum Propheta uere dicere possis: Prouideo Deo [uerius Deum., HARD.] in conspectu meo semper, ut sit a dextris mihi, ne unquam commouear . Ut autem caritatis in nobis fundate dulcedinem recognoscas, ex gratuita largitate nostra post mortem Adeleide imperatricis Auguste, donamus tibi tueque Ecclesie districtum Rauennatis urbis, ripam integram, monetam, teloneum, mercatum, muros et omnes portas ciuitatis. Si uero alia priuilegia aliquibus facta apparuerint, sancte Ecclesie obnoxia, et huic nostro priuilegio contraria, auctoritate Dei et S. Petri ad nichilum redigenda illa diiudicauimus: et hoc quod facimus, stabilimus,  et intactum permanendum iubemus. Donamus etiam tibi, tueque Ecclesie sancte, Comaclensem comitatum post mortem Adeleide imperatricis Auguste: ut tu, tuaque sancta Ecclesia, tuique successores, illum cum omnibus inibi pertinentibus libere teneant, et ordinent in perpetuum. Et quod bene factum est ut bene reseruemus, et in melius corroboremus: priuilegium, quod tuo predecessori Ioanni, cum Monteferetrana et Ceruiensi ecclesiis, et cum omnibus que sibi largiti sumus, ex nostra beneuolentia, tibi, tueque S. Rauennati Ecclesie, tuisque successoribus, confirmamus, et incorrupta semper esse decernimus, id est monasterium sancti Thome apostoli, et Euphemie martyris, cum omni integritate eorum, et cum omnibus rebus, et possessionibus  eorum cultis, et incultis, tam in ciuitate Ariminensi positis, quam extra, scilicet in comitatu Pisaurensi, Ariminensi, et Monteferetrano collocatis. Que omnia per centum iam curricula annorum, uestra Ecclesia et uestri antecessores tenuerunt, et uos, Deo gratia, tenetis quiete: id est, castellum quod uocatur Ligabizzi, cum omni pertinentia sua, et curte de sancto Hermete, cum predicta ecclesia, et cum casalibus et appendicibus suis: scilicet castellum quod uocatur Galliola, cum omni pertinentia sua; nec non et castrum quod uocatur Granariolo, cum omnibus rebus et possessionibus suis. Et castellum quod uocatur Montecorlino cum omni integritate sua; necnon et integrum castellum quod uocatur  Crucis, cum omnibus rebus et possessionibus suis. Et ut paternitas bonitatis nostre filiationem tue deuotionis summo affectu et affluenter in Christo enutriat, auctoritate Dei omnipotentis et S. Petri principis apostolorum, hoc nostro priuilegio, preceptum de Regiensi episcopatu, cum omnibus sibi adiacentiis, a uenerabili Ottone Augusto, tibi tueque Ecclesie tuisque successoribus attributum, confirmamus, stabilimus et inconuulsum permanendum precipimus, ut teneas, defendas, regas, et ad Dei honorem, tam tu quam tui successores, libere ordinetis. Confirmamus etiam tibi tueque Ecclesie in perpetuum donamus Cesenam, cum omnibus inibi pertinentibus: et potestate apostolica iubemus ut de subtus strata, usque ad mare, nullus audeat  districtum aut uenationem ullam exercere, nisi cui tu aut tui successores iusserint; sed absque omnium hominum inquietudine, ad honorem, et utilitatem tuam, potestatiue omnia ibi facias et precipias. Omnia etiam priuilegia iampridem a predecessoribus nostris tue Ecclesie collata, omniaque precepta aut a regibus aut imperatoribus pro Dei respectu attributa, hoc nostro priuilegio in uoluntate Dei, et auctoritate sancti Petri, confirmamus, corroboramus et in eternum ualere uolumus et precipimus. Si quis igitur contra hec que per hoc nostrum priuilegium pie et firmiter disposita sunt, temerario ausu ire tentauerit, sciat se auctoritate B. Petri principis apostolorum, cuius immerito uices agimus, anathematis uinculo innodatum, et cum diabolo et  Iuda traditore eterni supplicii incendio concremandum; sicque irremediabiliter inuoluendum, ne unquam a nexibus anathematis sit absolutus. At uero qui obseruator in omnibus exstiterit, custodiens huius nostri apostolici constituti auctoritatem, ad cultum Dei nostri respicientis, benedictionis gratiam a misericordissimo Deo nostro multipliciter consequatur, et uite eterne particeps efficiatur.

Scriptum per manus Petri notarii et scriniarii S. Romane Ecclesie, in mense April., Indict. XI. Bene ualete.

Dat. Iu Kal. Maii, per manum Ioannis episcopi S. Albanensis Ecclesie et bibliothecarii sancte apostolice sedis, anno pontificatus domni Gregorii  summi pontificis et uniuersalis pape, in sacratissima sede B. Petri apostoli, anno II, imperante domno Othone III a Deo coronato, magno et pacifico imperatore, anno II, in mense et indict. suprascripta.



Xu. GREGORII PAPAE u EPISTOLA AD ALPHANUM BENEuENTANUM ARCHIEPISCOPUM. 
[Apud Ughelli, Italia Sacra, II, 353.]

GREGORIUS episcopus, seruus seruorum Dei, ALPHANO dilectissimo et reuerendissimo sancte Beneuentane Ecclesie archiepiscopo in Domino salutem.

Cum summe et apostolice dignitatis apex in hoc diuini profectus nitore dignoscatur prefulgere,  et in exercendis Dei laudibus sui studeat laboris exhibere certamen, ob hoc debita nos eiusdem apostolice pastoralis compulit sollicitudinis cura, queque ad stabilitatem piorum locorum promulgare, et apostolice institutionis censura confirmare. Igitur quia postulasti a nobis, uenerande archiepiscope, quatenus integrum archiepiscopatum sancte Beneuentane Ecclesie, cui Deo fauente prees, concederemus tibi, tuisque successoribus in perpetuum, ac cuncta que a predecessore nostro domino Ioanne sanctissimo papa, precatu domini Ottonis inuictissimi imperatoris per priuilegium concessa sunt tuo predecessori Landolpho archiepiscopo eiusdem sedis, confirmaremus: piis tuis desideriis fauentes,  hac nostra auctoritate id quod a nobis exposcitur per interuentum domini Ottonis imperatoris effectui mancipamus, concedentes tibi tuisque successoribus usum pallii, sicut scriptum est, retinere. Tribuentes insuper tue fraternitati, tuisque successoribus in predicta diecesi in locis in quibus olim fuerunt in perpetuum episcopos consecrare, qui uestre subiaceant ditioni, id est Termulane, Bibine, Quintodecimi, Ariani, Triuenti, Larini, Lucerie, S. Agathe, Abellini, Asculi, uulturarie, Thelesie, Alife, Sessule. Confirmantesque tibi tuisque successoribus ecclesiam S. Michelis in Monte Gargano, cum ipsa Sipontina ecclesia, et cum omnibus  earum pertinentiis, et omnibus prediis, cum ecclesiis, familiis utriusque sexus, et massis, et cuncta que uidentur esse pertinentia ipsarum ecclesiarum. Concedimus autem Alphano clerico uestro nepoti integrum ipsum archiepiscopatum post decessum tuum habendum cum omnibus suis pertinentiis, sicut sunt ciuitates, siue quecunque castra possessa dudum ab antecessoribus tuis episcopis. Siquidem censentes insuper apostolica censura sub diuini iudicii obtestatione . .  manum Antonii notarii scriniarii sancte Romane et apostolice Ecclesie in mense Aprilis, et indictione  undecima . . . . . .



XuI. GREGORII PAPAE u PRIuILEGIUM PRO MONASTERIO SANCTI GENESII IN DIeCESI BISULDUNENSI 
[Apud Coquelines, diplom. pont. ampl. Collect. I, 296.

GREGORIUS episcopus, seruus seruorum Dei.

Credite nobis speculationis impellimur cura, et ardore Christiane religionis, et studio diuini cultus permouemur pro uenerabilium locorum percogitare stabilitatem atque Deo seruientium securitatem, ut hoc proueniente pio labore, et anime Christo dicate, que se illi diebus uite eorum decreuerunt, perseuerent imperturbate, nec non, et illa maneant  finetenus firma, que a Christianis in Dei laude constituta sunt. Igitur omnibus episcopis, ducibus, marchionibus, comitibus, sancte Dei Ecclesie fidelibus presentibus scilicet atque futuris notum esse uolumus, quia dilectus et spiritalis filius noster Bernardus Bisuldunensis gloriosus comes suggessit nostro apostolatui quod uenerabile monasterium in honore ac nomine sancti Genesii et sancti Michelis archangeli nostre apostolice confirmationis et auctoritatis more canonico priuilegio muniremus. Cuius salubribus moti precibus, omniumque Ecclesiarum Dei status haberi uolentes, et uniuscuiusque sacri loci ius aliquo modo uiolari nolentes, decernimus huius apostolice auctoritatis priuilegio, a presenti undecima indictione sancimus ob honorem  ipsius beati Genesii et sancti Michelis archangeli, et stabilitatem eiusdem uenerandi loci, ipsum iam fatum uenerabile monasterium, quod ipse predictus Bernardus noster in Christo spiritalis filius, pro omnipotentis Dei amore mercedeque anime sue, de suo proprio, suoque comitatu, moderno tempore in antea construxit more canonico, et sub iure sancti Petri constituit, nullius alterius ecclesie iuri uel ditionibus submisit, donante uel in perpetuum in prefato monasterio concedente de suis propriis suoque comitatu Bisuldinensi rebus, inprimis uidelicet ecclesiam sancti uincentii cum decimis, et primitiis uel cimeteriis suis, que est prope castrum Bisulduni, et ecclesiam sancte Marie, et sancti Ioannis cum omnibus alodiis, et proprietatibus suis que est prope  menia Bisulduni, et una cum ipsa proprietate quam ipsum fatum monasterium sancti Genesii et sancti Michelis habere uidentur in Burgo Bisulduno, et in Casellas, et in Berrechar, et in Geffano, et in Porciolas, et in Furuellos, uel in omnibus locis; et Ecclesiam sancti Martini de Iucuniano cum decimis et primitiis uel oblationibus suis, et ecclesiam Sancte Marie que est in faxis cum decimis et primitiis uel oblationibus suis, et ecclesiam sancti Fructuosi que est in Ursiniano cum decimis et primitiis, uel oblationibus suis; item et ecclesiam sancti Syluestri que est in Mauro cum decimis et primitiis uel oblationibus suis; similiter, et ipsum alodem de sancto Raphele sicuti per fines et terminos designantur; pariter et ipsum alodem de sancto Raphele, qui est in Adano,  et qui est in Euoro, sicuti per fines, et terminos designantur; alodem de predicto sancto Raphele que est in Carrauia, sicuti per fines et terminos designatur; necnon et ipsum alodem de uilla Marialdo cum finibus et terminis suis, sicuti ad iura pertinet sancti Raphelis, et ipsam ecclesiam sancti Quintini cum siluis, et cum omni sua pertinentia uel adiacentia; et ecclesiam sancti Cornelii que est in Garno, cum omni sua pertinentia uel adiacentia, et ipsum alodem predicti Bernardi comitis, quem habere uidetur in Ribellas cum casis, uineis, terris et siluis, pratis, pascuis, uel piscariis suis, siue ceteris alodibus ad ipsum monasterium uel ad ipsas ecclesias pertinentibus. Has uero supradictas omnes ecclesias  cum alodibus et proprietatibus eorum omnia infra comitatum Bisuldunensem constitutas, sicut ipse fatus Bernardus comes donauit iam fato monasterio, et cetera que enarrare longum esset, que ubique donauit uel in antea donare potest, siue casis, casalibus, curtibus, mansis, ecclesiis, cellis, fundis seu terris, uineis, seu pratis, et pascuis uel pascuariis suis, et cum omnibus ad ius notati monasterii pertinentibus, saluum, et in cunctis quietum consistere more canonico sub nostre apostolice sedis tuitione, ita scilicet confirmantes decernimus, ut nullus imperatorum, uel regum, neque ulla alia magna uel parua persona in prefato monasterio neque pro placito, neque pro districto, neque pro homicidio ibi aliquam ditionem habere presumat;  sed rem per iudicium causatorum, canonice diiudicent, et decernant, semper in illorum consistat uoluntate, et potestate; liceat eos sub quiete et pace uiuere, et secundum canonicam regulam soli Domino Deo seruire. Omni tempore sunt immunes et alieni ab omni publica functione uel turpi seruitio, ita ut nullus audeat eos molestare aut inquietare, nisi solummodo binos solidos omni anno ad altare sancti Petri pro pensione persoluant. Promulgantes nempe, et hoc auctoritate beati Petri apostolorum principis, coram Deo et terribili eius in futuro examine, per hoc nostri apostolatus priuilegium atque constitutum sancimus atque decernimus, ut nullus unquam presumat quispiam alius, cuiuscunque sit dignitatis preditus potestate, uel etiam quecunque magna paruaque  persona in eodem monasterio, uel eius causis incumbere, aut de rebus, et possessionibus, uel quidquid de iis que eis pertinere uidentur, quoquomodo auferre aut alienare, sed loca que a predicto Bernardo Bisuldunense comite in eodem monasterio concessa sunt, uel concessa erunt, necnon alias locorum possessiones, que a ceteris Christianis in eodem sancto loco in postmodum illi concesse fuerint, firma stabilitate in iure monasterii ipsius existenda, atque in perpetuo permanenda statuimus. Nec licentia sit, ut dictum est, quod ex eis uel omnibus eidem monasterio pertinentibus cuiquam magne parueque persone auferre, ut profecto iuxta id, quod subiectus idem uenerabilis locus apostolici constituti atque priuilegii consistit, inconcusse dotandus  permaneat. Si quis autem, quod non optamus, nefario ausu presumpserit hec que a nobis ad laudem Dei pro stabilitate iam dicti monasterii statuta sunt refragare, aut in quoquam transgredi, sciat se anathematis uinculo innodatum, et cum diabolo et eius atrocissimis pompis, atque Iuda traditore Saluatoris Domini nostri Iesu Christi eterni incendii supplicio concremandum deputatus: uermis qui non moritur et ignis qui non exstinguitur unquam, nec uelit nec ualeat ei parcere. At uero qui pio intuitu obseruator, et in omnibus exstiterit custodiens huius nostri apostolici constituti, ad cultum Dei respicientis, benedictionis gratiam a misericordissimo Domino Deo nostro multipliciter consequatur,  et uite eterne particeps effici mereatur in secula seculorum. Amen.

Scriptum per manus Petri notarii et scriniarii sancte Romane Ecclesie, in mense Aprilis, indictione undecima.---Bene ualete.



XuII. GREGORII PAPAE u PRIuILEGIUM PRO ECCLESIA MONTISMAIORIS. 
[Apud Baluz., Miscell. edit. Luc., tom. III, pag. 6.]

GREGORIUS episcopus, seruus seruorum Dei.

Conuenit apostolico moderamini pia religione pollentibus beniuola compassione succurrere et poscentium animis alacri deuotione impertiri assensum. Ex hoc enim lucri potissimum premium a conditore  omnium Deo promeremur, cum uenerabilia loca ordinata ad meliorem fuerint sine dubio statum perducta. Igitur ob hoc uniuersitati pateat credentium quoniam abbatiam in honore sancte Dei genitricis semperque uirginis Marie domine nostre et sancti Petri in Monte Maioris constitutam per huius nostre auctoritatis priuilegium integerrime corroboramus et confirmamus in perpetuo, cum omnibus uidelicet ecclesiis, oraculis, curtibus, massariciis ad ipsam respicientibus que ab aliquibus fidelissimis Christianis eidem sancto monasterio concessa sunt, uel que etiam per aliqua munimina ad eundem pium locum pertinere uidentur, eo scilicet ordine ut monachi ipsius cenobii simul cum abbate qui pro tempore fuerint, pretaxatas ecclesias, oracula, cortes,  massaricios, seruos, ancillas, aldiones et aldianas, sine alicuius maioris uel minoris persone contradictione habeant, teneant et possideant, atque in eorum usum ac sumptum prout melius preuiderint distribuant, nostra apostolica auctoritate concedente. In super etiam ex nostro dono nostra apostolica auctoritate in usu et salario prefati uenerabilis monasterii in perpetuum concedimus et confirmamus, castrum uidelicet in integrum quod uocatur Biduino cum territorio ibidem pertinente et cum omnibus adiacentiis, uel pertinentiis suis que Ismido per donationis cartulam Domino Deo et sancto Petro sub iure nostre sancte Romane Ecclesie donauit, ea uidelicet ratione ut post diem obitus sui et de tres filiis suis nominatiue, Bermundus scilicet, Faraldus, et Lotgerius,  totum ipsum castrum nostrum in potestate de monachis ex supradicti monasterii deuenirent, et quandiu uixerint ipsi supradicti tres filiis suis mediatem de supradicto castro teneant et possideant. Mortuo uero uno portionem illius ad monasterium reuertat, et ita prosequentibus quando aliis obierint, similiter portionis illorum in sancto monasterio reuertatur. Censu uero pro iure sancti Petri, sicut ipse Ismido constituit, infra quinque annos tres libras olibani monachi ad altare sancti Petri persoluant. Hec omnia supradicta loca cum omnibus eorum pertinentiis per huius nostri priuilegii auctoritatem monachis ipsius monasterii tenenda et possidenda concedimus in perpetuo, ita ut nullus dux, neque nullus  episcopus, neque princeps, neque marchio, neque quelibet magna paruaque persona de prefatis omnibus rebus que inibi pertinere uidentur audeant molestare uel inquietare, nec non sub diuini iudicii promulgatione, et confirmatione, et anathematis interdictione corroborantes decernimus ut nullus episcopus seu quilibet sacerdotum in eodem uenerabili cenobio pro aliqua ordinatione siue consecratione presbyterorum uel diaconorum, missarumque celebratione, nisi ab abbate eiusdem loci inuitatus fuerit, uenire ad agendum presumat; sed liceat monachis ipsius loci cuiuscumque uoluerint ordinationis gradum suscipere ubicumque uoluerint. Abbates namque qui consecrandi erunt de ipsa congregatione cum consilio fratrum communiter eligantur, et  ad eum consecrandum quemcumque uoluerint episcopum aduocent. Si quis autem temerario ausu, quod fieri non credimus, contra huius nostre apostolice confirmationis seriem uenire aut agere tentauerit, sciat se Domini nostri apostolorum principis Petri anathematis uinculo innodandum; et cum diabolo et eius atrocis [sociis], pompis atque cum Iuda traditore Domini et Saluatoris nostri Iesu Christi in eternum ignem concremandum, simulque in uoraginem tartareosque chaos demersum cum impiis deficiendum. Qui uero custos et obseruator huius nostri priuilegii exstiterit, benedictionis gratiam et uitam eternam a Domino consequatur.

Scriptum per manum Petri notarii et scriniarii sancte Romane Ecclesie in mense Aprilis, et indictione  undecima.



XuIII. BULLA GREGORII PAPAE u PRO ARNULPHO IN EPISCOPUM AUSONENSEM ELIGENDO. 
[Apud Mansi, Conc. tom. XIX, col. 227.]

GREGORIUS episcopus, seruus seruorum Dei.

Diuina nobis saluberrima precepta et sanctorum canonum instituta ueneranda nos admonent considerationis intuitu, imo et apostolici moderaminis annisu, utilitatum commoditatem atque firmitatis proficere integritatem, quatenus procurandarum utilitatum subsidia, ut diuino cultui dedicata existunt, inconcusse permaneant, atque in laudibus Dei diutissime persoluendis ualeant  proficere. Hoc procul dubio commissa sollicitudo nos prouocat pia consideratione sanare, ut ex hoc diuina placata clementia, in sydereis arcibus nobis ascribatur remuneratio. Ideoque omnibus sancte Dei Ecclesie fidelibus tam presentibus quam et futuris notum esse uolumus qualiter peracta fuit synodus septimo Idus Maias in basilica beati Petri apostolorum principis, ante aram siue altare eius, cum omni Romane Ecclesie episcopis et ultramontanis necnon diaconibus utriusque gradus sancte nostre apostolice sedis, cuncteque sedis Romane urbis, inter quos etiam adfuit domnus gloriosissimus et serenissimus Otto tertius imperator Augustus  cum ultramontanis Longobardorumque ducibus, comitibus, seu militie copia nimis. Et residentes illic ad pedes prefati Augusti Ermengaudo comite filium Borrelli Aquitaniorum siue Gothorum nobilissimo marchione cum optimatibus siue clericis suis, Arnulpho episcopo, et Guaduldo aduocato episcopo, in eodem conuentu uel synodo inter se altercantibus de episcopio Ausonensi; Guadaldo se reclamante, ante apostolicam et imperialem presentiam, quod predictus Arnulphus per uim et iniuste tolleret ei predictum Ausonensem episcopatum, una cum Raymundo ipsius prouincie marchione, Arnulpho episcopo respondente quod ei non abstulisset per uim nec iniuste predictum episcopatum, sed iuste et legaliter  se obtinere, et a proprio metropolitano Narbonensi, cuius diecesis fore debet, esse consecratum, et Guadaldum uiuente Fruiano pontifice Ausonensi ab alio metropolitano Oddone Gallie prouincie archiepiscopo fraudulenter et absque lege ordinatum, et a Ioanne papa antecessore nostro et a cetu episcoporum Romane Ecclesie siue aliis compluribus condemnatum et anathematizatum; reclamante se predicto episcopo Fruiano, quem Guadaldus interfici fecerat cum fratre et consanguineo suo et aliis pluribus. Hec talia illis dicentibus, diligenti animo, cum summo studio, letaniis, psalmis et orationibus intercedentibus, et fidem catholicam relegentes, tractare cepimus qualiter fida relatione  ad regularem tramitem perduceremus et secundum canonicam et apostolicam auctoritatem eos discuteremus. Tunc nos demum secundum canonicam et apostolicam auctoritatem ferula excommunicationis et bandi nostri constrinximus prelibatum Ermengaudum comitem cum clericis et optimatibus suis ut quidquid exinde ueraciter sentirent, nobis pro amore Dei et apostolorum principis Petri renuntiare satagerent. At illi professi sunt uno animo unaque uoce ea que ab Arnulpho episcopo audieramus uera et recta omnia esse, et Guadaldum uiuente Fruiano episcopo episcopatum sibimet usurpasse et ab alio metropolitano iniuste subintroductum, et postea predictum Fruianum a prefato Guadaldo innocenter occisum. Deinceps  nosmet cetusque episcoporum diligenter prefatum Guadaldum inquirendo discussimus, si uera essent que ipsi contra eum obiecerant. At ille, quia negare non potuit, se proprio ore professus est prefatum episcopatum uiuente Fruiano pontifice sibimet subripuisse, et ab alio metropolitano, non a diecesano Narbonensi, ordinatum, et seditionem se incitasse, qua ipse prelibatus pontifex Fruianus a suis fuit interemptus. Tunc nos deinceps hec audientes, et eius uerbis magis quam aliorum testimoniis credentes, cepimus perquirere sanctos canones, et recitando inuenimus capitula a sancto Niceno concilio constituta, non debere usurpare alicui episcopatum episcopo  uiuente, nec ab alio metropolitano nisi diecesano ordinari, etiamsi talem clerus et plebs eligerent, sed huius rei factorem secundum suam professionem, et canonicam et apostolicam auctoritatem debere deponi. Nos denique obedientes preceptis canonum, iudicantibus episcopis Romanis, Longobardis, et ultramontanis, consentiente et iudicante domno Ottone imperatore Augusto, iussimus a Benedicto archidiacono nostro et Rotberto oblationario ipsum Guadaldum deponi. Qui statim nostris iussibus obedientes, ut mos est Romanorum, de dextera illius annulum euellentes, et uirgam pastoralem super caput ipsius frangentes, et casulam atque dalmaticam scindentes, et ab ordine pontificatus eum degradantes,  in terram sedere fecerunt. Post hec omnia peracta, domno imperatore iubente, et episcopis Romanis, Longobardis, atque ultramontanis iudicantibus, consentiente et acclamante Ermengaudo comite cum clericis et optimatibus qui de regione illa ibi aderant, una cum senatu et militia Romana Longobardorum et ultramontanorum, priuilegio nostre auctoritatis confirmando et corroborando Arnulphum prenominatum episcopum in ordine pontificali Ecclesie Ausonensis statuimus atque sublimauimus, annulumque et uirgam pastoralem ei dedimus, ligandi soluendique potestatem uice apostolorum et nostra ei concessimus, et episcopatum prefatum una cum precepto domni Augusti cum  omnibus suis pertinentiis que ad sedem ipsam pertinent, uel pertinentiis que ad sedem ipsam pertinere debent, illi stabiliuimus, ita ut nullus homo uel iudicialis potestas in prefato episcopatu uel sede aliquid contra hunc Arnulphum episcopum siue successores suos temerario ausu contra ecclesiam  sancti Petri seu sancte Marie in uico Ausonensi sitas disrumpere, inuadere, subripere, uel dehonestare aut dilaniare, aut aliquid per uim auferre, contendere, uel extorquere presumat: id est, nec parochias, neque fiscos, nec predia, aut castella, neque monetam, neque telonea, neque pascuaria, neque omnia, quidquid dici uel nominari potest, seu etiam abbatis que ad ius Ecclesie pertinent.  Si quis autem contra hoc nostri priuilegii robur uel contra ius supradictarum ecclesiarum, siue precepta episcopii, uel contra canonicos ibidem Deo famulantes, ad irrumpendum uenerit, aut in aliquo molestiam fecerit, aut legerit nisi resipuerit, anathematis uinculo ex auctoritate beati Petri, et aliorum apostolorum, atque ex parte nostra sciat se esse excommunicatum, et cum Iuda traditore catenis igneis nodatum.

Scriptum per manus Petri notarii et scriniarii sante Romane Ecclesie in mense Maio, indictione XI.

Benedictus sancte Romane Ecclesie archidiaconus, qui deposuit Guadaldum.

 Ioannes diaconus sancte Romane Ecclesie, qui Homo uocor.

Ego Notkerus sancte Leodicensis Ecclesie episcopus subscripsi.

Benedictus diaconus, Ioannes diaconus sancte Ecclesie Romane.

Petrus abbas, qui in synodo, quod hoc priuilegium narrat, resedi et subscripsi.

Ego Otto Dei gratia Romanorum imperator Augustus subscripsi.

Anno pontificatus domni Gregorii summi pontificis et uniuersalis quinti pape in sacratissima sede beati Petri apostoli tertio, imperante domno tertio Ottone a Deo coronato magno et pacifico imperatore anno secundo, in mense Madio, et  indictione XI.

Ioannes prefectus, et comes palatii, atque datiuus iudex.



XIX. GREGORII PAPAE u EPISTOLA AD CONSTANTIAM  REGINAM GALLIARUM.  Ut qui uillas Iuliani episcopi predati fuerant, et incenderant, ecclesiastica regiaque auctoritate cerceantur.

Cum deuotissimam dominam sciam de celesti uita atque remedio anime sue sedulo cogitare, culpam me committere uehementer existimo, si ea que pro timore omnipotentis Dei sunt suggerenda, siluero; et te sanctissimam de ecclesiastica pace sedule non commonuero. Nimis me Iuliani fratris et  cepiscopi nostri proclamatio nuper constristauit: maxime cum uille sue, uidelicet ecclesie, a nequissimis predonibus sint depredate, atque nocturnis incendiis more furum combuste; et dum iidem maligni iuxta nostri predecessoris Bonifacii decreta, pro immunitate illud emendare noluerint; dum et seculi leges hec eadem ita habere uoluerint, lege uulgari teste in qua sic scribitur: »Si quis manu armata usque ad quatuor homines in uicum alterius ad malefaciendum uenerit, ille qui prior est pro illicita presumptione componat solidos DCCCC. Sequaces uero eius, unusquisque solidos LXXX. Si uero ibi incendium fecerint, sibi nonam componant, predam uero in quadruplum restituant.« Si seculi leges talem iustitiam habere uoluerint, lex diuina  cur inferior esse debebit? Cum in ipsius ueritatis presentia a Zaccheo collaudatum sit, si aliquem defraudaret, ut in quadruplum restitueret. Et quia summum in regibus bonum est iustitiam colere, ac sua cuique iura seruare, et in subiectos non sinere quod potestatis est fieri, sed quod equum est custodiri;  quod uos et diligere et omnino confidimus studere. Quapropter excellentie uestre mense Nouembri presentis anni XI  indict.  Petrum fratrem et cepiscopum a gremio sancte Romane Ecclesie transmittimus, ut, fratribus eiusdem prouincie in unum congregatis, immunitas et presumptio et sacrilegium canonica auctoritate et uestra regia dignitate talem terminum accipiant, ne post hec membra diaboli, filii nequam, in sancta Ecclesia te etiam ibi regnante talia presumant.



XX. PRIuILEGIUM PRO MONASTERIO GREGORII PAPAE u CLUNIACENSI. 
[Bullar. Cluniac., 10.]

 GREGORIUS episcopus seruus seruorum Dei dilecto filio ODILONI abbati monasterii quod dicitur Cluniacum, in honore beatorum apostolorum Petri et Pauli consecratum in comitatu Matisconensi situm, et per te in cunctis successoribus tuis abbatibus in perpetuum.

Desiderium quod religiosorum prepositorum et sanctorum locorum stabilitate permanere monstratur sine aliqua dilatione est Deo auctore perficiendum, et quoties in sue utilitatis commodis nostrum assensum et solite apostolice auctoritatis exposcunt presidium, ultro benignitatis intuitu nos conuenit subuenire, et rite pro integra securitate ea ratione solidare, ut ex hoc nobis quoque potissimum premium a conditore omnium Deo in sidereis arcibus  conscribatur. Et ideo quia postulastis a nobis ut prefatum monasterium apostolice auctoritatis serie muniremus, et omnia eius pertinentia perenni iure ibidem inuiolabiliter permanenda confirmaremus, et absque omni iugo seu ditione cuiuscunque persone constabilire nostri priuilegii pagina corroboraremus: propterea tuis flexi precibus ob interuentum Domini inuictissimi et pii Ottonis imperatoris augusti, eiusque remedium anime per huius nostre auctoritatis priuilegium statuentes decernimus, ut cuncta loca et monasteria ad supradictum Cluniacense cenobium pertinentia, que ab aliquibus Christianis, regibus, episcopis, ducibus seu principibus eidem loco sunt concessa, et ab antecessoribus tuis abbatibus acquisita, Bernone uidelicet,  Odone, Aymardo, et beate recordationis sancto Maiolo predecessore tuo, uel quecunque ad eumdem locum pertinere uidentur, absque ullius contradictione cum magna securitate quietus debeas possidere, et per te uniuersi successores tui in perpetuum, hoc est, ipsum Cluniacense cenobium a potentissimo  olim duce Guillelmo in pago Matisconensi fundatum, cum omnibus rebus in circuitu eiusdem loci, et in aliis regionibus positis ad ipsum locum, pertinentibus, in comitatu uidelicet Matisconensi cellam in honore sancti Martini sacratam; ecclesiam quoque iuxta positam in honore sancti Ioannis dedicatam; uillas etiam Cauinias cum ecclesia, Solustriacum uillam cum ecclesia, Escutiolas cum ecclesia, Galliniacum cum ecclesia, Rufiacum cum ecclesia, Masilias cum ecclesia, Clairmannum, Petroniacum, Bargeserenam uillam, Arpayacum, Darboniacum, Besorniacum, ecclesiam sancte Columbe, uitreriam, Burguliensem uillam, castrum Lurdonum, Blanuscum uillam nomine Cottam, monasterium etiam quod uocatur Carus locus cum  omnibus ad se pertinentibus, cellam Regniacum cum omnibus ad eam pertinentibus, ecclesiam sancti uictoris cum omnibus que ibi aspicere uidentur; cellam quoque in honore sancti uictoris cum omnibus suis appendiciis, ecclesias etiam et terras que iuxta illam sunt, pro quibus dedimus ecclesiam sancti Iangulfi, Eguirandam quoque curtem cum ecclesia sancti Andree apostoli, et cum aliis ecclesiis et omnibus suis appendiciis, omnes quoque ecclesias et terras, seu omnia quecunque supradictus locus uidetur habere in iam dicto comitatu. In comitatu uero Cabilonensi cellam de Bellomonte in honore sancte Dei genitricis Marie constructam, cum omnibus que ad ipsam aspicere uidentur: ecclesiam quoque de Campiloco, cum omnibus que  ad eam pertinere uidentur. Curtem etiam uocabulo Iuliacum cum ecclesiis et terris eidem loco quondam ab episcopo Manasse collatis, et omnes ecclesias et terras, quecunque supradictus locus uidetur habere in iam dicto comitatu. In episcopatu uero Augustodunensi cellam Oradellis constructam in honorem sancte Dei Genitricis cum omnibus suis appendiciis. Illas etiam ecclesias et terras quas Theotardus clericus nuper contulit iam dicto Cluniacensi cenobio. Confirmamus etiam et corroboramus nostra apostolica auctoritate illam, quam fecit domnus Walterius Augustodunensis episcopus, de monasterio quod dicitur Magabrense ad suam Ecclesiam pertinente cum omnibus ad ipsum pertinentibus. Omnes quoque ecclesias et terras, et quecunque supradictus locus  Cluniacus uidetur habere in iam dicto episcopatu. In comitatu quoque Aruernensi Siluiniacum monasterium, ubi predecessor tuus sanctus Maiolus requiescit. cum omnibus ad eumdem locum pertinentibus. Et cellam que uocatur Firmitas cum omnibus ad se pertinentibus; cellam quoque que uocatur Scuriolas; ecclesiam etiam in honore sancti Sulpitii dicatam in uilla que dicitur Langiacus. Et cellam que uocatur ad Boscum in honore sancti Petri constructam. Monasterium quoque quod dicitur Riuis consecratum in honore sancte Dei Genitricis cum curte Lipsaco et omnibus suis appendiciis. Ecclesiam que uocatur Manrengum cum aliis terris eidem monasterio ab Eustorgio nobilissimo uiro nuper  traditis. Cellulam quoque iuxta positam in ipso comitatu sitam, in honore sancte Dei Genitricis sacratam, que uocatur ad montes. Monasterium etiam Celsinianense cum cellis, ecclesiis, uillis, et terris suis, Carniacum uidelicet, Burnunculum, Abalniacum, Ginniacum, Cardonetum, et cum omnibus ecclesiis et terris ad ipsum Celsinianense monasterium pertinentibus. Cellam quoque in ipso comitatu sitam ubi requiescit sanctus Florus, quam tradidit supradicto loco Eustorgius clericus cum omnibus ad eam pertinentibus. Cellam quoque in Briuatensi uico pertinentes ad supradictum locum. Cellam etiam Riliacum cum curte et omnibus ad eam pertinentibus. Capellam quoque iuxta positam in honore sancti Saluatoris constructam in uilla  Saraciaco; omnes quoque ecclesias et terras, seu quecunque uidetur supradictus Cluniacus possidere in iam dicto comitatu. Mansiones quoque cum capella in Auiciensi ciuitate sitas, quas tradidit supradicto loco domnus Grimaldus clericus. In episcopatu etiam uiuariensi cellam Mizoscum cum omnibus que ibi aspiciunt, cellam de Rumpono monte, cellam ad fontes, cellam Riorus cum omnibus que habere uidetur supradictus locus Cluniacus in iam dicto episcopatu. In episcopatu Uticensi monasterium in honore sancti Petri et sancti Saturnini dedicatum, super ripam Rhodani situm, cum castro Coloncellas et curte Tulleta, et cum omnibus ad se pertinentibus ex utraque parte fluminis. In Trecassino episcopatu cellam in honore sancti Amandi  constructam. In episcopatu Arausico cellam in Podio Odoleno, monasteriolum in honore sancti Pantaleonis constructum cum omnibus ad illud pertinentibus. In Gapincensi episcopatu cellam in honore sancti Andree constructam, iam dicto Cluniacensi cenobio concessam a Ricaudo clerico cum omnibus appendiciis suis. Ganagobiense quoque monasteriolum et curtem ualentiolam, et omnia que uidetur supradictus locus Cluniacus tenere et quod habet habere, uidelicet de quibus rebus habet donationem et descriptionem, atque de uilla et castro Sarrianis, et de omnibus que habet in patria que uocatur Prouincia, in ualentinensi episcopatu hoc quod uidetur habere Cluniensis locus in uilla que dicitur Ales, et in monte Syon, et omnia que uidetur habere ipse  locus in ipso episcopatu. In episcopatu uiennensi monasterium quod uocatur Taderniacum cum cella que dicitur causella, et uilla que uocatur Breost, et uilla que dicitur Insula, cum omnibus ecclesiis, uillis et terris que uidetur habere iam dictus locus in nominato episcopatu. In episcopatu quoque Lugdunensi, cellam beate Marie que dicitur Taluzatis; cellam Poliacum, cellulam Artedunum, cellam quoque Ambertensem, cum ecclesiis, uillis et terris ad ipsam pertinentibus; celfam quoque Sauiniacum, et curtem Ambariacum, et ecclesiam sancti Andeoli, ecclesiam que uocatur Adoratorium, curtem de Romanis, cellam Cauariacum, cellulam Luiniacum, uillam Tusciacum; omnes quoque ecclesias, uillas  et terras, quas Wichardus moriens eidem loco Cluniensi contulit, cum omnibus que uidetur habere supradictus locus in supra iam dicto episcopatu. Monasterium quoque Paterniacum ab Adelaide imperatrice Augusta constructum, et a Conrado rege et filio suo Rodulpho rege, Cluniensi cenobio per precepta regalia traditum, cum omnibus que uidetur habere in Burgundia, et cum omnibus que ipsi monasterio in Alsacia dederunt imperatores Augusti Ottones. Monasterium quoque quod dicitur Romanum cum omnibus ad se pertinentibus iam dicto Cluniensi cenobio, et tibi tuisque successoribus habere concedimus in perpetuum. Hec omnia supra scripta loca, et monasteria cum cellis, ecclesiis, curtibus, uillis, seruis et ancillis, siluis, uineis, campis, pratis,  aquis, aquarumque decursibus, et omnibus terris cultis et incultis ad supradictas possessiones uel potestates pertinentibus ipsi Cluniensi loco, tibique et tuis successoribus per huius nostri priuilegii auctoritatem tenenda et possidenda concedimus in perpetuum, ita ut nullus dux, neque episcopus, neque aliquis princeps, neque quelibet magna paruaque persona de prefatis omnibus rebus et decimis, que inibi pertinere uidentur, audeat molestare uel inquietare. Nec non sub diuini iudicii promulgatione et confirmatione, anathematis interdictione corroborantes decernimus, ut nullus episcopus, seu quilibet sacerdotum in eodem uenerabili cenobio pro aliqua ordinatione seu consecratione ecclesie, presbyterorum uel diaconorum missarumque celebratione,  nisi ab abbate eiusdem loci inuitatus fuerit, uenire ad agendum presumat; sed liceat monachis ipsius loci cuiuscunque uoluerint ordinis gradum suscipere, ubicunque tibi tuisque successoribus placuerit. Abbates namque qui consecrandi erunt, de ipsa congregatione cum consilio fratrum communiter eligantur, et ad eos consecrandum quemcunque uoluerint episcopum aduocent. Quascunque uero terras nunc tenes, et quas tu tuique successores acquirere potueritis, in perpetuum possidendas concedimus uobis. Si quis autem temerario ausu  contra huius nostre apostolice confirmationis seriem uenire aut agere tentauerit, sciat se Domini nostri apostolorum principis Petri anathematis uinculo innodandum, et cum  diabolo eiusque atrocissimis pompis, atque cum Iuda traditore Domini et Saluatoris nostri Iesu Christi in eternum ignem concremandum, simulque in uoraginem tartarumque chaos, demersum cum impiis deficiendum. Qui uero custos et obseruator huius nostri priuilegii exstiterit, benedictionis gratiam et uitam a Domino eternam consequatur. Amen.



XXI. GREGORII PAPAE u BULLA PRO CONFIRMANDIS IURIBUS MONASTERII DE PETTERSHAUSEM AD RIPAM RHENI IN DIeCESI CONSTANTIENSI. 

In nomine sancte et indiuidue Trinitatis, GREGORIUS, qui et BRUNO, sancte catholice et apostolice  Romane Ecclesie Dei gratia episcopus et seruus seruorum Dei.

Desiderium quod ad religiosum propositum et sanctorum locorum stabilitatem pertinere monstratur, sine aliqua est Deo auctore dilatione perficiendum, et quoties in quibusdam sancte Ecclesie utilitatibus uel commodis noster assensus, et solitum apostolice auctoritatis exposcitur presidium, ultro benignitatis intuitu nos conuenit subuenire, et ratum propositum pro integra securitate ex ratione solidare, ut ex hoc sanctorum ueneratio locorum, salus et indemnitas profligetur, et nobis quoque lucri potissimum premium a Conditore omnium prescribatur. uolente igitur atque rogante tertio Ottone imperatore Augusto et Lamperto sancte Constantiensis Ecclesie  episcopo, quoddam monasterium in ripa Rheni, iuxta Constantiam in uilla que uocatur Petrishusa, de Gebehardo beate memorie episcopo, in honorem S. Gregorii constructum, apostolica defensione munimus, et preceptis Romane Ecclesie eo tenore decoramus, quatenus ad ipsum monasterium, cui nunc abbas Pericherus preest, cum omnibus ad se pertinentibus, diuersis prediis, cultis et incultis, colonis et familiis, uel quecunque idem Gebehardus episcopus hereditario iure uel aliqua acquisitione ad idem monasterium contradidit, aut quecunque de episcopio commutauit, aut sine commutatione permisit, necnon quidquid predictus Lampertus episcopus ad ipsum monasterium in quocunque negotio concessit, cum Siggeri prediis, Tuscenanch et  Wengiu uocatis, in pago Turgeu, sub comitatu Peretholdi comitis sitis, quorum unum de rebus episcopii per episcopum Gebehardum, aliud de eiusdem monasterii rebus per predictum abbatem Pericherum acquisitum est, uel quodcunque per aliquem Dominum timentium ad eumdem pium locum concedendum est, aut concessum iam uenit, apostolica beati Petri defensione ac tuitione stabilitum et inconcussum sub Christi testimonio permaneat et persistat. Hoc etiam iam apostolica iussione, cum consensu tertii Ottonis imperatoris Augusti et Lamperti supradicti episcopi, qui hec fieri rogauerunt, omnino interdicimus, ne forte aliquis eidem monasterio prefigatur, nisi quem communis fratrum ibidem Deo seruientium concordia eligat; ad episcopum  uero eum qui ita electus est, stabilire tantum pertineat. Id ipsum etiam de aduocati electione decernimus. Electo autem abbati uel monasterio aduocato cure sit res monasterii curare, easque dissipantibus resistere. Si quis interea, quod non credimus, temerario ausu contra ea que ab hac nostra auctoritate pie ac firmiter per hoc nostrum priuilegium disposita sunt, contraire, uel his que a nobis ad laudem Dei pro stabilitate iam dicti monasterii statuta sunt, refragari aut in quoquam transgredi tentauerit, sciat se ex auctoritate B. Petri principis apostolorum, cuius uel immeriti uicem agimus, anathematis uinculo innodatum, et cum diabolo atque Iuda traditore Christi eternis incendiis concremandum.  At uero qui pio intuitu obseruator nostre salutifere preceptionis exstiterit, benedictionis gratiam a iusto retributore Domino multipliciter consequatur, et uite eterne particeps effici mereatur in secula seculorum. Amen.



XXII. [GREGORII PAPAE u EPISTOLA AD MARTINUM ABBATEM. 
[Histoire du Languedoc, tom. I, preuues, pag. 155.]

GREGORIUS episcopus seruus seruorum Dei, carissimo filio MARTINO reuerentissimo abbati uenerabilis monasterii sancti Andree apostoli, et sancti Michelis archangeli, et beati Martini confessoris, quod est fundatum in cacumine montis qui nuncupatur Andaoni, super fluuium Rhodani, eiusque successoribus  abbatibus in perpetuum.

Cum summus apostolice dignitatis apex in hoc diuini certaminis nitore dignoscitur prefulgere, ut in exercendis Dei laudibus sibi impensius studeat laboris exhibere certamen; ob hoc debita nos eiusdem apostolice pastoralis compulsi sollicitudinis cura, queque ad stabilitatem piorum pertinere dignoscuntur locorum ubertim promulgare et apostolice institutionis censura confirmare. Igitur quia petistis a nobis, quatenus concederemus siue confirmaremus tue religiositati predictum monasterium sancti Andree apostoli, sancti Michelis, et sancti Martini, ut his tribus ecclesiis unum semper persistat monasterium. Cum ipso monte in integro in quo adsunt ipse ecclesie cum omnibus infra se et  circa se haben . . . . . cum domibus, uillis ibi et ubique cum omnibus rebus et substantiis mobilibus et immobilibus ac seseque mouentia, quantumcunque a die fundationis usque nunc ibi concessa uel largita sunt. uerum et iam et usque in futurum per quemuis modum ibi aduenerit, nos apostolica auctoritate firmiter et stabiliter hoc monasterium sub protectione abbatis perpetuis temporibus precipimus permanere absque cuiuslibet contestatione uel impedimento. Denique etiam confirmamus ut undecunque mortuorum corpora masculini sexus uel feminini ibi se sepeliri deuotauerit, nullus episcopus, aut canonicus aut canonicorum, clericus, uel uice . . . . . dominio nulla contrarietate malitie contra uobis uel  contra seruos monasterii exerceat. Loca enim que de aliorum locorum piorum numero non sunt constituta,  annuatim pensionem soluendo liceat uos possidere, et ea omnia sub iuris et ditione sanctissime nostre Romane Ecclesie, cui Deo auctore deseruimus, uobis ad tenendum concedimus. Scitote, fratres dilectissimi, ante oculos mentis et corporis traditiones regularum paternarum, ut unusquisque prelatus nouerit, qualiter debeat imperasse subiectis, nedum aspera et non unicuique fratri aptissima uideamur imponi, ne usque ad contemptum prorumpat de imperantis indiscretione subiecti. Sit namque moderata uiuacitas in sollicitudinibus, supereminens in fratribus strenuitas, ut dum regulariter omnis quietudo integerrime confertur, per obedientie lineam bene seruientes exhibent temporalia, ad gaudia celestis patrie perueniant sempiterna. A  presenti duodecima indictione, et usque in perpetuum concedimus et confirmamus uobis supradictum monasterium et montem, sicuti per commutationis chartam uobis euenit de Aldeberto et eius fratre Adalelmo, simul cum coniugibus suis scilicet Leucinde nomine et Beliilde, seu Poncione, et fratre eius Comberto, simul cum coniugibus. Adalinde scilicet et Unia, nec non Berengario presbytero simul cum fratribus duobus Perone uidelicet et Nectale, Dabbato etiam cum tribus filiis suis his nominibus. Gariberto, Siluestro, et Poncione, ita presentis confirmationis priuilegio cuncta que . . . . . inconcussa ualeat possidere. Idcirco constituimus nos auctoritate Dei et sancti Petri apostoli et nostre, ut dum abbas inde obierit, nullus ibi liceat ingredi abbas, nisi  talis qui Deo et cunctis fratribus placeat; et eum quem congregationi placuerit absque peccato consecrari liceat. Si quis autem, quod non credimus, qualiscunque episcopus, marchio, comes, aut uicecomes, uel austaldus, uel quilibet magne persone hec que pro Dei omnipotentis amore constituimus refragari aut in quoquo transgredi . . . . . sciat se sub diuini iudicii obtestatione et anathematis uinculo innodatum, et a regno Dei alienandum, et cum diabolo sine fine cruciandum. Qui uero pius adiutor et obseruator huius nostre preceptionis exstiterit, benedictionis gratiam a Christo Domino consequatur et uite eterne particeps effici mereatur.

Scriptum per manum Benedicti scriniarii sancte Romane Ecclesie in mense Ianuarii et indictione  prefata duodecima.




CIRCA ANNUM DOMINI DCCCCXCIX.
HROTSUITHA uIRGO ET MONIALIS GANDERSHEIMENSIS IN GERMANIA, ORDINIS S. BENEDICTI.



AD HROTSUITAE OPERA PROLEGOMENA. 





NOTITIA HISTORICA IN HROTSUITHAM.


 Laurentius Humfredus, Anglus, qui aliquandiu, religionis causa, in Germania exsulauit, Roswitham, petriam, patrie sue uindicare satagit. uult enim fuisse filiam Hederici, regis Northumbrorum, ex Bregsinda uxore, alio nomine uocatam Hildam, que in cenobiis Britannie et Gallie annos tres et triginta peregerit, femina clarissima et doctissima. uerum temporibus decipitur, testesque alias sunt Georgius Fabricius, Originum Saxon lib. II, et Henricus Bodo, Chron. Gandersh. ms., Roswitham Saxonici generis puellam fuisse. Sunt qui eam confundunt cum Roswitha, Gandersheimensi abbatissa quarta , que Christine tertie, fundatoris Ludolfi filie, in regimine monasterii successit, sed et hi temporibus falluntur.  De Roswitha abbatissa Chronicon cenobii S. Michelis apud Hildessam in hunc modum loquitur: Walbertus, septimus episcopus Hildesheimensis, post Christinam, Gandersheimensem abbatissam defunctam, Roswitham ibidem in regimen intromisit, que ceteris excellentior in logica et rhetorica exstitit, ut eius libri et scriptura testantur; composuit namque librum logice ualde insignem. De eadem Nicolaus Selneccerus, theologus, Pedagogie parte I, titulo De usuris, hec scribit: De Roswitha abbatissa, filia regis Grecie, ut fertur, dicitur quod diabolo schedulam, qua puer quidam sanguine suo scripta se ei obligauerat, extorserit. Nostra petria, Roswitha, in Gandersheimensi cenobio instituta est ab adolescentia, quod prefatione in historiam beate uirginis Marie ipsa  testatur uerbis sequentibus: Unde, clam cunctis, et quasi furtim, nunc in componendis sola desudando, nunc male composita destruendo, satagebam, iuxta meum posse, licet minime necessarium, aliquem tamen conficere textum ex sententiis Scripturarum, quas intra aream Gandersheimensis collegeram cenobii, primo sapientissime atque benignissime Rikardis magistre, aliarumque sue uicis instruente magisterio; deinde prona fauente clementie regie indolis Gerberge, cuius nunc subdor dominio abbatie, que etate minor, sed, ut imperialem decebat neptem, scientia prouectior, aliquot auctores, quos ipsa prior a sapientissimis  didicit, me admodum erudiuit. Hec ibi. Ex quibus uerbis colligere licet, Richardam primo, deinde Gerbirgam, Roswithe magistras fuisse, quibus ipsa mox in eodem munere successerit. Fuisse ibidem etiam prelectiones et exercitia theologica, ex scriptis Roswithe patet. Etenim multa ex Scripturis eleganter profert, et in prefatione quam diximus, protestatur se immatura hac etate quedam ex apocryphis desumpsisse ex ignorantia, que, licet dubia sint, tamen boni consulenda censet.

Nobilissimus Martinus Fridericus Seidelius, consiliarius Brandenburgicus, cum icones et elogia uirorum aliquot prestantium, qui multum studiis consiliisque suis Marchiam iuuerunt et illustrarunt,  publicasset, illis Hroswide nostre sanctimonialis in Gandersheim effigiem inseruit, uocatque Helenam a Rossow, cuius nobilis familie hodieque plures supersunt. [H. MEIBOM. IUNIOR.]

Opera Roswithe Trithemius, lib. De uiris illustribus Germanie, hoc ordine recenset. Rosuida, monasterii Gandersheimensis in Saxonia sanctimonialis uirgo, nobilis, ordinis diui Patris Benedicti, in diuinis Scripturis studiosa et erudita, seculariumque litterarum disciplinis probe imbuta, ingenio prestans et clara eloquio nec minus conuersatione quam eruditione insignis, scripsit tam metro quam prosa multa preclara opuscula, quibus sexum ingenio superans, nomen suum cum ingenti gloria transmisit ad posteros. Ex his ego legi subiecta:

     Ad Gerbergam abbatissam heroico carmine De uita et conuersatione intemerate Dei genitricis et uirginis Marie librum unum.
    De Ascensione Domini eodem carmine L. I.
    De S. Gangolfo L. I.
    De passione S. Pelagii martyris, his temporibus in Corduba passi, L. I.
    De lapsu Theophili, uice Domini, et eius penitentia, L. I.
    De lapsu cuiusdam iuuenis, per S. Basilium conuersi L. I.
    De passione S. Dionysii, episcopi et martyris, L. I.
    De passione S. Agnete uirginis L. I.


Omnia predicta eleganti carmine heroico composuit.  Scripsit preterea sex comedias, imitata Terentium, quarum prima inscribitur:

    Conuersio Gallicani principis, passionem includens Ioannis et Pauli martyrum.
    Secunda est de passione Agapis, Chionie et Hirene uirginum.
    Tertia, de resuscitatione Callimachi et Drusiane per S. Ioannem.
    Quarta, de lapsu et conuersione Marie, neptis Abrahe eremite.
    Quinta inscribitur conuersio Thaide, meretricis.
    Sexta passionem recitat sanctarum uirginum Fidei, Spei et Charitatis.


Scripsit etiam metrice:

    Gesta Ottonis imperatoris, L. I.
    Epigrammatum diuersorum L. I, et quasdam non inelegantes epistolas.


Cetera que composuit ad notitiam nostre lectionis  non uenerunt. Claruit temporibus Ottonis primi et secundi, clarissimorum impp.

Hactenus Tritheimius, cuius uerba repetit Bibliotheca Gesneri, addens, Roswitham Grece lingue  notitiam habuisse. Henricus Bodo, monachus Clusensis, in Chron. Gandersheim. ms., meminit pematis Roswithe de fundatione monasterii Gandersheimensis, cui premiserit uitas pontificum, Anastasii et Innocentii, patronorum. uerum hoc lucem nondum uidit. Que a Tritheimio commemorata diximus, primus euulgauit Conradus Celtes, Protucius Francus, an. 1501. Retinuit autem scriptionem medie etatis scriptoribus usitatam, quibus nomina Rudolfus, Rutbertus Ramwardus et similia, in initio aspirare familiare fuit, cuius etiam meminit Auentinus Annalium lib. I, in nomenclatura operi prefixa. Panegyricum de laudibus Ottonis Magni confecit hortatu Gerbirge abbatisse, ut testatur in prefatione, in secundo carmine preliminari innuit,  Ottonem secundum imp. pema ipsum uidere desiderasse. Dictio est tolerabilis, seculum quo uixit redolens: in prosodiam plurimum peccauit, quod sexui condonandum est.





EPISTOLA DEDICATORIA.

Reuerendissime serenissimeque principi ac domine, domine HENRICAE CHRISTINAE, Brunsuicensium et Luneburgensium duci, S. R. I. cenobii Gandesheimensis abbatisse principali dignitate aucte, etc., etc.

Offero demisse et obedienter trado, que serenitati tue omni iure debentur, opera Hrotsuithe uirginis illustri loco nate, et in antiquissimo S. R. I. propter Gandam fl. cenobio, cui summa cum abbatisse auctoritate serenitas tua preest, religiosissime quondam sacerdotis. Que cum multa oratione, prosa uersibusque conscripta reliquit, tum cenobium a Ludolpho M. Saxonum duce conditum, et religionibus maiorum tuorum consecratum, summa pietatis et doctrine laude, illo presertim Augustorum Ottonum seculo maximopere illustrauit, famaque ingenii, quod in ea eluxit, optimi omnes prope Europe regiones, et inter eas Germaniam precipue et Saxoniam, in qua alta et educata est, mirifice impleuit. uirgo sanctissima, uiris utique Grece Latineque, ut tempora illa ferebant, doctissimis anteponenda, et eo maiori laude digna, quo rarior per ea tempora eruditio fuit, quibus scribendi ornatum et uerbis et sententiis comprobauit; et, quamuis non optimum semper dicendi genus expresserit, tamen, ut diserta erat, primum inter omnes locum tenuit, qui seculo minus eleganti litterarum elegantie studuerunt. Quare ueteres emendatosque scriptores, tam soluta quam astricta oratione insignes, legit religiosa sacerdos Hrotsuitha, et imitandos sibi proposuit, magnamque uerborum copiam ad Latini sermonis apparatum attulit, et disciplinas ueterum perscrutata est, ut uarietate scribendi solertiam animi commendaret. Itaque ad diuinam humanamque sapientiam, que omnium bonarum artium mater est, laborem operamque contulit, et certo confirmatoque animo hanc uiam et rationem iniit, nec modo artes ingenuas non probro sibi duxit, sed etiam multa illarum ornamenta comparauit, haud quippe ignara, neminem sine sapientie studiis proficere ad doctrine laudem posse. Adeo uerum est, quod Cicero scripsit, neminem sine philosophia, que argumenta ad inueniendum et confirmandum prebet, suas digne partes tueri. Percurrit ergo omnes disciplinas et artes, tum inter geometras uersata, lineas duxit, ac sonorum uarietates atque interualla accurate cognouit. Preterea petarum fabulas ad uite usum accomodauit, eaque de causa scitissimas Terentii comedias euoluit, et, delectu habito, ad pietatis regulas redegit. Nihilosecius studium in antiquitate posuit, et mores ueterum atque historiam sacram pariter ac profanam perquisiuit sedulo et perspexit. Quare una illa seculo post Christum natum decimo, imprimis digna uisa est, que maximi et Augustissimi imperatoris Ottonis I uitam et res ab eo gestas litteris mandaret, ut uel hoc argumento uiris, quos ille partes decent, doctrine adiumentis prestaret, nomenque ab iniuriis temporum et obliuione posteritatis uindicaret. Hec uero tanta et tam inusitata Hrotsuithe ornamenta in cenobio quod serenitas tua sapientissime nostra memoria moderatur, cura et uigiliis Hrotsuithe elaborata. iure quodam ad serenitatem tuam pertinent, que diuinas humanasque artes etiam nunc foret; et, quemadmodum magni nominis antistita, Gerburgis II, in media seculi barbarie, litterarum studia bonasque artes ab interitu et exitio asseruit, sic reuerendissima serenitas tua pariter cum reuerendissimis serenissimisque curarum principalium sociabus ducibus, decanissa; Maria Elisabetha, Megapolitana duce et canonissa; Eleonora, Brunswiscenium ac Luneburgensium duce, benigne liberaliterque ad hunc diem usque tuetur, et beneficiis ornat ac munifice conseruat, gloriamque transmittit ad posteros, qui diuinas atque excelcissimas uirtutes serenitatis tue, dum erunt homines, ultro et constanter predicabunt. Ego quidem in religione uotorum, que pro tua R. serenitate ad Deum facienda sunt, conquiesco, et laudes tuas, supra quam a me aut dici aut cogitari possunt,  maximas assidue ueneror, Deumque, celsissimarum familiarum statorem, precor ut reuerendissimam serenitatem tuam in summa animi tranquillitate sospitet, et perpetua omnium rerum felicitate augeat, et omnem adeo perniciem ab ea longissime auertat, ac stirpem serenissimam gentemque uniuersam Guelphicam, tot tantorumque heroum sanguine fundatam firmatamque hactenus, et regiis quoque ac imperatoriis necessitudinibus atque affinitatibus coniunctam, euehat in dies, et in solatium communis patrie, ac presidium imperii Romani, tutam semper florentemque omni rerum statu prestet, ut, serenissimo patre saluo, et serenissimis fratribus ac sororibus saluis, agnatis denique omnibus serenissime domus saluis, rationes imperii consilio et fortitudine Guelphorum felicissime constituantur, et gloria felicitasque cum ipsa rerum eternitate adequentur.

Witemberge Saxonum, XII Kal. Iun., anno reparate salutis 1707.


Reuerendissime serenitatis tue, deuotissimus, Henr. Leonardus SCHURZFLEISCHIUS, I. u. D. Historiarum P. P.





SCHURZFLEISCHII PRAEFATIO AD LECTOREM.

 Cum in ueteribus Christianorum petis, superiori anno edendis, operam studiumque ponerem, et in conspectum tuum Commodianum et Orientium denuo proferrem, opportunis quorumdam consiliis admonitus sum ut oculos ad petas gentis Saxonice conuerterem, et in primis eos qui in nostratibus regionibus uix conspiciuntur amplius, et rari admodum ac haud facile obuii sunt, tum rudiorem seculi aciem preferunt, ut non sine fastidio legantur, recudendos curarem atque ab inficeto scribentium more repurgarem. Quare ut equissime eorum petitioni satisfaciam, principio me referre uolui ad petrias, quas Saxonia, ex quo Christe fidem dedit, postea in sinu suo fouit, ut patriam, seculis cultioris doctrine expertibus, scriptis illustrarent, et res ad  posteritatis memoriam insignes traderent. Quo numero fuit Hroswitha, que recentioribus scriptoribus Roswitha sine aspiratione appellatur, uirgo quondam sacerdos Gandesheimensis, natione Germanica, Saxonica gente orta, uirginum Saxonicarum decus, et sine dubio natalium dignitate illustris, propterea quod uetustissimum apud Gandam monasterium, haud facile uirgines, quam cultu principali et summo loco natas, recipiebat. Cuius uirginis religiose nomen a pluribus scriptoribus media correpta pronuntiatur, quod tamen non approbo, cum, potius pronuntiandum cum mora esse, statuam, idque ut faciam, adducit me ipsius Roswithe auctoritas, media producta pronuntiantis, cum in prefatione ad historiam intemerate Dei genitricis ait:

 Hroswithe uotis carminulisque nouis.
Cum quo loco alia Roswithe loca conferri possunt, ut col. 1082, 1083 et alibi, ubi media nominis syllaba pariter producta reperitur. Nec Martino Friderico Seidelio assentior, imaginem Roswithe cum hac subscriptione: Helena a Rossow, uulgo Roswitha, sanctimonialis in Gandersheim, exhibenti in libro, qui Icones et Elogia uirorum aliquot prestantium, etc., inscribitur, propterea quod in nullo testimonio scriptoris cuiusdam, neque documento diplomatis, probat: solo autem iconis et eius subscriptionis indicio, forte nostra patrumque memoria delineate, stare, et tantam ei tribuere fidem, nichil  aliud est quam fabulas narrare et mire tricari: potius id pro lusu pictorum, aut eiusdem artis amantium, habendum esse puto, quam pro uera  Roswithe imagine iudicandum. Eadem effigies reperitur etiam in opere Meibomiano, sed nullum de hac icone, et quod caput rei est, de eius subscriptione, quod miror, iudicium tulit.

Hec nunc ab imperita multitudine se disiunxit, et Richardam atque Gerbergam uite perinde ac doctrine, magistras habuit, nec Latinas solum litteras, uerum etiam Grecas perdidicit, et, pro conditione temporum et captu illius, quo uixit decimi seculi, utroque orationis genere, tam soluto quam ligato, excoluit animum ac perpoliuit; nec philosophorum scita a suis studiis aliena duxit, quin artes optimas que ad disserendum ualent, et ornamenta sermoni afferunt, memoria atque animo comprehendit; tum omnis uetustatis exempla, que sapientes instruunt,  preclare tenuit, magnamque sapientie partem ex annalium monimentis deprompsit; neque scientias mathematicas neglexit, in quibus illa egregiam et doctam se, prout ex comediis liquet, ostendit, atque sua uirtute uiros, qui in obscuro seculo hec studia neglexerant, et uirgines ad uirtutem excitauit; et grate posteritati pietate pariter et sanctimonia uirtutis exemplum reliquit, et quasi graditus in celos ascendit.

Quod minime ignorabat Otto, huius nominis II imperator, et uirginis studiis delectabatur, atque, ut patris Augusti, Ottonis Magni, qui Mimlebie, Benedictini ordinis quondam in Thuringia ad Unstruthum flumen cenobii, anno Christi 973 decesserat, et Magdeburgi in templo cathedrali a se constructo  regio more sepultus, historiam contexeret, grauissime hortabatur, neque id negabat Ottoni filio, sed postulatis Augusti imperatoris, iubente pariter et impellente eam antistita sacrarum uirginum Gerberga, huius nominis secunda, locum dabat, et rude inquinatumue euum carminis facultate ornabat, cum historiam Ottonis Magni conderet, et res ab eo gestas non inepto sed minus compto, uero nichilominus et ad fidem historie expresso carmine, speciatim heroo, persequeretur.

Certe carmen hoc prudentiam Roswithe confirmat, in quo bella Ottonis Magni percensuit, et causas aucti per eum imperii aperuit, mores et instituta ac  leges reipublice percalluit, et patrie antiquitatis haud ignaram se probauit. uere enim existimauit religiosa uirgo quod Otto Magnus Ioannem XII papam,  qui ante pontificatum Octauianus est uocatus, recto zelo reiecerit, dissentientibus quamlibet Baronio et Bellarmino, altero ad annum Christi 964 et 966, altero 2 de iure Rom. pontif. 29, respons. ad argumentum 4, aientibus, Ottonis Magni zelum in exauctoratione Ioannis XII, etsi bonum, non tamen rectum fuisse nec secundum scientiam. Quorum et sententiam maxime defendendam susceperunt Alphonsus Ciaconius et Augustinus Oldoinus, in uitis et rebus gestis pontificum Romanorum et cardinalium, ad annum 956, p. 715. uerba Roswithe que in uita Ottonis Magni exstant hec sunt:

Qualiter et recti compunctus acumine zeli
Summum pontificem quedam peruersa patrantem,
Eius nec monitis dignantem cedere crebris,
Sedis apostolice fraudari fecit honore,
 Constituens alium rectoris nomine dignum.
De exauctoratione Ioannis XII legi merentur Theodoricus de Niem, et ex eo Meibomius in notis ad Roswitham; tum Ioannes Henricus Beclerus in commentario De rebus seculi a Christo nato IX et X, et speciatim in Ottone; Ioannes Conradus Dietericus in Historia Ottonis Magni; Hermannus Conringius De finibus imperii. Que Ioannes Launoius eo nomine contra Baronium affert, legi possunt in eius epistolis, part. Iu, epistola 1, ad Ludouicum Maresium, theologum Parisiensem, scripta. Tradit etiam religiosa sacerdos plura de Ludolpho, Ottonis Magni filio, scitu digna, hocque magis obseruanda, quo plus a reliquorum scriptorum fide recedunt. Nam, que de dissidio ciuili, auctore Ludolpho excitato,  commemorantur in supplemento Reginonis, plane cum narratione Roswithe non conueniunt. Putat tamen hic Beclerus, hanc Roswithe narrationem in uita Ottonis Magni parum esse sinceram, et cum simulatione quadam permistam.

Ut nunc etiam auctorum testimoniis comprobem, uirginem Roswitham sacerdotem, et natalibus illustrem, natione Germanicam et gente Saxonica prognatam, e re mea esse putaui. Primo enim id indicat uetustissimus Roswithe operum codex, manu mulieris conscriptus, cum huius titulus Roswitham nostratem uirginem monialem Germanicam, gente Saxonicam, nominet. Preterea presto mihi sunt, Henricus Bodo, quondam in Cluse cenobio quod fano Gandersheimensi proximum est, doctus atque  diligens monachus, qui in Chronico suo Gandersheimensi, quod Syntagma de constructione cenobii Gandesiensi, perfectione quoque et defectione eiusdem inscribitur, et in tomo II Rerum Germanicarum Meibomii exstat, Roswitham hanc illustrem uirginem et Saxonicam nominat. uerba eius, que apud Meibomium tom. II, p. 490, leguntur, hec sunt: Sub illustrissima domina Garburgi ista secunda uitam egit ac floruit illustris uirgo sanctimonialis Hrosuita, in Saxonia nata, miro ingenio ac doctrina clarens, in utroque scribendi genere admirabilis. Ioannes Tritheimius tomo I Annalium Hirsaugiensium eam uirginem nobilem nominat, cum ibidem ait: Claruit his etiam temporibus Roswitha monasterii Gandersheimensis  in Saxonia ordinis nostri monialis, uirgo nobilis, in diuinis Scripturis simul et in secularibus litteris studiosissima, metro simul erudita scribere et prosa, nec minus eruditione quam uite merito ueneranda, etc. Idem is et hoc testatur in Catalogo illustrium uirorum, p. 129 editionis Francofurtane a Marquardo Frehero euulgate. Ioannes Cuspinianus in Ottone Magno tradit sequentia: Res gestas Ottonis Roswitha monialis complexa est uersibus, qui licet sint ut tempora ferebant, neque elegantes, neque satis culti, mirandum tamen est, ingenium muliebre in Saxonia, et in ipsa barbarie educatum et genitum, ea prestare potuisse. Lilius Gregorius Gyraldus, uir sane doctissimus, sed meliore, ut de eo prodit Barthius in Animadu. ad Statii L. u. Silu. II, T. I, fortuna  dignus, de petis historicis dialogo u ait: Apud Saxonas, id quod mihi miraculo proximum uidetur, floruit Roswitha monialis. Georgius Fabricius, Orig. Saxonicar. lib. II, hec de Roswitha fatur: De Roswitha petria rectius gloriantur Saxones. Idem is huius mentionem facit in libro De petis Germanie. Caspar Bruschius, in Historia monasteriorum, Roswitham nostratem puellam Saxonicam uocat. Quod luculento etiam confirmat testimonio Antonius Posseuinus, in Apparatu bibliothece sacre ita scribens: Rosuidis, quam alii Rosuitim, alii Roswidam, Saxonica, genere et familia ualde nobilis. Reliqui omnes, ut Gabriel Bucelini in Germania topo-chrono-stemmato-graphica sacra et profana part. I; Gerardus Ioannes uossius, De historicis Latinis  lib. II, c. 41; Ioannes Henricus Beclerus in commentar. De rebus seculi a Christo nato IX et X; Casimirus Oudin in Supplement. de scriptoribus ecclesiasticis a Bellarmino omissis, p. 311; Caueus in Historia litteraria scriptorum ecclesiasticorum, p. 412, et nouissime Elias du Pin, tom. uIII Noue Bibliothece auctorum ecclesiasticorum, una mente atque sententia comprobant, nostratem Roswitham uirginem fuisse illustrem. Neque ab his Henr. Meibomius in uita Roswithe discedit, hanc uirginem illustrem natione Germanicam, gente Saxonica prognatam, euincens. Spectant et huc epigrammata Sodalitatis litterarie, que in Opera Roswithe, cum Conr. Celtes ea primum in lucem emitteret, sunt confecta, et rursus huic editioni post Celtis prefationem  subiuncta, nominatim Ioannis Dalburgii, Ioannis Tritheimii, Henrici de Bunau, Ololiki de Stein, Wilibaldi Byrkhameri, Ioannis Tholophi, Henrici Groningeri, Ioannis uerneri, Martini Mellerstadii, Conradi Celtis, Ioannis Laterani, Ioannis Stabii, Urbani Prepusini, Sebastiani Sprenzii, qui Roswitham nostratem et generis dignitate illustrem, et gente Saxonica fuisse ortam, ad unum omnes confirmant.

Non fuit itaque natione Angla, ut Laurentius Humfredus, Anglus, errore ductus, putauit, quippe qui eam genti Anglicane uindicare studuit, atque Roswitham hanc non aliam quam uirginem Hildam, que Northumbrie prouinciam, in qua nata erat, et  omnem Britanniam insigniter illustrauit, audacter magis quam uere tradidit. Sed magnopere fallitur Humfredes, quandoquidem eum et locorum et temporum rationes refellunt. Constat enim ex Beda, quod Hilda, uirgo sanctissima, et uirginum Anglicanarum quondam decus et ornamentum, post annum etatis tertium et tricesimum, abdicatis seculi iuribus, ordini sacro se addixerit, et ex Northumbria, patria sua, in Angliam orientalem, cuius regis propinqua erat, profecta fuerit, eo quidem consilio, ut inde traiecto mari ueniret in Galliam, et ibidem in cenobio quodam Deo se uitamque dicaret. Sed ipsa nichilominus in peregrinandi proposito per integrum annum persistebat in Anglia orientali, quoad preter exspectationem ab episcopo Aidano in patriam  reuocaretur. Id ubi factum est, locum unius familie ad septentrionem plagam; ut loquitur Beda, uiuri fluminis accepit, et eque ibi unum annum uitam religiosam cum perpaucis sociis transegit, uel, ut loquitur Mattheus Westmonasteriensis, abbatissa facta fuerit de Hertesey. Cui muneri postea in cenobio a se constructo Streanshalch, in comitatu Eboracensi sito, summa cura studioque prefuit, in eoque uite genere usque ad mortem perseuerauit. Testis est luculentus, qui apud Bedam exstat, locus lib. III, c. 33, Histor. ecclesiast. uerba concepta hec sunt: Anno Dominice incarnationis sexcentesimo octogesimo religiosissima Christi famula Hilda, abbatissa monasterii Streaneshalch, post multa que fecit in terris opera celestia ad percipienda premia uite  celestis, de terris ablata transiuit die quinta decima Kalendarum Decembrium, cum esset annorum sexaginta sex: quibus equa portione diuisis, triginta tres primos in seculari habitu nobilissime conuersata compleuit, et totidem sequentes nobilius in monachica uita Domino consecrauit, etc. Que cum relicto habitu seculari illi soli seruire decreuisset, secessit ad prouinciam orientalium Anglorum  desiderans exinde, si quo modo posset, derelicta patria, et omnibus quecunque habuerat, in Galliam peruenire, atque in monasterio Cale peregrinam pro Domino uitam ducere, etc. Nam et in eodem monasterio soror ipsius Heresuid, mater Adulfi, regis orientalium Anglorum, regularibus subdita disciplinis, ipso tempore coronam exspectabat eternam; cuius emulata  exemplum, et ipsa proposito peregrinandi, annum totum in prefata prouincia retenta: deinde ab Aidano episcopo in patriam reuocata, accepit locum unius familie ad septentrionalem plagam uiuri fluminis, ubi eque anno uno monachicam cum perpaucis sociis uitam agebat, etc. Contigit eam suscipere construendum siue ordinandum monasterium in loco qui uocatur Streanshalch, quod opus sibi iniunctum non segniter impleuit. Faciunt etiam ad hoc institutum ea que in Chronico Saxonico reperiuntur, quod opera studioque u. CL. Edmundi Gibsonii, reuerendissimo archiepiscopo Cantuariensi a sacris et bibliotheca, anno 1692 Oxonii prodiit. uerba ex interpretatione Latina hec sunt: Et eodem anno decessit Hilda, abbatissa  in Streonesheale. Tum Wilhelmus Malmesburiensis, De gestis regum Anglorum lib. I, uocat hoc monasterium Streanshale, simulque monet nunc Witeby appellari. uerba hec sunt: Quorum precipuum monasterium tunc feminarum, nunc monachorum, ab Eboraco 30 millibus in boreali parte situm, antiquo uocabulo Streaneshall, modo Witeby nuncupatur, quod ab insignis religionis femina Hilda ceptum, Edelfleda, eiusdem regis filia, in regimine succedens magnis fiscalium opum molibus auxit. Guilielmus Cambdenus, luculenti operis auctor, quod Britannia Magna inscribitur, monasterium hoc recentiori uocabulo Whitby nominauit, cum ait: Huiusmodi fuerat abbatia de Whitby ab Hilda domina, regis Etuini ex filio nepte, fundata. Quare in mentem  uenit mirari quod Gerardus Ioannes uossius lib. II, cap. 41, De historicis Latinis monasterium hoc, in quo Hilda fuit abbatissa, Herethow appellauerit; plane enim hoc nomen non quadrat, sed a descriptione Anglorum scriptorum longius recedit. In hoc monasterio Streoneshalch, quod Beda interpretatur Sinus Fari, cum quo conspirat etiam Philippus Brietius in Parallelis ueteris et noue geographie, synodus seculo septimo, anno Christi 664, habita est, que hodie appellatur Pharentis, uel, ut alii scribunt, Farensis. Tractabatur autem in ea de lite, que de die Paschatos inter Anglos et Scotos coorta erat. Wilhelmus Malmesburiensis questionem l. III De gestis pontific. Angl., ita format: Conquirebant quid esset rectissimum, utrum more Britonum et Scotorum  omnisque aquilonalis partis a XIu luna, Dominica die ueniente usque ad XXII Pascha agendum: an melius sit ratione sedis apostolice a Xu luna usque ad XXI Pascha esset Dominica celebranda. Sed Scoti, a quorum causa stabat Hilda, litem perdiderunt. Haud immerito magna sacerdos Hilda, sanctissimi moris et exquisitissime uirtutis, reconditeque eruditionis uirgo, a scriptoribus Anglicis non uulgaribus, pro eo, ac par est, ornatur elogiis, sicque uocatur a Goduino, in episcopis Eboracensibus, mulier sanctissima; a Foxo in Actis suis, femina erudita et deuota; a Spedo l. uII, c. 20, pia et erudita; a Lelando apud Baleum cent. 10, c. 16, femina incomparabilis; et ab Illyrico, fide Lelandi et Balei in Catalogo, mater misericordie, dono miraculorum illustris; a Baleo ipso  cent. 1, c. 80, mulier pia, prudens, litterata, et ab eodem c. 94, mulier sanctissima; a Wilhelmo Malmesburiensi De gestis regum Anglicorum l. I, insignis religionis femina. Meminit etiam huius Hilde Simeon, monachus Dunelmensis, apud Seldenum p. 75 editionis Londinensis, cui, ut testatur prefatio, hoc opus plurimum debet.

Horum auctoritate nunc satis abundeque euincitur, Hildam natione fuisse Anglam, et in cenobio Streanesheale a se constructo sacris uirginibus prefectam, ibique eo presule munere usque ad mortem defunctam, eodemque in monasterio sepultam, ossa tamen deinde propter Danorum excursiones Glasconiam translata. Quibus rebus euenit ut ex solis locorum  rationibus id probare queamus, Hildam omnino diuersam esse a Roswitha nostrate. Illa enim fuit Angla et sacerdos magna in Streoneshalch, uel, ut alii nominant, Streonesheale, monasterio in comitatu Eboracensi sito, hec uero fuit natione Germanica, gente Saxonica, uirgo sacerdos, uulgo monialis, in cenobio Gandersheimensi, ubi ab adolescentia bonas artes didicit ductu Richardis et antistitis uirginis Gerburge, quarum discipula fuit Roswitha, ut ipsamet in prefatione in Historiam beate uirginis Marie testatur. Preterea nunquam legitur quod Roswitha eadem fuerit que Hilda. Quare recte asserit Georgius Fabricius Originum Saxonicarum lib. II: De Roswitha petria rectius gloriantur Saxones quam Angli; nam Laurentium Humfredum, sue eam  patrie uindicantem, non audimus, neque ferimus. Cum quo conspirat Gerardus Ioannes uossius lib. II, c. 41, De historicis Latinis qui ita pronuntiat: Nam Humfredus et locis et temporibus refellitur, cum Hilda Angla fuerit in monasterio Herethow, atque anno Christi decesserit 680, regnante in Northumbria Egfrido, quemadmodum constat ex Beda lib. Iu Historiarum, cap. 23. Preterea neque quopiam in loco legitur quod Hilda peruenerit in Germaniam, ibique bonas artes didicerit, quippe que tum temporis apud nos ferme exoleuerant, et magis in Anglia quam apud nos in obscuro isto seculo excolebantur. Accedit quod illis temporibus, quibus uixit Hilda, nondum Gandersheimense monasterium fuerit conditum, quippe quod a Ludolpho, Saxonum duce, persuasione  eius coniugis Ode, A. C. 842, in honorem sanctorum precursoris Ioannis Baptiste ac protomartyris Stephani, fundatum, anno uero Christi 852 a S. Altfrido, quarto Hildesheimensium episcopo, consecratum et dotatum, testimonio Casparis Bruschii et Gabrielis Bucelini legimus. uerum, si uerba diplomatis fundatoris Ludolphi inspicio, hec aliud significare mihi uidentur. Huius enim auctoritate constat primam huius monasterii sedem loco Brunteshusen, hodie Brunshusen, fuisse affixam, deinde propter locum nimis angustum ab eodem Ludolpho, consentiente eius coniuge Oda, mutatam esse, et celebriori edificio ad Gandam amnem, non procul Brunshusio distantem, in honorem Anastasii et Innocentii pontificum constructo, translatam, ubi hodiernum  conspicitur uetustissimum istud propter Gandam monasterium. Quod uero spectat annum fundationis, fateor quidem illum in diplomate non esse expressum, haud tamen difficulter, si coniecturis non inanibus standum, definiri posse. Si enim anno 853 Romam profectus est Ludolphus, idque iter post inchoatum a se monasterium suscepit, in eam sententiam adducar ut credam annum fundationis ad annum Christi 852 referri oportere. Diploma hoc exstat apud Bodonem, cuius libellus tom. II Rerum Germanicarum Meibomii continetur. Idem hoc diploma proxime Leuckfeldius, in antiquitatibus Walckenredensibus, ex tabulario Gandersheimensi denuo recensuit emendatiusque edidit. uerba eius hec  sunt: Quia scriptum est: Pretium anime uiri diuitie eius, idcirco ego Lutholphus, dux Saxonie, notum esse cupio omnibus Christi fidelibus, tam presentibus quam futuris, quod ego post inchoationem monasterii puellarum, quod diuina inspiratione commonitus, simulque dilecte coniugis mee Ode suadela inductis, in honorem precursoris Stephanique protomartyris in Brunnistashusen edificare cepi, litteris domini nostri Luodoueici Romanorum regis inuictissimi ad sanctissimum Sergium papam acceptis, cum predicta coniuge mea, anno Dominice Incarnationis octingentesimo quinquagesimo tertio, indictione prima, Roma ibi, et in presentia ipsius summi pontificis prenominatum monasterium, et omnem proprietatis mee hereditatem, quam habui, uidelicet Gandersemia marcu,  et Aluunge marcu et Ruderinge marcu et Dengdiamarcu et Lachtiandorpmarcu et alia loca plurima cum familiis utriusque sexus apostolorum principi pro remedio anime mee, et eorum simul, quibus debitor exstiti, in ius et proprietatem integraliter tradidi, etc. Cum autem diuina cooperante gratia prospere domum rediissemus, gratanter a sancto collegio recepti, eumdem locum sacro puellarum cetui uidentes nimis angustum in quadam silua hereditatis nostre, iuxta fluuium Gande, qui alio nomine Echtterna nuncupatur, anno ab incarnatione Domini 856, indictione quarta, ecclesiam in honore predictorum confessorum non longe a loco priore, celebriori edificio construximus. Hanc meam coniecturam preclare confirmat Catalogus episcoporum Hildenesheimensium, sumptus  de Chronicis Eggehardi, uragiensis abbatis, ad Egbertum Corbeiensem, cum commemorat monasterium in Brunethusen anno 852 conditum, Gandersheimense uero quarto post hec anno, hoc est anno Christi 856, inchoatum. Ita enim fatur: Altfridus anno Domini 852 cum Ludolpho primo duce in Brunetshusen, et quarto post ha ec anno in Gandesheim uirginum cenobium inchoauit. Exstat hic catalogus apud Leibnizium, in libro De scriptoribus antiquitatum Brunswicensium. Idem docet Engelhusius, sed annos omittit, asseritque primo sanctimonialium in Brunteshusen cenobium fuisse edificari ceptum, anno autem quarto post id in Gandersen exstructum. Testimonia Engelhusii legi possunt in libro eius, cui  titulus est: uite ex celsissima serenissimorum ducum Brunswicensium domo oriundorum, qui insertus est Maderi Antiquitatibus Brunswicensibus, p. 24; tum in Chronico ipsius, quod pariter ex mss. codicibus primum edidit Maderus, p. 170. Quare mea sententia est emendandus Ioannes Iustus Winckelmannus in Notitia ueteris Saxo-Westphalie ita statuens: Bruno dux Saxonie cenobium in Brunshusen exstruxit. In eo etiam fallitur Engelhusius, quod cenobium in Brunteshusen in honorem Anastasii et Innocentii presulum putauerit edificatum, cum tamen Ioanni Stephanoque id dicatum fuerit. In hoc monasterium Gandersheimense etiam postero tempore, consensu imperatorum et pontificum nonnulli canonici introducti sunt, qui hoc iure etiamnum, etsi tanto numero  non gaudent. Nam testimonio doctoris Iacobi Andree, in oratione de principum officio in collegiis monasticis tuendis et studiis litterarum fouendis, anno Christi 1571 Tubinge habita, legimus, quod memoratum cenobium Gandersheimense 24 uirgines, canonicos 12, cum uicariis 8, complexum fuerit, omnes tamen iurisdictioni et obedientie abbatisse et decanisse obnoxios. Ceterum et de Gandersheimio id obseruari par est, quod serenissimus Iulius, Brunswicensium dux, hunc locum propter litterarum studia, que ibidem semper culta atque in ipsa barbarie conseruata sunt, maximi fecerit, eiusque amore adeo captus fuerit, ut eo tempore quo sacra emendarentur, hunc pedagogio exornaret. At enimuero cum postea obseruaretur pedagogium hoc  illustre non satis commodo loco situm, sed silue Hercynie proximum multis aquarum eluuionibus et inde euenientibus periculis obnoxium esse, sic eidem serenissimo duci Iulio uisum fuit, illud transferre Helmstadium, ubi postea priuilegiis auctum academie dignitate cohonestatum est. De quo Ioannes Caselius in scripto quodam, quod in nuptias herois Henrici Iulii Guelfii et heroine Elisabethe Cimbrice confecit, ita pronuntiat: Igitur ad riuulum cui Ganne nomen, primas academie lineas duxit, etc. Teneros enim surculos e Gandesinis hortis in ualles Helmianas transtulit, ut idoneo solo in iustam arborum proceritatem surgerent, fructusque ipse ferrent reipublice speratos multiplices. Eo loco porticus disputantium condidit, plures  litterarum magistros acciuit, doctoribus bonas mercedes decreuit, premia addidit, etc. ut uerbo dicam, uniuersitatem litterariam nouam omnibus rebus fundauit. Nec aliter sentit Meibomius in Chronico Riddagshusano, p. 391: Aperuit, inquit, idem princeps illustre pedagogium in antiquissima, adeoque prima, si qua annalibus nostris fides, urbe Gandesia, ad Gandam fluuium, non procul ab Herciniis montibus sita, etc. Migrante paulo post Gandesia, ad Elmum Gymnasio isto, Windruuius cum commilitonibus suis eo se deportauit. Translationis huius me adolescente hec ferebatur causa: Gandesium situm, ut dixi, ad radices saltus Hercinii initium ueris liquescente niue et aqua copiosa ex editis montibus delabente, eluuionibus subinde infestabatur: ita, ut libri et supellex  litteraria tam docentium quam discentium periclitarentur, etc. Preterea remotius erat Gandesium a meditullio Saxonie, et quasi in angulo siue secessu positum, unde minus frequentari putabatur. Helmestadium uero, preterquam quod inter Magdeburgum et Brunswigam, urbes amplas et populosas, loco fere intermedio eoque aperto et salubri situm est, uicinas habet concurrentes regiones, ducatum Brunswicensem et Luneburgensem, archiepiscopatum Magdeburgensem et diecesin Halberstadiensem.

Porro Humfredi instituto et temporum rationes repugnant, ac documento est locus Bede ante memoratus, qui satis indicat Hildam decessisse anno Christi 680, atque adeo seculo septimo in uiuis esse  desiisse. Idem docet Chronicon Saxonicum antea memoratum, cuius uerba interpres Latinus ita reddidit: Hoc anno 680 indixit Theodorus archiepiscopalem synodum in Hethfelde, ut  Christi fidem corrigeret. Et eodem anno decessit Hilda, abbatissa in Streoneshale. Contra uero petria Saxonum Roswitha, Gandersheimensis monialis, trecentis post annis florere cepit. Claruit enim illa sub Ottone II, ut constat ex eius prefatione ad Ottonem II, hoc est, ut ait Dupinius in Tabula chronologica auctorum ecclesiasticorum ad seculum X, anno Christi 973, quamuis id tempus, quo maxime floruit, Onuphrius, Gerardus Ioannes uossius et Gottfr. Olearius, Oudinus, ad annum Christi 980, contra Antonius Posseuinus ad annum Christi 990, reiiciant. Quo spectant  et legendi sunt Coccius De signis ecclesie S. X; Canisius in Chron. Eccles.; Iacobus Gaulterius in Tabula Chronograph. status Ecclesie catholice. In qua prefatione, quod obiter notandum, Ottonem I cum Dauide, filium Ottonem II cum Salomone contulit, haud fallente future felicitatis indicio, ut acceptam a patre gloriam in immensum deinceps augeret, nisi prematura morte ereptus fuisset. Decessit enim Otto II in flore etatis, ipsoque etatis tricesimo anno, bello quod infeliciter in Italia gesserat, instaurando intentus, Rome anno Christi 983 in porticu diui Petri sepultus. Corpus deinde translatum est in basilicam nouam. Attinet huc legi Chronicon Cassinense lib. II, c. 9; Aringhus Rom. Subterran. lib. II, c. 9, p. 173. Utrum egritudine animi an ueneno  sublatus sit multi dubitant, certe Italia patri Augustum decus, filio et nepoti exitium attulit, nec melius sinceriusque cum successoribus actum fuit.

uerum ab his rationibus discessionem facit Ioannes Trithemius in libro De scriptoribus ecclesiasticis inscripto, et 1601 a Marquardo Frehero cum aliis edito, quippe qui Roswitham monialem Gandersheimensem, ad tempora Leonis Iu pontificis, siue paulo post ad annum Christi 860, refert, p. 178. Ait enim ibidem: Cetanea Ioannis Anglici fuit, uel, ut alii scribunt: Cetanea Ioanne Britanne fuit, quorsum legi debet Lilius Gregorius Gyraldus tomo II Operum, dialogo 5, De petarum historia, editionis nouisime, quam exhibet Ioannes Iensius. Tum Paulus Colomesius in animaduersionibus ibidem recte docet  hac in supputatione falli Tritheimium, pariterque monet se plura et haud uulgaria de hac Ioanna Britanna scripsisse in suis opusculis et miscellaneis historicis. Contra uero, si seriem, quem ibidem ordinat Trithemius, spectamus, Roswitham inter illos scriptores retulit, qui post annum Christi 1000 floruerunt, eoque nomine plures scriptores eius sententiam secutos in errorem induxit. Hunc neque Carolus Dufresne in Indice seu Nomenclatore scriptorum medie et infime latinitatis, quem suo Glossario premisit, euitare potuit, cum ibidem p. 146 ait: Roswitha sanctimonialis in Saxonia uixit circa annum 1120. Addit porro, Dufresnius, eius opera seorsim edita, forte dicere uoluit, coniunctim edita. Panegyricus  enim Roswithe, qui solus seorsim editus est, ut sub finem huius prefationis indicatur, opera eius non comprehendit. Iterum ab his rationibus discedit Trithemius, plane sui fortasse oblitus, et alias prioribus contrarias supputationes instituit in Chronico Hirsaugie tom. I Annalium, quandoquidem ibi Roswitham ad annum Christi 971 ponit, et recte seculo decimo eam ascribit. Quamuis uetus Trithemii editio imperfecta huius Chronici, a Marquardo Frehero Francofurti 1601 euulgata, unius anni differentiam constituat, ac ponat annum Christi 970, pariterque eumdem annum 970 in Catalogo illustrium uirorum numeret, repetatque p. 129. Quare mirari subit plane sibi non constitisse Trithemium, rationesque temporum omnino conturbasse, et errorem errore  cumulasse, ac Roswitham mox ad seculum IX, mox ad seculum X, mox ad principium seculi XII, retulisse. Attamen non desunt qui Trithemium ab hoc errore uindicare student, inter quos inprimis nominandus est Antonius Posseuinus in Apparatu bibliothece sacre, uir equidem doctus, at graui censure obnoxius, qua eum notauit Dauid Biondellus in Pseudo-Isidoro, Baronii exscriptorem nominans, licet cum eo mitius egerint ualerius Andreas Desselius, in prefatione ad Bibliothecam Belgicam, et Daniel Georg. Morhosius in Polyhist., cap. 16. Hic enim Posseuinus existimat non hec talia ignorasse Trithemium, quod Roswitha nostras seculo decimo floruerit, et uix credendum sit tales et tam absurdas temporum rationes ab eo esse initas,  contra potius statuendum uideatur, ab alieno homine imperito uel impostore eas, uerbis aliquando nonnullis additis, his locis insertas fuisse. Fatur Posseuinus in Apparatu sacro ita: Alterius potius quam Trithemii esse opinor. Impostores enim nostri temporis huius modi multa in scriptis catholicorum doctorum inseruerunt, etc. Quod in Tritheimii secunda editione eiusdem libri De scriptoribus ecclesiasticis fecerunt, eaque inseruerunt que Trithemius nunquam cogitauerat. Gerardus Ioannes uossius De historicis Latinis lib. II, c. 41, eumdem Tritheimii errorem obseruauit, sed pariter ipsum ab erroris suspicione liberauit, et, ab homine temporum parum intelligente adiecta esse arbitratur. uerba uossii hec sunt: Neque hoc nesciuit Tritheimius, etc. Illud tamen hic angit uossium,  quare Roswitham Tritheimius inter scriptores qui post millesimum et centesimum annum floruerunt, referat, sed ad hec respondere expeditum est, quod Tritheimius, in Catalogo illustrium uirorum non exacte obseruet ordinem temporum, atque etates scriptorum secundum annos non semper supputet.

Igitur speciosius magis quam uerius fecisset Humfredus si Hereswitham, natione Anglam, Anne regis orientalium Anglorum coniugem, cum Roswitha nostrate confudisset. Forte, ob aliquam nominis cognationem plures applausores inuenisset, quibus id persuadere et credulos in errorem inducere potuisset. Nam uiuente marito, et eo quidem consentiente, in Galliam discessit coniux Hereswitha  Angla, ibique in aliquod monasterium, cuius nomen scriptores tacent, intrauit. Que uero apud Mabillonium in Seculo II Benedictino, in elogio S. Theoledchedis, ad hoc institutum pertinentia leguntur, lubrico nituntur fundamento, nec tanti sunt ut me in eius sententiam adducere possint. Rectius utique contra Mabillonium est statuendum quod Hereswitha Angla non facta fuerit monialis monasterii Calensis in Gallia siti, et, fide Sammarthanorum fratrum in Gallia Christiana, a diua Bathilde, Clodouei II regis coniuge, fundati; neque Iotrensis monasterii, pariter in Gallia siti, atque a S. Adone, B. Audeni fratre, conditi; neque Iotri sepulta, ut preclare demonstrat Antonius Pagi in Critica Baroniana aduersus Mabillonium, tom II, ad  annum Christi 680, qui ea occasione errorem Bede emendat, aliud in Gallia monasterium pro Calensi monasterio sumentis. A Beda deceptus est etiam Mattheus Westmonasteriensis, cum ad annum Christi 680 scribit Hereswitham predictam monialem fuisse Calensis monasterii, quod tamen temporum rationibus plane non congruit. Docent enim ee quod Hereswitha Angla ante annum 647 uirgo sacerdos facta fuerit, quo tempore Calense monasterium nondum constructum erat. Ut uero ad Hildam redeam, id admonendum erit hanc quidem in Galliam iter meditatam fuisse, sed eo nunquam peruenisse uel potius semper in Anglia mansisse, quanquam huic sententie repugnat Henricus Meibomius senior in uita Roswithe, existimans Hildam in cenobiis  Britannie ac Gallie annos tres et triginta confecisse. At enimuero si uerba Bede propius inspicio, contrarium docent, et contra Meibomium comprobant Hildam nunquam in Galliam intrasse. Tota rei difficultas sita est in his uerbis, in prefata prouincia retenta est, que ita explicanda arbitror, ut de Anglia orientali intelligantur, atque adeo Bede sensum, obscurum hoc in loco, hunc esse affirmo, quod Hilda ex patria Northumbria migrauerit in Angliam orientalem, cum ibi de itinere, in Galliam ad sororem Hereswitham suscipiendo, cogitaret, per annum mansisse, quoad ab Aidano, Lindisfurnensi episcopo, in patriam Northumbriam reuocaretur. Sed enim sancte uirginis consilium proficiscendi extra Britanniam successu caruit, quandoquidem  uerba Bede aliam interpretationem recipiunt, utpote non asseuerantis, sed tantum commemorantis, illam retentam esse in predicta, id est in eadem prouincia, que sane fuit Anglorum orientalium prouincia, de qua Anglo-Saxonicus presbyter locutus fuerat, neutiquam uero in Gallia, quam idem ille antea prouinciam non dixerat. Pro mea sententia stat Mattheus Westmonasteriensis ad annum 680, qui his utitur uerbis: Anno gratie 680 Hilda abbatissa, cum in habitu sancte religionis apud Streneshalh XXXIII annis uitam duxisset, de mundo migrauit ad Dominum. Hec autem uirgo beatissima, cum esset de stirpe regis Eadwini generosa, et ad predicationem beati Paulini ad fidem conuersa, postea, relicto  habitu seculari, proposuit transferre se ad monasterinm Cale, ubi soror ipsius Hereswita, mater Aeldulphi, regis orientalium Anglorum, Deo feliciter militabat. Sed retenta est a presule Aidano, et facta abbatissa, ad Hertesey, et post in monasterio Strenefhalh appellato, quod ipsa fundauerat, etc. Tum suffragatur huic sententie nostre Antonius Pagi, in Critica Baroniana, tom. III, ad annum Christi 680, Matthei Westmonasteriensis sententiam grauibus confirmans argumentis. Inter alia Pagi sic ait: Quisquis enim attente totum Bede locum supra recitatum legerit, intelliget Bedam nichil aliud indicare quam Hildam ex Northumbria patria sua in Angliam perrexisse; et in ea, cum de profectione in Galliam suscipienda cogitaret, per annum mansisse, donec  reuocata est ab Aidano in patriam seu in Northumbriam. Propositum igitur peregrinandi extra Britanniam exsecutioni non mandauit Hilda, cum illud Beda non affirmet; imo scribat, illam retentam esse in eadem prouincia, ideoque in prouincia orientalium Anglorum, de qua locutus fuerat, non uero in Gallia, quam Beda antea prouinciam non appellarat.

Quod nunc attinet ad Roswithe nostratis morum doctrineque magistras, habuit illa plures, sed duas inprimis nominat, quibus omnia refert accepta, easque summis ornat elogiis, et, ut perpetua harum memoria feminarum ad omnem posteritatem perueniat, in prefatione, in opera sua uersibus conscripta, grauiter expressit. uerba hec sunt: Primo sapientissime, atque benignissime Rikkardis magistre, aliarumque  sue uicis instruente magisterio, deinde, prona fauente clementia regie indolis Gerberge, cuius nunc subdor dominio abbatie, que etate minor, sed, ut imperialem decebat neptem, scientia prouectior, aliquot auctores quos ipsa prior a sapientissimis didicit, me admodum pie erudiuit. Atque ita constat posteriorem magistram Garburgim, aliis Gerbirgam, fuisse antistitam, uulgo abbatissam, in hoc cenobio, quod sane de priori non dici neque ex uerbis memorate prefationis colligi potest. Nihilo tamen secius nonnulli reperiuntur qui priorem Roswithe magistram Richardim abbatissam pariter huius cenobii fuisse ferant, haud alio nixi fundamento quam quod in hac prefatione antea nominata ponunt. Sed his non applaudo, uerum potius in partes negantium  eo, reorque Richardim, uel, ut alii appellant, Rikkardim huius monasterii fuisse monialem, nunquam uero ad abbatisse dignitatem euectam. Ex uerbis memorate prefationis hoc tantum concludere licet, quod Richardis sapiens doctaque uirgo fuerit uixeritque in monasterio, atque docuerit Roswitham, non tamen ideo Richardis abbatissa statim uocari potest, cum id uirgini quoque sacerdoti conueniat, tum etiam in quod caput rei est, nusquam commemoretur. Series abbatissarum Gandesheimensium, quam ex syntagmate Bodonis collegi, hec est:

    I. Hathumoda, aliis Habundis.
    II. Garburgis I, aliis Gerbirga.
    III. Christina.
     Iu. Hroswita.
    u. Luthgardis I.
    uI. Windelgardis.
    uII. Garburgis II. 
    uIII. Sophia.
    IX. Adelheidis I.
    X. Beatrix.
    XI. Adelheidis II.
    XII. Frederuntha.
    XIII. Agnes I.
    XIu. Adelheidis III.
    Xu. Berta I.
    XuI. Luthgardis II.
     XuII. Adelheidis Iu.
    XuIII. Adelheidis u.
    XIX. Mathildis.
    XX. Berta II.


uerum hic nulla abbatissa comparet que Richardis nomine sit insignita, et illorum temporum, quibus Roswitha monialis Gandesheimensis uixit ac claruit, equalis. Nec uero hoc tale Richardis nomen reperitur in serie harum abbatissarum, que exstat apud Gabrielem Bucelinum, et multis locis a priori diuersa est in parte II Germanie topo-chronostemmato graphice sacre. Series abbatissarum secundum Bucelinum hec est:

    I. Habundis
    II. Gerbirga I.
     III. Christina.
    Iu. Rodeswinda.
    u. Wendelgarda.
    uI. Gerberga II. 
    uII. Sophia.
    uIII. Athelheides I.
    IX. Bertha.
    X. Loicardis.
    XI. Atelheides II, etc.


Certum igitur apud me est Richardin, siue Richardam, non in abbatissarum Gandesheimensium, sed monialium, numero esse reponendam. Id tamen  fateri me oportet, harum talium seriem primarum illius monasterii abbatissarum, que apud Bucelinum legitur, mutilam, et ex Bodonis Chronico supplendam pariter ac emendandam esse. Eumdem Bucelini ordinem habet et Gaspar Bruschius, in centuria 1 monasteriorum Germanie precipuorum, p. 66. Sed ultro fatetur eum esse imperfectum. Idem est ille Bruschius, quem plagii accusauit Lazius, et a Francisco Guillimanno, in Chronologia episcoporum Argentoratensium, sepe iterumque notatus est, et quidem ex tabulis ueris ac primis quibusque monumentis. De eius morte refert Christianus Matthie, Theatr. histor. p. 1030, misere periisse sclopo traiectum in Francia orientali.

 Laudat merito hunc monachum, Bodonem, Henricus Meibomius in notis ad eumdem, et Chronicon ab eo ad annum usque 1550 continuatum fuisse, recte affirmat, etsi quedam illius operis portio, ut antea admonui, temporum iniuria intercidit; et uero id quod etiamnum exstat, non ultra productum legitur, quam ad tempora abbatisse Berte II, quippe que anno Christi 1223 ad hanc dignitatem peruenit. Nec tamen omnia probat Meibomius, presertim ea que de principibus Saxonie tradit, neque in eo consensit cum Bodone in Chron. sepius allato, quod hic fidem faciat Windelgardim abbatissam Gandesheimensem, ecclesiam extra oppidum in memoriam B. uirginis a se dedicatam, exstruendam curasse, atque adeo fundatricis titulum promeruisse, quam postea  Gerburgim in cenobium Benedictinum conuertisse, 30 hominibus locum peraptum reddidisse. Sic enim fatur Bodo apud Meibomium tom. II, p. 491: Windelgardis ecclesiam extra oppidum in honorem Deipare uirginis edificauit, quam et benedixit Deoque dicauit. Idem apud Meibomium, p. 494: Ecclesiam illam extra oppidum, quam domina Windelgardis edificari fecit, in cenobium uirginum ordinis diui Benedictini illustrissima domina Garburgis, huius nominis secunda, conuertit. At enimuero contradicit huic Meibomius in notis ad panegyricum Roswithe, et potius statuit huius ecclesie fundatricem fuisse Gerburgim II, abbatissam Gandersheimensem, Henrici Rixosi, ducis Bauarie, filiam, et Henrici Hezelonis, itidem Bauarie ducis, sororem,  et recte id probat ex diplomate confirmationis Ottonis II imperatoris, aperte in eo id asseuerantis. uerba diplomatis hec sunt: Nouerit omnium fidelium nostrorum, tam presentium quam futurorum, industria, qualiter neptis nostra Gerbirga nominata, Gandersheimensis cenobii abbatissa, quoddam ibi monasterium, in superiore plaga ciuitatis situm, penitus a fundamento construere in honore sancte Marie, ob celestis gaudii spem, proponens uoluntate sanctimonialium suarum, ibidem prius manentium, constituit, illucque triginta sanctimoniales in diuini seruitii collegium aggregauit. At chronicon Hillesheimense Iacobi Reutelii, apud Christianum Franciscum Paulini, ab hac Meibomii sententia iterum recedit, et eam, quam Bodo fouet, sententiam, tuetur.  uerba § 9 hec sunt: Sighardus, aliis Gebhardus, consecrauit Windelgardim, abbatissam Gandesheimensem, que ecclesiam extra oppidum in memoriam B. uirginis exstruxit, a se dedicatam. Haud eo secius Ioannes Georgius Leuckfeldius hunc monachum Bodonem laudibus prosequitur, eiusque singularem industriam commendat, inprimis, quod tabularium Gandersheimense inspexerit ac peruolutauerit, litteras item fundationis, donationis et diplomata immunitatis ac priuilegia cognitu necessaria in Chronicon referre uoluerit. Neque sic tamen eius reprehensionem effugere potuit, propterea quod multum in describendi industria desiderat, cum prima et authentica concessionum instrumenta perfunctorie  consignauerit, et plurimis in locis ab auctoritate tabularum ueterum recesserit.

Ceterum nec id hic omittendum est, quod Roswitha nostra monialis minime confundenda sit cum abbatissa Hroswita, que in premissa abatissarum serie quarta est in ordine. Nostra enim, de qua hic agimus permansit monialis, et nunquam ad abbatisse dignitatem euecta est. Quare uir clarissimus, Ioannes Henricus Beclerus, in Commentario De rebus seculi a Christo nato IX et X, in Ottone II, p. 362, corrigendus est, cum ibidem ait: Est huius temporis etiam Roswid, siue Hroswitha, uirgo illustris monialis primo, post abbatissa Gandersheimensis, abbatissam cum moniali confundens, sicut in eumdem errorem inductus est doctor Christianus Kortholtus,  c. 3 sec. X, p. 392, in libro qui inscribitur Historia ecclesiastica Noui Testamenti, Rosuitham abbatissam, et Roswitham monialem, unam eamdemque fuisse, ratus. Scribit enim ita: Hisce iungatur Roswitha siue Hrosuita, uirgo nobilis, primo monialis, postea abbatissa Gandersheimensis.

His traditis, haud alienum fore puto si ad Roswithe ingenii monimenta, que grate posteritati reliquit, enumeranda deinceps accedam. Reliquit enim uirgo religiosa uarii argumenti scripta, et mox uitas martyrum et sanctorum, mox comedias, in emulationem Terentii, illibatam uirginitatem suadentes, mox Historiam Ottonis Magni conscripsit. Plura scripsit, sed uel temporum iniuria deperdita, uel subrepta. Testis huius rei, omni exceptione maior,  est Henricus Bodo, monachus Clusensis, in Syntagmate suo, p. 452, apud Meibomium, cum ibidem mentionem faciat pematis cuiusdam de constructione monasterii Gandesiani, a Roswitha nostrate conscripti. uerum hoc, ut recte tradit Meibomius, non exiit in lucem, neque id hodie reperitur in cenobio Gandersheimensi, ut refert uir reuerendus, Ioannes Georgius Leuckfeldius in Antiquitatibus Walckenredensibus, que sermone Germanico proxime prodierunt, pag. 243. Ante quem Chronicon Walckenredense, siue Catalogum abbatum, Latine edidit Henricus Eckstormius, qui prodiit Helmstadii 1617. Porro memoratus Leuckfeldius tradit, a monachis uicini monasterii Cluse, ordini Benedictino sacro,  quantum coniectura assequi licet, illud esse subreptum et alio translatum, eo presertim tempore quo Iulius, Brunswicensium dux, anno Christi 1568 doctorem Iacobum Andree, religionis emendande causa, ea in loca misit, repugnante licet abbatissa cenobii Gandersheimensis, Magdalena de Columna. Monachi enim Clusenses, de instituto Iulii ducis commoniti, metuque noue mutationis perterriti, optimas quasque res suas atque monasterii tabulas collegerunt, atque aliorsum transportandas curarunt. Quo factum est ut predictum Roswithe pema, quod paulo ante a Bodone, monacho Clusensi, impetratum et extra monasterium Gandersheimense utendi gratia ei fuit concessum, idem fatum subiret. At quo delatum fuerit uix cuiquam constat, et docti  iacturam illius merito queruntur  . Quam in sententiam legi attinet pacta anno Christi 1571 inter serenissimum ducem Iulium et abbatissam Gandersheimensem in capite religionis conuenta. In his enim fidem obligauit antistita se, pro eo quod habeat, iure, uelle iniungere abbati Clusensi et eius monasterii sodalibus, omni ut studio curaque in id incumbant ut antiqua monasterii instrumenta et concessionum tabulas bona fide restituant, et monasterio denuo inferant; sed uoto non respondit euentus. Eam quoque in rem legere iuuabit excellentissimum Wilhelmum Ernestum Tenzelium, uirum in hoc studiorum genere uersatissimum, in Actis menstruis.

Nec id hic reticeri debet, quod proxime uir quidam  clarissimus ex Francia orientali per amicum me certiorem fecerit, asseruari in monasterio Riddagshusano aliquem Roswithe libellum, hactenus ineditum, quem ut usibus meis mutuarer, atque operi quod sub manu est adderem, ultro me commonefecit. Ego, qui nichil aliud quero nisi ut de republica litteraria aliqua saltem ex parte bene uidear mereri, omni studio curaque in id incubui ut eius inspiciendi describendique facultas mihi daretur, sed spe mea frustratus sum. Nam ad litteras meas, eius rei causa scriptas, hoc responsi loco accepi, nichil eiusmodi in Riddagshusano monasterio reperiri, inspectis licet et peruolutatis tabularii schedis.

Porro Casimirus Oudin, in Supplementis de scriptoribus a Bellarmino omissis, p. 331, et L. Elias  Dupinius, in noua Bibliotheca auctorum ecclesiasticorum, idiomate Gallico conscripta, tom. uIII, Roswithe nostrati attribuunt Itinerarium S. Willibaldi primi, Eistettensis episcopi, prout Surius illud, ex Canisii tom. Iu Antiquar. Lect. transcribens, exhibet in uitis sanctorum, ad mensem Iulium, sigillatim ad annum 750, et apud Ioannem Mabillonium legitur Seculo III Sanctorum ordinis diui Benedicti, tomo II. Inscriptio huius Itinerarii ita se habet: Itinerarium S. Willibaldi, episcopi Eistettensis, a consanguine ipsius sancti, sanctimoniali Heidenheimensi, scriptum. Altera autem uita huius Willibaldi, que apud Mabillonium exstat, sec. III, p. II, non hanc sanctimonialem Heidenheimensem, sed alium  anonymum, agnoscit auctorem. Preterea uirgini religiose Roswithe, predicti scriptores, Oudinus et Dupinius, uitam S. Wunibaldi, primi abbatis Heidenheimensis, ut huius auctori, assignant, prout ea legitur apud Henricum Canisium in tomo Iu Antiquarum Lectionum, ubi testatur se uitam S. Wunibaldi, quamuis incultam et obscuram, et uitiis scatentem, ita, sicuti in monasterio Rebdorffendi, prope Aichstadium, ea legitur, descripsisse. Ex Canisii tomis hanc transcripsit Laurentius Surius, et libro suo, qui nomen, De uitis sanctorum probatis, prefert, ad mensem Decembrem, et ad annum 740, inseruit, neque tamen id diffiteri potuit, se aliquibus in locis, ut ipse loquitur, uitiis stylum mutasse, quemadmodum  ibidem in margine uidere est. Inscriptio huius uite hec legitur: uita S. Wunibaldi abbatis, a sanctimoniali Hildenheimensi scripta, etc.

uerum Oudinus et Dupinius uehementer falluntur. Nam in locis modo allatis nunquam Roswithe fit mentio, nedum memoratur ibi eius nomen, neque id Canisius et Surius, aliud edocti, affirmant, sed potius ex Itinerario S. Willibaldi, et ex uita S. Wunibaldi, probari potest ab una eademque uirgine sanctimoniali Heidenheimensi, illorum temporum equali, que a nonnullis Hildenheimensis scribitur, has commentationes esse confectas, id quod uel hoc argumento constat, cum in uita S. Wunibaldi hec uerba legantur: Post hec itaque, cum sagax ille uotiua uoluntatem adimplere optabat desideria, statimque,  Domino dispensante, ad optatum et desideratum inchoauerit iter, et, sicut in alia fratris eius textura, subtilius intimando enarrauimus, et nunc iterando rememoramus, etc. Quidam huius studii periti per hanc sanctimonialem intelligunt ipsam S. Walpurgam, atque, adducti inprimis Adelberti, abbatis Heidenheimensis, auctoritate, statuunt, S. Walpurgam de rebus gestis fratrum suorum Willibaldi et Wunibaldi commentaria scripsisse. uerba Adelberti in prefatione ad Eberhardum, episcopum Bambergensem, apud Iacobum Gretserum, p. 320, hec sunt: Quicunque ergo genus et uitam S. Willibaldi et Wunibaldi uoluerit agnoscere, ex scriptis S. Walburge uirginis, que germana soror eorum erat, pleniter poterit ediscere. Huic sententie etiam suffragatur  Medibardus, in Rhythmis de S. Walpurga ita commemorans: Superstes utrique fratri, utriusque breuiter, sed ueraciter, conscripsit uitam insignissimam. Ubi tamen Philippus, tricesimus nonus episcopus Eistettensis, De diuis tutelaribus ecclesie Eistettensis, quem commentarium Iacobus Gretserus in lucem primus emisit, Medibardum notat, et hunc errore lapsum esse commemorat propterea quod S. Warpurgam utrique fratri superstitem fuisse enarrat. Deinde dubitat Gretserus in obseruationibus in Philippi episcopi Commentarium: Utrum, sicut eius uerba habent, Adelbertus Hodeporicon et historiam Willilbaldinam, que tomo Iu Canisiano exstant, significet, eaque a S. Walpurga conscripta  crediderit, an alia commentaria ab eadem uirgine elaborata uiderit, affirmare non habeo. Certe pleraque, si non omnia, que Adelbertus affert, in Historia Willilbaldina, et in Hodeporico, inueniuntur; quod Hodeporicon stylo paululum limatiore anonymus quidam reddidit, recisis nonnulis, ut tom. Iu A. L. uidere licet.

Ab Adelberto tamen et Medibardo discessionem facit Canisius tom. Iu Antiquarum lectionum, returque non Willibaldi sororem S. Walpurgim primam monasterii Heidenheimensis abbatissam, sed aliam uirginem sanctimonialem Heidenheimensem, illorum temporum equalem, Willibaldi tamen consanguineam, et natione Anglam siue Anglo-Saxonem,  harum lucubrationum auctorem esse, que sententia pre reliquis mihi etiam placet. Non autem primus Eistettensis episcopus Willibaldus fuit natione Sueuus, neque natione Scotus, etsi posterius D. Oleario in abaco placuit, sed Anglis siue Anglo-Saxonibus annumerari debet, ut recte post Gretserum in obseruationibus ad Philippi Commentarium cap. 3, iudicarunt Oudinus in Supplemento ad Bellarminum, p. 199, et Dupinius tom. Iu Noue Bibliothece auctorum ecclesiasticorum. Quibus et applaudit Caueus in Historia litteraria scriptorum ecclesiasticorum. Neque cum hoc Willibaldo episcopo Eistettensi confundendus est ille Willibaldus qui uitam S. Bonifacii conscripsit, que postea ab Othlono, undecimi seculi monacho, epistolis, actis  conciliorum aliisque nonnullis aucta est. Hi enim diuersi sunt et a se inuicem distingui debent, licet Serrarius, l. III Rerum Moguntiacarum, not. 1; Mabillonius in obseruationibus preuiis ad uitam illam, et Cointius in Annalibus ecclesiasticis ad annum Christi 712, n. 12, errore ducti, diuersos hos pro iisdem habuerint. Illud tamen hic non queo inficiari, nullum Richardum Anglie regem, qui pater S. Willibaldi episcopi Eistettensis, item Wunebaldi abbatis, et S. Walpurgis, abbatisse Heidenheimensis, fuerit, in serie regum Anglie reperiri, neque eius nominis regem uspiam in monumentis Anglicis, nedum in Beda, qui accurate regum genealogias recensuit, inueniri. Omitto recentiores Wilhelmum Malmesburiensem, Mattheum uestmonasteriensem,  Henricum Huntindoniensem, Florentium Wigorniensem, Ethelwerdum et alios, apud quos nulla est mentio Richardi regis, qui ad hec tempora refertur. uerum tamen ego de huius historie fide nec quidquam detractum esse uolo, etsi dissentiant Munsterus in Cosmographia, Pantaleon De uiris illustribus, Martinus Crusius in Sueuicis uel potius uolusianis suis Annalibus, Nauclerus, Irenicus, Chronicon Anonymum, anno Christi 1494 Norimberge editum, item Philippus in Commentario De diuis tutelaribus Ecclesie Eistettensis, tum denique Breuiarium Eistettense, ad unum omnes sentientes, Richardum Sueuie ducem fuisse, sed nichilominus assentior Baleo et Gretsero commemorantibus, uirum exstitisse Richardum generis  dignitate illustrem, et regibus propinqua cognatione coniunctum. Nil tamen obstare putat Petrus Steuartius in notatione tertia predicti libri, quod scriptores eum pretermittant, cum, si non administratione tamen genere, si non officio tamen titulo, rex fuerit. Preterea hanc sententiam confirmat Carolus Cointius in Annalibus ecclesiasticis, ad annum Christi 738, n. 5, sed paulo aliter: uult enim Cointius fuisse subregulum, et probat ex Bede lib. Iu, cap. 12, subregulos fuisse illos qui post Conwalchi regis obitum tantisper occidentali Saxonie prefuerunt, dum Cedwalla regnum recuperaret. Locus Bede hic est: Cum mortuus esset Conwalch, acceperunt subreguli regnum gentis, et diuisum inter  se tenuerunt annis circiter decem. Et paulo post: Deuictis atque amotis subregulis, Ceadwalla suscepit imperium. Atque inde iudicat Cointius, Richardum nostrum ex illorum subregulorum numero fuisse. Bollandus pariter Richardum regem appellat, apud quem etiam eius uita, ex Actis sanctorum Willibaldi et Wunibaldi inprimis confecta, ad diem septimum Idus Februarii legitur, qui dies in fastis ecclesiasticis S. Richardi memorie dicatus est. uerum ab utriusque sententia recedit Pagius tom. III Crit. Baron. ad annum Christi 750, et S. Richardum non Anglie regem sed nobilem et prediuitem Anglum fuisse tradit, eoque nomine notat Bollandum et Cointium quod se a Baronio in errorem induci passi fuerint, cum tamen Baronius nichil habeat unde id  probet, quam ex supposito S. Richardi epitaphio, longe post eius mortem conscripto, quod fabule potius quam historie ascribendum sit. Quem errorem ipsemet Baronius, ut uidetur, postea agnouit in appendice ad hunc annum, cum ibidem S. Richardum, non Anglie regem, sed uirum genere et rebus clarum nominauit. Quod uero ad uitam attinet S. Walpurge, aliis S. Walpurgis, conscripsit eam Wolffhardus, cenobii Hasenrietani ante annos septingentos monachus, quam Canisius postea in lucem, etsi non integram, emisit, inseruitque eius tom. Iu Antiquarum Lectionum, ubi duo tantum libri ex quatuor illis exhibentur. Omnes enim eosque integros, adiunctis tamen Canisianis, Petro Steuartio debemus, cuius cura anno Christi 1616  Ingolstadii prodierunt. Amplo etiam commentario S. Walpurgis uitam complexus est Philippus tricesimus nonus episcopus Eistettensis, qui apud Canisium exstat tom. Iu A. L. Quem Philippi commentarium postea ab anonymo quodam in compendium redactum, primum edidit sepe nominatus Petrus Steuartius, et uite atque miraculis S. Walpurge a Wolffhardo confectis iunxit. Rhythmis etiam uitam S. Walpurgis inclusit Medibardus seu Medingaudus. Preterea commemorant Centuriatores Magdeburgici, cent. uIII et Iosias Simlerus Gesneri epitomator, tum Baleus cent. II Scriptorum Britannie, S. Willibaldum uitam et res gestas S. Walpurgis sororis sue memorie prodidisse, sed hec commentatio si unquam exstitit, uel temporum iniuria deperdita est,  uel in loco quodam obscuro reposita et squalore obducta delitescit. Quare mirari subit Oudinum et Dupinium eo delapsos esse ut putauerint has uitas S. Wunebaldi et S. Willibaldi Roswitham nostratem auctorem agnoscere, cum tamen ipsis temporum et locorum rationes omnino repugnent, adeo ut uel solus Tritheimius illos hoc docere potuisset, qui ne uerbo quidem in recensendis Roswithe operibus harum uitarum mentionem fecit: de quo tamen constat, eum sex fere millia codicum librorum mss. ueterum maxima cura et summo studio collegisse, ex iisque collectis deinde opus suum De uiris illustribus ordinis Benedictini inscriptum, composuisse, prout id apud Bilibaldum Pirckheimerum in dedicatione  Fulgentii anno Christi 1519 ad reuerendam matrem Pirckheimeriam, editionis Haganensis, legimus, idemque Memorie Treuoltiane ad mensem Aprilem anni 1705, p. 312, suo comprobant testimonio. Ecquis enim rerum Germanicarum peritus se persuaderi patiatur, ut credat ex Heidenheimio Gandesheimium exsculpi posse? Omnino enim diuersa sunt monasteria, et multum inter se distant. Alterum enim in Francia orientali situm; alterum ueteris Saxonie finibus continetur. Ad prius referri oportet illam sacri ordinis uirginem, que S. Wunebaldi et Willibaldi res gestas conscripsit, neutiquam ad posterius aggregari debet. Igitur monasterium Heidenheimense, quod a Cointio sub finem tomi u in indice posteriori episcopatuum  et monasteriorum, etiam Hildenheimium appellatur, non in Saxonia est querendum, neque in Thuringia inuestigandum, ut errore ductus putauit Antonius Pagi, tom. III Crit. Baron. ad annum Christi 725, sed eius sedes in Franconia constituenda est. Fuit autem Heidenheimium et monachorum et sanctimonialium cenobium, ita tamen ut sanctimonialium monasterium in loco esset qui seiunctus a monasterio uirorum erat. Idem monet Marcus uelserus in operibus suis l. u, p. 147. Ait enim ibidem: Frater uillibaldi, uunibaldus, Heidenheimii uirorum monasterium, ualburgis soror feminarum excitauit. Nunc ad ius seculi redactum.

Sequitur, beneuole lector, ut exponam instituti mei causam, quamobrem denuo edendorum Roswithe  Operum laborem susceperim, cuius precipue hec summa fuit quod eo nomine publice a uiro quodam, cuius apud me auctoritas ualet, nobilissimo inuitatus fuerim, existimante dignum fore laborem, si Roswithe, uirginis Saxonice, opuscula, que ante ducentos et plures annos, sigillatim anno Christi 1501 , a Conrado Celte Norimberge edita sunt, et nostratibus in regionibus iam uix cognita, denuo recudenda curarem, et ab inficeto scribendi more repurgarem. Quod ut consilium inirem, operis iucunditas me induxit maxime, cum intelligerem institutum hoc mihi, in antiqua Saxonia nato, non tantum honorificum sed  etiam antique Saxonum genti gloriosum fore, si ceptum consilium persequerer, eruditoque orbi declararem qualem Saxonia uirginem genuerit atque in sinu suo aluerit, seculis istis presertim obscuris, quibus bone artes et littere a uiris aberant et in Germania fere exsoleuerant. Certe mirificum, quo pollebat, ingenium adeo probauit omnibus, ut non tantum seculi, uerum etiam mulieris captum excederet, magno sane Saxonie, et ad omnem posteritatem propagando, mulieris sapientissime exemplo. Tum uero lectu utilia hec opuscula omnino censui, cum propter pium castumque uirginis animum, religiososque mores cognoscendos, qui in comediis sex, ad emulationem Terentii scriptis, elucent;  quippe quibus uirgines sacras ad castitatem colendam nouo scribendi argumento exhortata est; tum propter lectionem uitarum D. Marie uirginis, martyrum et sanctorum, quas scriptas reliquit, aliquoties a Baronio in Martyrologio laudatas, tum propter historiam Ottonis Magni, que non paruum ad intelligendas res in Germania eo tempore gestas lectori lumen affert.

Quibus argumentis permotus sum ut noue editioni curande incumberem, et Roswithe opuscula integra et apud nos admodum rara, denuo proferrem in lucem; idque simul admonerem ante me fuisse plerosque qui hanc operam nauare uoluerunt, sed nunquam id re ipsa prestiterunt, uel, aliis grauissimis occupationibus impediti, uel contenti si Roswithe  Panegyricum in laudem et gesta Ottonis Magni conscriptum, rursus in lucem emisissent. Ita predictus Roswithe Panegyricus seorsim editus et innexus est Collectioni scriptorum Germanie, per Iustum Reuberum, Hanouie 1619, tum rursus Francofurti ad Menum prelo Aubriorum expressus anno 1621, atque Witichindi Historie iunctus, cura Henrici Meibomii Senioris, qui notas quasdam adiecit; deinde haud pridem a Iuniore Henr. Meibomio, amico fratris mei singulari, sed magno Germanie damno superioribus annis defuncto, tomo eius primo Rerum Germanicarum insertus.

Ad extremum de Conrado Celte et id obseruari par est, quod dissimulauerit monasterium, ex quo cum eo codex ms. Roswithe fuit communicatus,  quandoquidem id hec uerba testantur que in Celtis prefatione ad Roswitham leguntur: Cum itaque, ait, nuper eius gratia peregre profectus fuissem, forteque in cenobium ordinis S. Benedicti concesissem, reperi uetutissimum, littera ferme Gothica et mulieris manu conscriptum, codicem, sub titulo et inscriptione uirginis et monialis Germanie, gente Saxonica. Quo continebantur ea que in fronte et indice huius uoluminis continentur. Quare Ioannes Auentinus in prefatione in uitam Henrici Iu, Cesaris Augusti, uix se continere potuit quin reprehenderet Conradum Celtem, quem preceptorem suum uocat in Annalibus Boicis, p. 1, quod reticuerit nomen monasterii S. Emmerammi, quod Ratispone Theodo primus, non secundus, etsi rerum Boicarum scriptores  utrumque Theodonem pro uno habeant, condidit; et etiamnum magna et urbis et ordinis celebritate splendet, ex cuius bibliotheca tamen omnia sua desumpserat; et secundum uetus, quod ibi asseruatur, Roswithe exemplar editionem suam prelo exprimendam curauerat. uerba Auentini hec sunt: Exstat et ibi  exemplar uenerande uetustatis Roswithe, femine sacrate, quod Chunradus Celtis commodato acceptum opera sua excudendum curauit. Quamobrem autem id obticuerit, satis mirari non possum. De eodem Celte et id admoneri debet, quod fuerit primus in Germania imperatoriis manibus peta laureatus, utpote qui Friderici III, Saxonie electoris, consilio  et hortatu coronam peticam a Cesare Friderico III, Maximiliani I patre, in arce Norimbergensi anno 1491 obtinuit, primusque eius dignitatis titulum et insignia apud Germanos gessit: quam coronam lauream adhuc hodie uindobone asseruari tradunt scriptores. Nactus autem est hanc dignitatem Conradus Celtes anno etatis sue tricesimo secundo. Quare error Eschenbachii, in temporum rationibus commissus, emendari debet, cum ait Conradum Celtem coronatum ab imperatore anno Christi 1487, cum tamen eum scribere oportuisset 1491. Quod uel hoc argumento constat, si natus Conradus Celtes anno Christi 1459, et etatis anno tricesimo secundo lauream peticam obtinuit, ut ipse Eschenbachius fatetur, consequens est ut affirmem ipsum ab imperatore coronatum  fuisse non anno 1487, sed 1491. Quem errorem, iam ante Eschenbachium commiserunt Ioannes Petrus Lotichius in Bibliothece petice parte III, p. 9, et Paulus Freherus in Theatro uirorum eruditione clarorum, p. 213. Legi huc possunt eiusdem Conradi Celtis prefatio, quatuor ipsius libris Amorum prefixa, tum libri Odarum, qui Argentorati anno 1513 prodierunt, quibus et premissa eius uita a Sodalitate litteraria Rhenana tum temporis conscripta. Sub finem huius libri conspicitur etiam eius epitaphium, quippe quod docet Celtem morte decessisse anno Christi 1508, pridie Non. Febr.; uixisse annis 49, diebus 3, traditum sepulture uindobone iuxta edem diui Stephani. Lapidis itaque sepulcralis et carminum in busta eius compositorum auctoritate  Conradus Gesnerus in Bibliotheca, et eius epitomator Iosias Simlerus, commode refutari possunt, cum dicunt: Claruit Conradus Celtes anno Domini 1370. Profecto nondum iis temporibus natus fuit. uidit enim is lucem 1459, et floruit inprimis circa exitum seculi decimi quinti, et initium seculi decimi sexti. Patria eius ad Menum, haud longe ab urbe Francorum Herbipoli distans, memoratur in eius uita, que a Melchiore Adami transcripta legitur in eius libro De uitis philosophorum Germanorum, titulum ferente. Sed locus ibidem non est designatus, et quanquam Gerardus Ioannes uossius lib. III, cap. 10, De historicis Latinis, et ex eo Andreas Christianus Eschenbachius, in Dissertatione de petis Christianis sacris, n. 53, tum Mattheus Merian in Topographia  Franconie patriam definiant, et Sueuofurtum in Francia orientali ad Menum, quod uulgus Suinfurtum nominat, fuisse tradant, tamen ipso Celtis testimonio refelluntur. Confirmat enim illud Conradus Celtes in libello suo De origine, situ, moribus et institutis Norimberge, uerbis sequentibus: Quo tractu silua, cum amne progrediens, mox nomen a collibus, qua se in leuam fastigiat, accipit, Franci sceque Steigeruald, id est ardua silua, dicitur. Deinde, ubi propior Rheno Menus factus est, uetustissima urbe , Francorum metropoli, irrigata, unde et nobis origo est. Commode autem cum his conspirant ea que idem Celtes habet lib. I Amorum, elegia 12. uerba hec sunt:

 Est mihi persuasum, dignam esse in corpore formam,
   Et quod non segnis seruus amoris eram.
Adde genus longo proauorum stemmate clarum,
   Menus ubi gelidis cornua flectit aquis.
Hic, ubi Francorum urbs illustri ualle leuatur,
   Deque Greco nomine dicta polis.
Horum igitur locorum auctoritate Conradus Celtes de semetipso testatur se fuisse haud procul urbe Herbipoli natum. Idem hoc eius uita, a Sodalitate litteraria Rhenana confecta, indicat cuius uerba hec sunt: Conradus Celtes, Protucius, familia Celtica honesta et apud primores Francie honorata, ad Menum fluuium, haud longe ab Herebipoli, Francorum in Germania metropoli. Protucii nomen est fictum, et, ob dissimulatum forte patrie nomen, ab eo assumptum. Quare mirari subit cur Paulus Freherus,  Gerardus Ioannes uossius, et post hos Eschenbachius, Celtis natalem locum Sueuofurto ascripserint; qui tamen alibi querendus, et haud procul Herbipoli collocandus erat. Certe, si Sueuofurti lucem aspexisset, utique non scripturus fuisset se haud procul Herbipoli natum esse. Nam oppidum Sueuofurtum est procul Herbipoli situm et quinque milliaribus ab ea distat. uerum ab his rursus discessionem facit Trithemius, et, si uerba eius inspicio, que exstant tom. II Annalium Hirsaugiensium, p. 636, aliam plane patriam Celti uindicant, atque, ex pago Wupfeld, qui Sueuofurto propior est, oriundum confirmant; quam in rem ita loquitur: Conradus Celtes, natione Germanus, patria Francus orientalis, ex Wulfeld, prope Schweinfurt oriundus;  sed hec neque Celtis, neque uite eius uerbis ullo modo respondent. Nam si in loco Wupfelt esset natus, accurate loquendo potius scripsisset Celtes se prope Sueuofurtum esse natum, cum pagus Wupfeld prope Sueuofurtum sit situs. Ceterum de petis laureatis legi possunt Scaliger in Ausonianis Lectionibus, idem lib. I Pet. Christ. 41, ubi tradit ex Martiali, heroicos petas Rome querna corona donari solitos; tum Thomas Reinesius in uariis Lectionibus lib. I, cap. 19, ubi is Scaligeri sententiam ab operarum mendis que sensum nimium turbarent, purgauit, et sic Scaligerum contra Casparem Hoffmannum, medicum professorem Noricum, defendit: Carolus item Paschalius in eruditissimo De coronis opere et Ioannes Frider. Heckelius De coronis  petarum. Fuit sane antiquissimus et omni laude dignus hic petas honestandi mos, sed quem ab aliquot seculis intermissum, anno Christi 1341 reuocauit primum urbis Rome senatus, atque pete laureati dignitatem in Franciscum Petrarcham contulit, ut eius uita testatur. Itaque mirari subit quare tam antiquam et laudabilem consuetudinem, et sepius ab imperatoribus expetitam, Suetonio teste, rideat auctor Satyre Menippee.

Hec sunt, beneuole lector, quorum causa te premonendum duxi. uale, et conatibus meis faue. uitemberge Saxonum, XII Kalendas Iunias, anno reparate salutis 1707.





CONRADI CELTIS PRAEFATIO AD FRIDERICUM III SAXONIAE ELECTOREM.


 Difficili et longa peregrinatione, non sine peculii mei et prospere ualetudinis iactura, princeps illustrissime, Germanie nostre fines et eius interiora, que tu germanusque tuus, Magdeburgensis archiepiscopus et Germanie primas, longe lateque possidetis, perlustraui, eumque laborem et itinerum pericula libens semper et hilari animo subii, ut antiquos et nondum impressos inquirerem codices, et, si quos in Hercinia silua, Alpibus Obnobiisque montibus, et uastis Germanie solitudinibus, paludibus etiam, in monasteriis et cenobiis Druidarum, locupletissime a nostris imperatoribus et ducibus fundatis, inuenissem, nostrorum seculorum felicitate, per impressoriam artem, a nostris hominibus inuentam, in lucem proferrem. Ad quam rem multe sane et honeste cause me impulerant.  Nec uaniloquentia aliquorum maledicorum et detractorum meorum me ab incepto deterrere potuerat. Qui dum in alio uiderint quod impar suis uiribus, uel quod illi sua ignauia, et ob insitam ingenii et inertie hebetudinem et tarditatem, attingere nequeunt, mox aliene uirtuti, cui nichil inuium et inaccessum est, obloquuntur et obstrepunt, sacrilegiique eos insimulant, qui uetustos codices, et quidquid litterarum sub Constantinis, Carolis et Arnulphis, Fridericis et Conradis, et Oddonibus, clarissimis et religiosissimis imperatoribus, in Germaniam illatum, aut apud nos natum conspexerint, Grecaque et Romana illa, prisco charactere conscripta, legere non potuerint. Quibus ego benigne admodum respondeo, pulcherrimum esse homini Germano et laudi toti Germanice nationi, si  quis, amore litterarum et patrie, peregrinationes susceperit, et, quecunque exemplaria uetera Greca aut Latina, dono, commutatione, uel mutuo, aut numerata pecunia, conquirere possit, illaque impressioni mandare, et, dum illa impressa aut transcripta fuerint, cum usura, et, ut ita dicam, post liminio acceptis induciis, in loca sua et cenobia reuertantur. Quocirca, dum uidissem multa preclara et illustria exemplaria, tanquam egregia et opima quedam de nobis spolia, ab Italis e Germania in Italiam delata ibique impressa, cogitabam ego, ad me, hominem in media Germania et Hercinia natum, et qui primus inter Germanos litterarum ornamenta et insignia, ac imperialem laurum a Cesare, tuo, Princeps illustrissime, Friderice, ductu et monitu accepissem, successionis et hereditatis  iure spectare debere, ut latentes in obscuro codices uelut uenator egregius elicerem, Germanisque meis, tanquam opipera quedam, offerrem, quibus illi ueterum  nostrorum patrum et progenitorum, circa litteras et religionem Christianam nostram, diligentiam et iuges labores uiderent et intelligerent, commiseratione quadam ductus, et priscorum Germanorum laboribus mirum in modum compatiens, ut, que illi magnis impensis et uigiliis, dum ante annos septingentos Romanas litteras  cum religione Christiana suscepimus, scripsissent, illa iam seculorum nostrorum ignauia, incuria, et dum speciosa uitia sequimur, a celi iniuria, puluere, pro litterarum studiis, situ et carie, et, ut cum gemitu dicam, a blaptis etiam, non satis tuta essent. Accessit mira mihi quedam historiarum Germanicarum uicinarumque nobis nationum cupido, ut, si quos inuenissem de regibus et imperatoribus nostris codices, aut illorum  clare gesta aut dicta ab externis uel nostratiis litteris mandata, illos in lucem ederem, aut ad illustratam nostram Germaniam, que in manibus est, insererem, aut argumenta scribendi acciperem. Cum itaque nuper eius gratia peregre profectus fuissem, forteque in cenobium ordinis sancti Benedicti concessissem, reperi uetustissimum, littera ferme Gothica et mulieris manu conscriptum codicem, sub titulo et inscriptione uirginis et monialis Germane, gente Saxonica, quo continebantur ea que in fronte et indice huius uoluminis continentur. Incredibile dictu, quanto stupore et gaudio correptus fuerim, dum mulierem Germanam post sexcentos annos  Latina oratione et uersu loquentem legissem. Mirabar in ea uehementer tria, que admodum  paucis concessa sunt, ut Ioannes Dalburgius, uormatiensis antistes, omnium decus nostrum, et litterarum et presulum singulare ornamentum, in disticho suo meminit, quod talia puellari etate scripserit et feminea, in media barbarie et patria horrida genita. Mirabar insuper antiquas uerborum et nominum inflexiones et structuras, ut sois pro sibi, tis pro tibi, mis pro mihi, figuras etiam et dictionum passiones, ut debrius pro ebrius, et id genus plura. Taceo liberales artes mathematicasque disciplinas, in quibus se illa doctam et admirabilem ostendit, ut de tonis et musica in Paphnutio, et de ui, et uirtute, et naturis numerorum in fide. Quod si aliquibus orationis compositio in carmine et oratione eius nasum contraxerit, dent, queso, ueniam non sibi, sed illis suis temporibus,  quibus nulla alia eloquentia, propter barbarorum diluuium, parens litterarum Italia usa est. Testes Decretales et Clementine omnes eius temporis et seculi  epistole et rescripta, testis est codex, et qui Magni Gregorii Moralium libri, et aliorum illius seculi scriptorum, in quibus longe alia quam in Digestis, diuo Hieronymo et Augustino, elocutionis compositura est, ubi omnia ad arhythmum et concinnam medii et finis sonoritatem referuntur, quem Cicero colorem similiter cadentem et desinentem nominat. Proinde non me tantum huius uirginis nostre littere delectabant, quantum uel ille nostre Cimbrice mulieris, uel uelada illa aut Aurinia a Romanis scriptoribus, qui singularem in bello uirtutem et diuinationem illis diuinitus inspiratam commemorant. Longum esset, Princeps illustrissime, si Germanarum mulierum uirtutes, ab humanis sublatarum, et adhuc uiuentium, recensere uellem. Nec ego tanti Sappho, Cleliam, uel Hieronymi  Eustochiam et Paulinam, aut apud Hebreos, Ruth, Iudith et Esther, quantum ego in musicis instrumentis omnibus doctissimam Annam Germanam, aut Agnullam Frisiam in carminibus Sapphicis, iure ciuili et diuino, et philosophia admirabilem, aut illam nostram caritatem uilibaldi Pyrkhamers, hospitis nostri sororem, in Romana lingua et scribendis epistolis facilem et extemporaneam. Nullus sexus et etas, in omni terrarum loco, ad uirtutem et eruditionem imbecillis et indocilis est, si quando ingenium industria, educatio et preceptio illi adest. Cum itaque, Princeps illustrissime, longa mecum cogitatione uoluissem, cuinam opus tante mulieris dedicare deberem, occurristi tu mox in illis decretoriis et comitialibus Norinberge diebus, cumque codicem istius nostre pete tibi obtulissem,  tu mox, ut imprimeretur, iussisti et curasti, data etiam a Cesareo senatu priuilegio, ne quis hec et alia exemplaria impressa in decem annis, post me et sodales meos, in liberis et imperialibus urbibus imprimere auderet, sub certa et debita mulcta. Accipe igitur, Princeps illustrissime, litteraria illius mulieris, gente tua orte, munera, que tu, ut eterniora sunt, maiora estimas, quam si tibi quid fluxum et caducum obtulissemus. Tantus enim amor tuus in eternas et immortales, ut ita dixerim, litteras et religionem Christianam est, ut facile omnes alios Germanie principes, multos etiam presules, ad quos litterarum cura et patrocinium iure spectare deberet, excellas et superes. Sequeris tu recte et inheres uestigiis Oddonis  illius primi, cuius omne patrimonium et amplissimum imperium tu et germanus tuus, Ernestus, Magdeburgensis archiepiscopus, hereditario quodam iure, titulo, prope sanguinis propagatione et affinitate, possidetis. Accepisti eam a progenitoribus tuis et principe illustrissimo, Ernesto, institutionem, qui religione, pietate, iustitia, et singulari clementia et liberalitate, super omnes sui seculi principes pollebat et eminebat, felicissimus ille fecunditate illustrissime coniugis, Bauarorum familia antiquissima et nobilissima orte, cum qua, ante susceptam etiam religionem, Saxonibus coniugia et affinitates fuere. Multam ille et inclytam, ex ea sua nobilissima et religiosissima femina, genitor tuus suscepit prolem, de qua duo clarissimi adolescentes, sacris  initiati, a ditissimis potentissimisque in tota Germania Ecclesiis, Mogundina et Madburga, in pontifices postulati sunt, te tuoque germano, Ioanne, ad patrias terras et rempublicam potentissimi ducatus relicto, in quo tu singulari prudentia, consilio, sapientia et modestia, et amore pacis et concordie, qui in Germanie principibus rarus affectus est, eluces et emicas, latrocinii, periurii, seuissimus hostis et inimicus. Non facile dixerim quantas tu expensas pro principum nostrorum concordia, firmandaque Italie, Gallie Germanieque uestre pace et unione, feceris, quotque annos eius rei gratia procul a patria apud Fridericum Cesarem, apud quem nunc imperium Romanum spirat, Maximilianum, inuictissimum regem, absumpseris. Nulla tibi de patria terra et amplissimo ducatu  tuo cura, nulla de coniuge ducenda animi sollicitudo. Quidquid opum, uirium animi et consilii, in te est, hoc totum reipublice Christiane et imperio Romano, et pro eius maiestate conseruanda impendis, donas, prebes et offers. Animi tui nobilissimi, et corporis tui egregii, illa diuina quedam ex natalibus et sigillatis, ut genethliaci dicunt, stellis dona sunt. Ex decore enim uultus tui, et oculorum tuorum modestia, et quadam singulari gratia, hominum in te fauorem trahis et rapis. Admirabilis, inter has uirtutes, laborum et uigiliarum patientia et tolerantia. Si quando a republica uacas, aut uenationi, relaxandi animi gratia, intendis, mirum tuum in litteras studium est. Nunc petas, nunc oratores et historiographos, iam medicos et theologos, nunc iurisperitos, audis, legis,  et te illis oblectaris, nunc in mathematice disciplinis, numeris et mensuris, astrorumque obseruationibus et naturis et motibus, delectaris, musicam et picturam, et eas, quas Greci et Latini in admiratione et maximo cultu habuere, earumque artium egregios magistros, tuis donis et muneribus donas et accumulas. Facis tu, ut Sigismundus quondam imperator fecerat, qui supra nobiles illos in sua curia honorabat et locabat, qui ingenii prestantia et singularibus artibus ceteros mortales anteirent. Interrogatus cur id faceret, nobilitatemque et illustri natos genere despiceret? respondisse fertur: Iure ego illos colo et ceteris mortalibus prefero, quos natura parens et Deus singulari donauit ingenio, subiiciens, illos solos naturam et Deum posse creare, in sua autem potestate situm  ut in singulas horas nobiles titulo et prediis faceret. Quapropter, Princeps illustrissime, ob eas egregias animi et corporis tui dotes, omnes qui ingenio aut aliqua singulari arte pollent, te colunt et obseruant, tibique et illustrissime tue familie obseruantia et obsequio assurgunt. E quorum numero et ego me tibi tuisque illustrissimis germanis, archipresuli, et Ioanni, totum offero, dedo et commendo. uale, Princeps illustrissime, nostramque nomini tuo dedicatam petam Germanicam, si quando a republica uacaueris, lege et reuolue. uale iterum. Ex Norinberga Augusta pretoria, diuersorio nostro litterario, ede uilibaldi Pirckhamer, utriusque lingue et philosophie studiosissimi.





SODALITATIS LITTERARIAE EPIGRAMMATA, In Norinberge conuentu principum et decretoriis Imperii diebus constituta, in Opera Hrosuithe, clarissime uirginis et monialis Germanice.



Ioannes Dalburgius, uormatiensis episcopus, Sodalitatis litterarie per uniuersam Germaniam princeps.


Que paucis etas concessit patria sexus,
   Hrosuitha, uirgineo prestitit ingenio.



Aliud eiusdem.


Affro laus scene, lyra Flacco, bella Maroni:
   Multiplicem laurum Hrosuitha docta gerit.



Ioannes Trithemius, abbas in Spanheim.


Cur non laudemus Germane scripta puelle?
   Que si Greca esset, iam dea certa foret,
Adde quod hos cecinit quam prisco tempore uersus,
   Hinc sexcenteno Phebus ab orbe redit.



Heinricus de Bunau.


Quantum Germanis faueant pia numina celi,
   Hac nunc in docta uirgine nosse potes.
Hec ueteres sanctos uates ueneranda recenset,
    Et plus quam Sappho carmina casta canit.



Ololikos de Stein .


Hac de Germana quid, Graie, quid, Itale, sentis?
   Non minus ac uestre uerba Latina canit.



uilibaldus Birkhammer, Norinberg.


,
.



Eiusdem traductio.


Si Sappho decima est Musarum dulce canentum,
   Hrosuitha scribenda est undecima Aonidum.



Ioannes Tholophus, prepositus.


Ut lyra Threicio concessit carmina uati,
   Que micat arctoo fulgida stella polo,
Hec eadem influxit Hrosuite uerba chelimque,
   Nata ex Saxonicis casta peta plagis.



Henricus Groninger.


 Inuide, diuinos non cessas carpere uates
   Tanquam mendaces uaniloquosque uiros.
Nonne uides quantum hec monialis carmine possit,
   Historias sacras uirgo diserta canens?



Ioannes uernerus.


Hrosuitha Germanis nunc maxima gloria terris,
   Carminibus Latios nectere docta modos.
Nec minus et uoces describit culta solutas,
   Libera Terentii comica facta sequens.



Martinus Mellerstat, medicus.


Gloria quanta fuit magnis Oddonibus armis,
   Gloria tanta tibi Hrosuitha in historia.



Conradus Celtes.


Si proba, magniloquum cogens centone Maronem,
   Atque, aluit doctum quos tulerat Latium,
Hanc nostram legerent Saxono sanguine cretam,
   Nostre laudassent carmine uatis opus.



Ioannes Lateranus.



Olim in arctoa generata terra,
Saxone gentis generosa uirgo,
Cuius antiquum memoratur esse.
    Hrosuitha nomen

Illa diuinos cecinit calores,
Martyrum sanctas modulata uitas,
Arte quam magna Druidumque gesta
   Docta recenset.

Quam sacro denam numero sororum
Phebus ascripsit, miserans laborum,
Et sibi dignos cumulans honores
   Laude perenni.



Ioannes Stabius, Math. Ingelstad.


Barbara nostra licet dicatur patria tellus,
   Expers et Graii dogmatis et Latii.
Attamen hoc calamo potuit Germana uirago,
   Hrosuitha, quod Latii uix potuere uiri.



Urbanus Prebusinus.


Quanta fuit Graiis Sappho doctissima Musis,
   Tanta fuit Latiis Hrosuitha carminibus.



Sebastianus Sprentz.


 Claruit ut quondam septenis Grecia sophis,
   Extulit ut uates inclyta Roma suos,
Sic decus et patrie splendor celebratur in oris.
   Hrosuitha, Germanis digna puella legi.



HROTSUITHAE OPERA.




[COMeDIAE.]





HROTSUITHAE IN SEX COMeDIAS SUAS PRAEFATIO.

 1 Plures inueniuntur catholici, cuius nos penitus expurgare nequimus facti, qui, pro cultioris facundia sermonis, gentilium uanitatem librorum utilitati preferunt sacrarum Scripturarum. Sunt etiam alii sacris inherentes paginis, qui licet alia gentilium  spernant, Terentii tamen figmenta frequentius lectitant, et, dum dulcedine sermonis delectantur, nefandarum notitia rerum maculantur. Unde ego, Clamor ualidus Gandeishermensis, non recusaui illum imitari dictando, quem alii colunt legendo; quo,  eodem dictationis genere, quo turpia lasciuarum incesta feminarum recitabantur, laudabilis sacrarum castimonia uirginum, iuxta mei facultatem ingenioli, celebraretur. Hoc tamen facit non raro uerecundari grauique rubore perfundi, quod, huius modi specie dictationis cogente, detestabilem illicite amantium dementiam et male dulcia colloquia eorum, que nec nostro auditui permittuntur, 2 accommodari dictando mente tractaui et styli officio designaui. Sed, si hec erubescendo negligerem, nec proposito satisfacerem, nec innocentium laudem adeo plene iuxta meum posse exponerem, quia quanto blanditie amantium ad illiciendum promptiores, tanto et superni adiutoris gloria sublimior et triumphantium uictoria probatur gloriosior, presertim cum feminea  fragilitas uinceret, et uirile robur confusioni subiaceret. Non enim dubito mihi ab aliquibus obiici quod huius uilitas dictationis multo inferior, multo contractior, penitusque dissimilis eius, quem proponebam  imitari; sit, sententiis concedo: ipsis tamen denuntio me in hoc iure reprehendi non posse, quasi his uellem abusiue assimilari, qui mei inertiam longe precesserunt in scientia sublimiori. Nec enim tante sum iactantie, ut uel extremis me presumam conferre auctorum alumnis, sed hoc solum nitor, ut, licet nullatenus ualeam apte, supplici tamen mentis deuotione, acceptum in datorem retorqueam ingenium. Ideoque non sum adeo amatrix mei, ut pro uitanda reprehensione, Christi, qui in sanctis operatur, uirtutem  cessem predicare. Si enim alicui placet mea deuotio, gaudebo; si autem, uel pro mei abiectione, uel pro uitiosi sermonis rusticitate nulli placet, memetipsam tamen iuuat quod feci; quia, dum proprii  uilitatem laboris in aliis mee inscientie opusculis heroico ligatam strophio, in hac dragmatica iunctura serie colo, perniciosas gentilium delicias abstinendo deuito.





EPISTOLA EIUSDEM Ad quosdam sapientes huius libri fautores et emendatores priusquam libros suos ederet.

 3 Plene sciis et bene moratis, nec alieno profectui inuidentibus, sed, ut decet uere sapientes, congratulantibus, Hrotsuitha nesciola, nullaque probitate idonea, presens ualere et perpes gaudere. uestre igitur laudande humilitatis magnitudinem satis admirari nequeo, magnificeque, circa mei utilitatem, benignitatis atque dilectionis plenitudinem, condignarum recompensatione gratiarum remetiri non sufficio, quia, cum philosophicis apprime studiis enutriti et scientia longe excellentibus sitis perfecti, mei opusculum uilis muliercule, uestra admiratione dignum duxistis, et largitorem in me operantis gratie fraterno affectu gratulantes laudastis, arbitrantes mihi inesse aliquantulam scientiam artium, quarum subtilitas longe  preterit meum muliebre ingenium. Denique rusticitatem mee dictatiuncule hactenus uix audebam paucis ac solummodo familiaribus meis ostendere; unde pene opera cessauit dictandi ultra aliquid huiusmodi, quia, sicut pauci fuere qui me prodente perspicerent, ita non multi, qui, uel quid corrigendum inesset enuclearent, uel ad audendum aliquid huic simile prouocarent. At nunc, quia trium testimonium constat esse uerum, uestris corroborata sententiis, fiducialius presumo et componendis operam dare, si quando Deus annuerit posse, et quorumcunque sapientium examen subire. Inter hec diuersis affectibus, gaudio uidelicet et metu, in diuersum trahor. Deum namque, cuius solummodo gratia sum id quod sum, in me laudari cordetenus  gaudeo; sed maior quam sim uideri timeo, quia utrumque nefas esse non ambigo, et gratuitum Dei donum negare, et non acceptum accepisse simulare. Unde non denego prestante gratia Creatoris per dynamin me artes scire, quia sum animal capax discipline, sed per energiam fateor omnino nescire. Perspicax quoque ingenium diuinitus mihi collatum esse agnosco, sed magistrorum cessante diligentia, incultum et proprie pigritia inertie 4 torpet neglectum. Quapropter, ne in me donum Dei annullaretur ob neglegentiam mei, si qua forte fila uel etiam floccos de panniculis a ueste philosophie abruptis euellere quiui, prefato opusculo inserere curaui, quo uilitas mee inscientie intermixtione nobilioris materie illustraretur, et largitor ingenii tanto amplius  in me iure laudaretur, quanto muliebris sensus tardior esse creditur. Hec mea in dictando intentio, hec sola mei sudoris est causa, neque simulando me nescita scire iacto, sed quantum ad me tantum scio quod nescio. Quia enim attactu uestri fauoris atque petitionis arundineo more inclinata libellum, quem tali intentione disposui, sed usque huc pro sui uilitate occultare quam in palam proferre malui, uobis perscrutandum tradidi, decet ut non minoris, diligentia sollicitudinis eum emendando inuestigetis, quam proprii seriem laboris; et sic tandem ad normam rectitudinis reformatum mihi remittite, quo, uestri magisterio premonstrante in quibus maxime peccassem possim agnoscere.





COMeDIAE SEX HROTSUITHAE.



I. GALLICANUS.





ARGUMENTUM IN GALLICANUM.

Conuersio Gallicani principis militie, qui iturus ad bellum contra Scythas, sacratissimam uirginem Constantiam Constantini imperatoris filiam desponsauit, sed in conflictu prelii nimium coactatus, per Ioannem et Paulum primicerios Constantie conuersus, ad baptisma conuolauit, celibemque uitam elegit. Postea autem, iubente Iuliano Apostata, in exsilium missus martyrio est coronatus. Sed et Ioannes et Paulus eodem iubente clam occisi et in domo occulte sunt sepulti. Nec mora: percussoris filius a demonio arreptus, patris commissum et martyrum confitendo meritum iuxta eorum sepulcra saluatus, una cum patre est baptizatus.



[INCIPIT COMeDIA.]



ACTUS PRIMUS. INTERLOCUTORES: CONSTANTINUS, GALLICANUS, CONSTANTIA, ARTEMIA, ATTICA, IOANNES, PAULUS, PRINCIPES.



5 SCENA I.


CONSTANTINUS.

Tedet me, Gallicane, morarum, quia gentem, quam scis Scytharum Romane solam resistere paci nostrisque temere preceptis reluctari, bello protrahis lacessere, cum pro tui strenuitate id tibimet exercitii ad defensionem non ignores patrie seruari.


GALLICANUS.

Tuis enim, o Auguste Constantine, obnixe manibus pedibusque semper insistens obsequiis, tue Augustalis excellentie uotis effectu conabar respondere operis, nec unquam me subtraxi faciendis.


CONSTANTINUS.

Si opus est monitu? nam memorie fixum teneo.  Unde monui hortando potius quam arguendo, morem ut geras.


GALLICANUS.

Idipsum etiam studebo nunc.


CONSTANTINUS.

Gaudeo.


GALLICANUS.

Nec amore uite abduci potero quin peragam que iubes.


CONSTANTINUS.

Placet, tuique in me beneuolentiam laudo.


 GALLICANUS.

Sed summa implende intentio seruitutis summam expetit recompensationem mercedis.


CONSTANTINUS.

Nec iniuria.


GALLICANUS.

Difficultas enim cuiuscunque laboris tolerabilius fertur, si haud incerta accipiende spe mercedis releuatur.


CONSTANTINUS.

Patet.


GALLICANUS.

Unde ineundi premium periculi mihi, queso, proponas in presenti, quo impigre dimicans sudore non frangar certaminis, animatus spe retributionis.


 CONSTANTINUS.

Quod dignissimum omnique uidebatur senatui grauissimum [leg. gratissimum], nunquam tibi negabam aut negabo premium, scilicet nostre adeptionem familiaritatis, precipueque inter palatinos dignitatis.


GALLICANUS.

Fateor, sed id nunc haud molior.


CONSTANTINUS.

Si aliud expetas, oportet proferas.


 GALLICANUS.

Imo aliud.


CONSTANTINUS.

Quid?


GALLICANUS.

Si presumo dicere. . . .


CONSTANTINUS.

Et bene.


GALLICANUS.

Irasceris.


CONSTANTINUS.

Nullo modo.


GALLICANUS.

Certe.


CONSTANTINUS.

 Non.


GALLICANUS.

Moueberis indignatione.


CONSTANTINUS.

Ne id uereare.


GALLICANUS.

Dicam, iussisti; Constantiam tui natam amo.


CONSTANTINUS.

Et merito. Decet ut herilem filiam honorabiliter 6 ames et amabiliter honores.


GALLICANUS.

Interrumpis dicenda.


CONSTANTINUS.

Non interrumpo.


 GALLICANUS.

Ipsamque, si tua annuerit pietas, desponsare gestio.


CONSTANTINUS.

Non leue appetit premium, sed summum uobisque, o principes, ante insolitum.


GALLICANUS.

Heu! heu! dedignatur; presciui. Instate, queso, mecum precibus.


PRINCIPES.

Decet tuam, imperator egregie, dignitatem, ut pro sui reuerentia hoc illi non abnuas.


CONSTANTINUS.

Non abnuo quantum ad me; sed subtili primum inquisitione reor inuestigandum, an filia prebeat  assensum.


PRINCIPES.

Consequens est.


CONSTANTINUS.

Ibo, ipsamque, si uelis, Gallicane, pro hac re appellabo.


GALLICANUS.

Ac libens.



SCENA II.


CONSTANTIA.

Dominus imperator adit nos solito tristior. Quid uelit uehementer admiror.


CONSTANTINUS.

Huc ades, o filia Constantia, paucis te uolo.


 CONSTANTIA.

Adsum, domine mi; iube, quid uelis.


CONSTANTINUS.

Anxietate cordis fatigor, grauique tristitia afficior.


CONSTANTIA.

Ut te uenientem aspexi, tristitiam deprehendi, et licet causam ignorarem, conturbata pertimui.


CONSTANTINUS.

Tui causa contristor.


CONSTANTIA.

Mei?


CONSTANTINUS.

Tui.


CONSTANTIA.

Expaueo; quid est, domine mi?


 CONSTANTINUS.

Piget dicere, ne contristeris.


CONSTANTIA.

Multo magis contristor, si non dixeris.


CONSTANTINUS.

Gallicanus dux, cui frequens successus triumphorum primum inter principes dignitatis acquisiuit gradum, cuiusque ope sepissime indigemus ad defensionem patrie . . . . .


CONSTANTIA.

Quid ille?


CONSTANTINUS.

Desiderat te sponsam habitum ire.


CONSTANTIA.

Me?


 CONSTANTINUS

Te.


CONSTANTIA.

Mallem mori.


CONSTANTINUS.

Presciui.


CONSTANTIA.

Nec mirum, quia tuo consensu, tuo permissu, seruandam Deo uirginitatem deuoui.


CONSTANTINUS.

Memini.


CONSTANTIA.

Nullis enim suppliciis unquam potero compelli, quin inuiolatum custodiam sacramentum propositi.


CONSTANTINUS.

 Conuenit. Sed hinc coarctor nimium, quia si, quod debet fieri paterno more, te in proposito permansum ire consensero, haud leue damnum patiar in publica re. Si autem, quod absit, renitor, eternis cruciandus penis subiacebo.


CONSTANTIA.

Si enim diuinum desperarem adesse auxilium, mihi quam maxime, mihi potissimum esset dolendum.


CONSTANTINUS.

uerum.


CONSTANTIA.

Nunc autem nullus relinquitur locus mestitie, presumenti 7 de Domini pietate.


 CONSTANTINUS.

Quam bene dicis, mea Constantia!


CONSTANTIA.

Si meum digneris captare consilium, premonstrabo qualiter utrumque euadere possis damnum.


CONSTANTINUS.

O utinam!


CONSTANTIA.

Simula, prudenter peracta expeditione, ipsius uotis te satisfacturum esse; et ut meum concordari credat uelle, suade, quo suas interim filias Atticam ac Artemiam, uelut pro solidandi pignore amoris, mecum mansum ire, meosque primicerios Ioannem et Paulum secum faciat iter arreptum ire.


 CONSTANTINUS.

Et quid, si uictor reuerteretur, mihi erit agendum?


CONSTANTIA.

Reor Omnipatrem prius esse inuocandum, quo ab huiusmodi intentione Gallicani reuocet animum.


CONSTANTINUS.

O filia, filia, quantum dulcedine tue allocutionis amaritudinem dulcorasti mesti patris, adeo ut pro hac re nulla post hec mouear sollicitudine.


CONSTANTIA.

Non est necesse.


CONSTANTINUS.

Eam et Gallicanum leta promissione circumueniam.


 CONSTANTIA.

uade in pace, mi domine.



SCENA III.


GALLICANUS.

Curiositate frangar, o principes, antequam, quid meus senior Augustus tandiu cum herili filia agat, experiar.


PRINCIPES

Suadet illi uelle que desideras.


GALLICANUS.

O utinam preualeret suasio!


PAULUS [leg. PRINCIPES].

Forsitan preualebit.


GALLICANUS.

Silete, quiescite, Augustus reuertitur, non ut abiit  obscuro, sed uultu admodum sereno.


PRINCIPES.

Bona fortuna.


GALLICANUS.

Si enim, ut dicitur, speculum mentis est facies, serenitas faciei mansuetudinem forte designat eius animi.


PRINCIPES.

Ita.



SCENA Iu.


CONSTANTINUS.

Gallicane!


GALLICANUS.

Quid dixit?


 PRINCIPES.

Procede, procede, uocat te.


GALLICANUS.

Dii propitii, fauete!


CONSTANTINUS.

Perge securus, Gallicane, ad bellum. Reuersurus enim accipies, quod desideras, premium.


GALLICANUS.

Illudisne me?


CONSTANTINUS.

Si illudo?


GALLICANUS.

Me felicem, si unum scirem.


CONSTANTINUS.

Quid unum?


 GALLICANUS.

Eius responsum.


CONSTANTINUS.

Filie?


GALLICANUS

Ipsius.


CONSTANTINUS.

Iniusta satis ratio in hac re uerecunde uirginis responsum querere. Consequentia autem rerum monstrabit eius assensum.


GALLICANUS.

Si hunc scirem, responsum flocci facerem.


CONSTANTINUS.

Licet, experiare.


GALLICANUS.

 Exopto.


CONSTANTINUS.

Sui primicerios Ioannem et Paulum tecum commoratum iri decreuit, usque in diem nuptiarum.


GALLICANUS.

Quam ob causam?


CONSTANTINUS.

Quo illorum 8 ex confabulatione ipsius uitam, mores, consuetudinem, possis prenoscere.


GALLICANUS.

Bonum consilium, mihique quam maxime placitum.


CONSTANTINUS.

Scilicet tui filias secum uersa uice desiderat interim  mansum ire, quatenus illarum per sodalitatem tibi fiat morigera.


GALLICANUS.

Euax, Euax! Omnia meis respondent uotis.


CONSTANTINUS.

Fac ut adducantur citius.


GALLICANUS.

Statis, milites? Currite, abite, adducite filias ad obsequium sue domine.



SCENA u.


MILITES.

Adsunt illustres Gallicani nate, tue familiaritati, hera Constantia, pro sui pulchritudinis, sapientie et probitatis perspicuitate satis apte.


 CONSTANTIA.

Placet.  Amator uirginitatis et inspirator castitatis, Christe, qui me precibus martyris tue Agnetis a lepra pariter corporis et ab errore eripiens gentilitatis, inuitasti ad uirgineum tui genitricis thalamum, in quo tu manifestus es uerus Deus, retro exordium natus a Deo Patre, idemque uerus homo ex matre natus in tempore, te ueram et ceternam Patri sapientiam, per quam facta sunt omnia et cuius dispositione consistunt et moderantur uniuersa, suppliciter exoro ut Gallicanum, qui tui in me amorem subripiendo conatur exstinguere, post te trahendo ab iniusta intentione reuocare, suique filias digneris tibi assignare sponsas, et instilla cogitationibus earum tui amoris  dulcedinem, quatenus exsecrantes carnale consortium peruenire mereantur ad sacrarum societatem uirginum.


ARTEMIA.

Aue, Constantia, imperialis hera.


CONSTANTIA.

Saluete, sorores, Attica et Artemia; state, state, ne procidatis, sed libate mihi osculum amoris.


ARTEMIA.

Tuum ad obsequium, domina, alacri mente uenimus, tue ditioni summa deuotione nos subiecimus, tantum, ut tua nobis abundet gratia.


CONSTANTIA.

Unum Dominum habemus in celis, cui debetur deuotio nostre seruitutis, in cuius fide et dilectione  condecet nos seruata corporis integritate unanimiter perseuerare, ut mereamur aulam celestis patrie cum palma uirginitatis introire.


ARTEMIA.

In nullo reluctamur, sed testes in omnibus preceptis parere nitimur, 9 precipue in agnitione ueritatis et seruande proposito uirginitatis.


CONSTANTIA.

Congrua satis responsio, uestraque ingenuitate condigna, nec dubito quin diuine inspiratione gratie ad credendum estis peruente [al., peruenture].


ARTEMIA.

Qui posset fieri ut seruientes idolis sanum saperemus, sine illustratione superne pietatis?


CONSTANTIA.

Stabilitas uestre fidei spem mihi excitat de credulitate Gallicani.


ARTEMIA.

Admoneatur tantum; haud dubium quin credat.


CONSTANTIA.

Aduocentur Ioannes et Paulus.



SCENA uI.


IOANNES.

Presto sumus, hera, quos uocasti.


CONSTANTIA.

Ite citi ad Gallicanum, et inherentes eius lateri suadete illi paulatim mysterium nostre fidei, si forsan illum Deus dignetur per nos lucrari.


 PAULUS.

Deus det prouentum! Nos adhibemus frequentationes hortamentorum.



SCENA uII.


GALLICANUS.

Opportune aduenitis, Ioannes et Paule; suspensis diu animis uestrum prestolabar aduentum.


IOANNES.

Ut uocem iubentis domne hausimus, tibi ab obsequendum conuolauimus.


GALLICANUS.

Multo magis uestro quam aliorum delector obsequio.


PAULUS.

Non immerito, nam uulgo dicitur: Qui dilectis  obsequitur, et ipse sit dilectus.


GALLICANUS.

uerum.


IOANNES.

Dilectio mittentis here reconciliatur nos familiaritati tue.


GALLICANUS.

Non nego. Conuenite, congregamini, tribuni et centuriones, omnesque mei iuris milites. Adsunt Ioannes et Paulus, quorum detinebar absentia ne pergerem.


TRIBUNI.

Precede. 


GALLICANUS.

Capitolium et templa primum nobis intranda, numinaque  deorum placanda sunt ritu sacrificiorum, quo prosperentur exitus pugne.


TRIBUNI.

Necesse.


IOANNES.

Subtrahamus nos interim.


PAULUS.

Decet.



SCENA uIII.


IOANNES.

En, dux egreditur; ascendamus equos, offeramus nos obuiam.


PAULUS.

Ac cito.


GALLICANUS.

Unde uenitis! Ubi fuistis?


IOANNES.

Strauimus sarcinulas, premisimus, quo expediti tuum iter possimus comitari.


GALLICANUS.

Placet.



SCENA IX.


GALLICANUS.

O tribuni, proh Iupiter! aspicio innumerabilis exercitus legiones, uariis armorum instrumentis horribiles.


TRIBUNI.

Hercle hostes!


 GALLICANUS.

Resistamus fortiter et congrediamur uiriliter.


TRIBUNI.

Si est utilis nostri congressio cum tantis?


GALLICANUS.

Et quid mauultis?


TRIBUNI.

Submittere 10 colla.


GALLICANUS.

Nolit hoc Apollo!


TRIBUNI.

Aedepol faciendum. En, undiquesecus circumdamur, uulneramur, perimimur.


GALLICANUS.

Eh heu! quid erit, cum tribuni me spernunt, se  tradunt?


IOANNES.

Fac uotum Deo celi te Christianum fieri, et uinces.


GALLICANUS.

uoueo, et opere implebo.


HOSTES.

Heus! rex Bradan, sperande fortuna uictorie illudit nos. En, destre languescunt, uires fatiscunt; sed et inconstantia pectoris cogit nos discedere ab armis.


BRADAN.

Quid dicam ignoro; ipsa quam toleratis me urget passio. Restat ut nos duci tradamus.


 HOSTES.

Alias non euademus.


BRADAN.

Dux Gallicane, noli in nostri perniciem seuire, sed parce et utere ut libet nostra seruitute.


GALLICANUS.

Ne trepidetis, ne formidetis; sed datis obsidibus facite uos tributarios imperatoris et uiuite beate sub Romana pace.


BRADAN.

Tuo arbitrio pendet quot qualesque accipere quantumque pondus soluendi census nobis uelis imponere.


GALLICANUS.

Soluite procinctum, mei milites; nemo ledatur,  nemo perimatur; amplectamur federatos, quos publicos insectabamur inimicos.


IOANNES.

Quanto magis ualet intenta precatio, quam humana presumptio!


GALLICANUS.

uerum.


PAULUS.

Quam efficax his aderit superna miseratio, quos Deo commendat humilis deuotio!


GALLICANUS.

Perspicuum.


IOANNES.

Sed quod uouetur in perturbatione, soluendum est in tranquillitate.


 GALLICANUS.

Assentio; unde quantocius baptizari gestio, ac reliquum uite in Dei obsequio uacare.


PAULUS.

Iustum.



SCENA X.


GALLICANUS.

Ecce, in introitu nostro proruunt Romani urbicole, insignia laudum ferentes ex more.


IOANNES.

Consequens est.


GALLICANUS.

Sed nec nostre, nec deorum fortitudini titulus debetur triumphi.


PAULUS.

 Nullo modo, sed uero Deo.


GALLICANUS.

Unde templa arbitror transeunda.


IOANNES.

Recte arbitraris.


GALLICANUS

Et limina apostolorum supplici confessione esse intranda.


PAULUS.

O te tali opinione felicem! Nunc testaris te uerum Christicolam.



SCENA XI.


CONSTANTINUS

Admiror, o milites, cur Gallicanus tandiu se subtrahat  nostris conspectibus


MILITES.

Ut urbem intrauit, gressum ad domum sancti Petri concite tetendit, terratenusque prostratus pro recepta uictoria grater impendit Altithrono. 11


CONSTANTINUS.

Gallicanus?


MILITES.

Ipse.


CONSTANTINUS.

Incredibile.


MILITES.

En, accedit; ipsum potes sciscitari.



SCENA XII.


CONSTANTINUS.

 Diu te, Gallicane, sustinui, ut modum exitumque experirer prelii.


GALLICANUS.

Dicam digestim.


CONSTANTINUS.

Hoc interim parui pendo, quo edisseras quod magis exopto.


GALLICANUS.

Quid est?


CONSTANTINUS.

Cur iturus deorum templa et reuertens intrares apostolorum tecta.


GALLICANUS.

Rogas?


 CONSTANTINUS.

Curiose.


GALLICANUS.

Expono.


CONSTANTINUS.

Exopto.


GALLICANUS.

Fateor, sacratissime imperator, iturus, ut obiecisti, sacella intraui, meque demoniis et diis supplex commisi.


CONSTANTINUS.

Hoc Romanis antiquitus fuit in more.


GALLICANUS.

Mala consuetudo.


CONSTANTINUS.

Pessima.


 GALLICANUS.

Quo pacto tribuni cum suis legionibus aduenere, meque euntem undiquesecus sepsere.


CONSTANTINUS.

Pomposo admodum apparatu egrediebaris.


GALLICANUS.

Promouimus, hostes impegimus, commisimus, uicti sumus.


CONSTANTINUS.

Romani uicti!


GALLICANUS.

Penitus.


CONSTANTINUS.

O res dira omnibusque seclis inaudita!


GALLICANUS.

 Ego quidem nefanda sacrificia iteraui, nec aderant qui adiuuarent dii; sed inualescente congressione plurimi ex nostris interiere.


CONSTANTINUS.

Confundor audiendo.


GALLICANUS.

Tandem tribuni me spreuerunt, se tradiderunt.


CONSTANTINUS.

Hostibus?


GALLICANUS.

Ipsis.


CONSTANTINUS.

Ah! quid fecisti?


GALLICANUS.

 Quid possem facere, nisi fugam captare?


CONSTANTINUS.

Non.


GALLICANUS.

Etiam.


CONSTANTINUS.

Quantis tunc angustiis urgebatur constantia tui pectoris!


GALLICANUS.

Maximis.


CONSTANTINUS.

Et quomodo euasisti?


GALLICANUS.

Mei familiares socii Ioannes et Paulus suaserunt mihi uotum fecisse Creatori.


 CONSTANTINUS.

Salubre.


GALLICANUS.

Experiebar. Ut os ad uouendum aperui, celeste iuuamen sensi.


CONSTANTINUS.

Quo pacto?


GALLICANUS.

Apparuit mihi iuuenis procere magnitudinis crucem ferens in humeris, et precepit ut stricto mucrone illum sequerer.


CONSTANTINUS.

Quisquis ille erat, celitus missus fuerat.


GALLICANUS.

 Comprobaui; nec mora, astiterunt mihi a dextra leuaque milites armati, quorum uultum minime agnoui, promittentes auxilium sui.


CONSTANTINUS.

Celestis militia.


GALLICANUS.

Non ambigo. At ubi sequens precedentem secutus [leg. securus] inter medias hostium ingrederer acies, perueni ad regem eorum, nomine Bradan, qui mox incredibili 12 metu correptus, pedibusque meis prouolutus, se cum suis subdidit, professus censum principi Romani orbis finetenus soluendum.


CONSTANTINUS.

Grates prosperitatis auctori, qui in se sperantes  non patitur confundi.


GALLICANUS.

Experimento didici.


CONSTANTINUS.

uellem experiri quid deinde profugi actitarent tribuni.


GALLICANUS.

Maturabant reconciliari.


CONSTANTINUS.

Recepistin' gratis?


GALLICANUS.

Ego illos gratis, qui me periclis, qui se inimicis? haud ita.


CONSTANTINUS.

Et qui?


 GALLICANUS.

Proposui promerende gratie pretium.


CONSTANTINUS.

Quale?


GALLICANUS.

uidelicet sectam Christicolarum, quam qui elegerit, gratiam susciperet priorem honoremque ampliorem; qui uero spreuerit, gratia simul priuaretur et militia.


CONSTANTINUS.

Recta propositio, tuaque auctoritate condigna.


GALLICANUS.

Ego quidem, baptismate imbutus, totum me Deo subiugaui, in tantum, ut tue quam pre omnibus  dilexi abrenunciarem filie, quo abstinens coniugii placerem uirginis proli.


CONSTANTINUS.

Accede propius, ut irruam in tuos amplexus. Nunc quidem, nunc cogor tibi detegere quod ad tempus studebam uelare.


GALLICANUS.

Quid?


CONSTANTINUS.

Id uidelicet, quod mea tueque nate eidem quam elegisti student religioni.


GALLICANUS.

Gaudeo.


CONSTANTINUS.

Tantoque seruande uirginitatis flagrant amore, ut  nec minis nec blandimentis reuocari possint ab intentione.


GALLICANUS.

Perseuerent, exopto.


CONSTANTINUS.

Intreamus in palatium, ubi ipse commorantur.


GALLICANUS.

Precede, sequar.


CONSTANTINUS.

Ecce, occurrunt cum Augusta Helena mei genitrice gloriosa, omnibusque lacryme fluunt pre gaudio.



SCENA XIII.


 GALLICANUS.

uiuite feliciter, o sancte uirgines, perseuerantes in Dei timore, decusque uirginitatis inuiolatum seruate, quo digne inueniamini amplexibus Regis eterni.


CONSTANTIA.

Eo liberius seruabimus, quo te non contra luctari sentimus.


GALLICANUS.

Non contra luctor, non renitor, non prohibeo; sed uestris in hoc uotis libens concedo in tantum, ut nec te, o mea Constantia, quam haud segniter emi uite pretio, aliud quam cepisti uelle cogam.


CONSTANTIA.

Hec mutatio dextre Excelsi.


GALLICANUS.

 Si in melius mutatus non essem, tue promissioni 13 assensum non preberem.


CONSTANTIA.

Amicus pudicitie uirginalis et fautor totius bone uoluntatis, qui te ab iniusta intentione reuocauit, meamque uirginitatem sibi signauit, dignetur nos pro corporali discidio quandoque associatum ire in eterno gaudio.


 GALLICANUS.

Fiat, fiat!


CONSTANTINUS.

Cum uinculum Christi amoris in unius nos societate coniungat religionis, decet ut, quasi gener Augustorum, honorifice nobiscum habites intra palatium.


GALLICANUS.

Nulla magis est uitanda tentatio, quam oculorum concupiscentia.


CONSTANTINUS.

Refragari nequeo.


GALLICANUS.

Unde non expedit me frequentius uirginem intueri,  quam pre parentibus, pre uita, pre anima, a me scis amari.


CONSTANTINUS.

Ut libet.


GALLICANUS.

Ecce, habes quadruplicatum exercitum Christo fauente et me laborante, patere ut nunc militem imperatori, cuius iuuamine uici, et cui debeo quidquid feliciter uixi.


CONSTANTINUS.

Ipsum decet laus et iubilatio, ipsi debet famulari omnis creatura.


GALLICANUS.

Sed illi potissimum, quis in necessitate largius prestat auxilium.


 CONSTANTINUS.

Ut asseris.


GALLICANUS.

Partem possessionis, que ad filias pertinet, excipio, partemque ad susceptionem peregrinorum mihi reseruo. De reliquo proprios seruos libertate donatos ditari, pauperumque necessitates uolo sustentari.


CONSTANTINUS.

Prudenter possessa disponis, nec expers fles eterne retributionis.


GALLICANUS.

Me ipsum etiam sancto uiro Hilariano in urbe ostendi  indiuiduum sodalem ardeo associatum iri quo ibidem reliquum uite in Dei laude pauperumque  uacem susceptione.


CONSTANTINUS.

Simplex Esse, cui semper est posse, sinat tui esse prosperis successionibus iuxta sui uelle uigere, et perducat te ad gaudia eternitatis, qui regnat et gloriatur in unitate Trinitatis.


GALLICANUS.

Amen.



ACTUS SECUNDUS. INTERLOCUTORES: IULIANUS IMPERATOR, CONSULES, MILITES, TERENTIANUS, IOANNES, CHRISTICOLAE.



SCENA I.


IULIANUS.

14 Incommodum satis nostro probatur esse imperio, quod christiani libero utuntur arbitrio, et iactant se leges debere sequi, quas accipiebant temporibus Constantini.


CONSULES.

Turpe, si pateris.


IULIANUS.

Non patiar.


CONSULES.

Decet.


IULIANUS.

O milites, accingimini, et nudate christicolas possessionibus propriis, obiiciendo sententiam Christi  dicentis: Qui non renuntiauerit omnibus que possidet, N. P. T. M. u. E. S. P. T.


MILITES.

In nobis non erit mora.



SCENA II.


CONSULES.

En, milites reuertuntur.


IULIANUS.

Secundusne est uester reditus?


MILITES.

Secundus.


IULIANUS.

Et cur tam citus?


MILITES.

Dicemus: Castella, que Gallicanus sibi retinuit,  decreuimus intrasse, tueque seruituti usurpasse; sed, si quis ex nostris pedem admouit, leprosus seu energumenus est factus.


IULIANUS.

Reuertimini, ipsumque compellite uel patriam deserere, uel idolis sacrificare.



SCENA III.


GALLICANUS.

Ne fatigemini, o milites, inutilia suadendo, quia in estimatione eterne uite flocci facio quidquid habetur sub sole. Unde patriam desero et exsul pro Christo Alexandriam peto, optans ibidem coronari martyrio.



SCENA Iu.


 MILITES.

Gallicanus, ut iussisti, patria expulsus Alexandriam petiit, ibique a Rauciano comite tentus gladio est peremptus.


IULIANUS.

O bene factum!


 MILITES.

Sed Ioannes et Paulus te fastidiunt.


IULIANUS.

Quid agunt?


MILITES.

Libere uagantur, thesauros Constantie erogant.


IULIANUS.

Aduocentur.


MILITES.

Adsunt.



SCENA u.


IULIANUS.

Non nescio uos, Ioannes et Paule, a cunabulis Augustorum mancipatos fuisse obsequio.


IOANNES.

 Fuimus.


IULIANUS.

Unde decet ut meo inherentes lateri seruiatis in palatio, in quo nutriti estis a puero.


PAULUS.

Haud seruiemus.


IULIANUS.

Mihin' non seruietis?


IOANNES.

Diximus.


IULIANUS.

Num non uidemur Augustus?


PAULUS.

Sed dissimilis prioribus.


IULIANUS.

 In quo?


IOANNES.

Religione et merito.


IULIANUS.

uellem plenius audire.


PAULUS.

uolumus dicere: Gloriosissimi et famosissimi imperatores Constantinus, Constans et Constantius, quorum famulabamus imperio, fuere uiri Christianissimi, et gloriabantur se seruos esse Christi.


IULIANUS.

Memini, sed non opto eos in hoc sequi.


PAULUS.

Deteriora imitaris. Qui ecclesias frequentabant,  et excusso diademate 15 prostrati Iesum Christum adorabant.


IULIANUS.

Ad hec me non cogitis.


IOANNES.

Ideo illis es dissimilis.


 PAULUS.

Nam quia adolebantur Creatori, Augustalis apicem dignitatis ornabant et beatificabant insignibus sue probitatis et sanctitatis, prosperisque ad uota successionibus pollebant.


IULIANUS.

Certe ego.


IOANNES.

Non simili modo, quia eos diuina comitabatur gratia.


IULIANUS.

Friuola. Ego quondam stultus talia exercui, et clericatum in Ecclesia obtinui.


IOANNES.

 Placetne tibi, o Paule, clericus?


PAULUS.

Diaboli capellanus.


IULIANUS.

At ubi nichil utilitatis inesse deprehendi, ad culturam deorum me inflexi, quorum pietas me prouexit ad fastigium regni.


IOANNES.

Abrupisti nostri orationem, ne audires iustorum laudem.


IULIANUS.

Quid ad me?


PAULUS.

Nihil; sed subiungendum est quod ad te. Postquam enim mundus eis non erat dignus habendis,  suscepti sunt inter angelos, tibique infelix respublica relinquebatur regenda.


IULIANUS.

Cur infelix iuxta id temporis?


IOANNES.

Ex qualitate rectoris.


PAULUS.

Reliquisti omnem religionem, et imitatus es idololatrie superstitionem. Pro hac iniquitate, et a tuis conspectibus et a tuorum societate nos subtraximus


IULIANUS.

Licet satis multis a uobis dehonestatus sim, adhuc tamen parcens audacie cupio uos inter primos  in palatio extollere.


IOANNES.

Ne fatiga te, quia nec minis, nec blandimentis cogimur cedere.


IULIANUS.

Decem dierum dabo inducias, quo tandem resipiscentes ultro maturetis reconciliari gratie nostre dignitatis. Sin autem, quod faciendum est faciam, non ultra uobis ludibrio fiam.


PAULUS.

Quod facturus eris hodie perfice, quia nec ad tui salutationem, nec ad palatium, nec ad culturam deorum nos poteris reuocare.


IULIANUS.

Abite, discedite, que monui perpetrate.


 IOANNES.

Acceptas non flocci faciamus inducias, sed facultates celo permittamus, nosque ieiuniis et obsecrationibus Deo interim commendemus.


PAULUS.

Consequens est.



SCENA uI.


IULIANUS.

uade, Terentiane, sumptis tecum militibus compelle Ioannem et Paulum deo Ioui sacrificare. Si autem obstinato resisterint pectore, perimantur, non palam, sed nimium 16 occulte, quia palatini fuere.



SCENA uII.


TERENTIANUS.

 Imperator Iulianus cui seruio misit uobis, Ioannes et Paule, pro sui clementia aureum simulacrum Iouis, cui thura gratis imponere debetis. Quod si nolueritis, capitalem sententiam subibitis.


IOANNES.

Si Iulianus sit tuus dominus, habeto pacem cum illo, et utere eius gratia. Nobis non est alius nisi Dominus noster iehsu Christus, pro cuius amore desideramus mori, quo mereamur eternis gaudiis perfrui.


TERENTIANUS.

Quid tardatis, milites? stringite ferrum, et interficite imperatoris deorumque rebelles; interfectos clam in domo sepelite, nullumque sanguinis uestigium relinquite.


 MILITES.

Et quid dicemus rogati?


TERENTIANUS.

Simulate quasi exsilio sint destinati.


IOANNES, PAULUS.

Te, Christe, cum Patre et sancto Spiritu regnantem, unum Deum, sub hoc periculo inuocamus, te moriendo laudamus; tu suscipe animas, pro te de lutea habitatione eliminatas.



SCENA uIII.


TERENTIANUS.

Eh heu, o Christicole. quid patitur unicus filius meus?


CHRISTICOLAE.

Stridet dentibus, sputa iacit, torquet insana lumina;  nam plenus est demoniis.


TERENTIANUS.

ue patri! ubi agitatur.


CHRISTICOLAE.

Ante sepulcra martyrum Ioannis et Pauli humi prouoluitur, seque ipsorum precibus torqueri fatetur.


TERENTIANUS.

Mea culpa, meum facinus. Nam meo hortatu, meo iussu ipse infelix impias manus in sanctos martyres misit.


CHRISTICOLAE.

Si te hortante deliquit, te compatiente penas luit.


 TERENTIANUS.

Ego quidem parui iussis impiissimi imperatoris Iuliani.


CHRISTICOLAE.

Ideo namque ipse diuina perculsus est ultione.


TERENTIANUS.

Scio, eoque magis expaueo, quo nullum hostem Dei seruorum impunitum euasisse meminero.


CHRISTICOLAE.

Recte.


TERENTIANUS.

Quid si curram et penitens sceleris sacris prouoluar  tumulis?


CHRISTICOLAE.

ueniam mereberis, si tamen baptismate mundaberis.



SCENA IX.


TERENTIANUS.

Gloriosi testes Christi, Ioannes et Paule, imitamini exemplum magistri eadem iubentis, et orate pro persecutorum delictis. Este compatientes orbati patris angustiis et misereamini furientis nati miseriis, quo ambo tincti fonte baptismatis perseueremus in fide sancte Trinitatis.


CHRISTICOLAE.

Parce, Terentiane, 17 lacrymis, et parce anxietati cordis. En, filius tuus resipiscit et per martyrum suffragia sanum recepit.


TERENTIANUS.

Gratias Regis eternitatis, qui suis militibus tantum prestitit honoris, ut non solum anime gaudent in  celo, sed etiam mortua in tumulis ossa uariis fulgent miraculorum titulis, in testimonium sui sanctitatis, prestante Domino nostro Iesu Christo qui uiuit et regnat.



II. DULCITIUS.





ARGUMENTUM IN DULCITIUM.

Passio sanctarum uirgiuum Agapes, Chionie et Irene, quas sub nocturno silentio Dulcitius preses clam adiit, cupiens earum amplexibus saturari. Sed mox ut intrauit, mente captus ollas et sartagines pro uirginibus amplectendo osculabatur, donec facies et uestes horribili nigredine inficiebantur. Deinde Sisinnio comiti iussu perpuniendas [leg. i. imperatoris pun.] uirgines cessit, qui etiam miris modis illusus tandem Agapen et Chioniam concremari et Irenam iussit perfodi.



INTERLOCUTORES: DIOCLETIANUS, AGAPE, CHIONIA, IRENA, DULCITIUS, MILITES.



SCENA I.


DIOCLETIANUS.

Parentele claritas, ingenuitas, uestrumque serenitas pulchritudinis exigit uos nuptiali lege primis in palatio copulari, quod nostri iussio annuerit fieri, si Christum negare nostrisque diis sacrificia uelitis ferre.


AGAPE.

Esto securus curarum, nec te grauet nostrarum preparatio nuptiarum, quia nec ad negationem confitendi nominis, nec ad corruptionem integritatis ullis rebus compelli poterimus.


DIOCLETIANUS.

Quid sibi uult ista que uos agitat fatuitas?


AGAPE.

 Quod signum fatuitatis nobis inesse deprehendis?


 18 DIOCLETIANUS.

Euidens magnumque.


AGAPE.

In quo?


DIOCLETIANUS.

In hoc precipue quod, relicta uetuste obseruantia religionis, inutilem Christiane nouitatem sequimini superstitionis.


AGAPE.

Temere calumniaris statum Dei omnipotentis. Periculum.


DIOCLETIANUS.

Cuius?


AGAPE.

Tui reique publice quam gubernas.


 DIOCLETIANUS.

Ista insanit. Amoueatur.


 CHIONIA.

Mea germana non insanit, sed tui stultitiam iuste reprehendit.


DIOCLETIANUS.

Ista inclementius bacchatur, unde nostris conspectibus eque subtrahatur, et tertia discutiatur.


IRENA.

Tertiam rebellem tibique penitus probabis renitentem.


DIOCLETIANUS.

Irena, cum sis minor etate, fito maior dignitate.


IRENA.

Ostende, queso, quo pacto.


DIOCLETIANUS.

Flecte ceruicem diis, et esto sororibus exemplum  correctionis et causa liberationis.


IRENA.

Conquiniscant idolis, qui uelint incurrere iram Celsitonantis, ego quidem caput regali unguento delibutum non dehonestabo, pedibus simulacrorum submittendo.


DIOCLETIANUS.

Cultura deorum non adducit dehonestatem, sed precipuum honorem.


IRENA.

Et que inhonestas turpior, que turpitudo maior, quam seruos uenerari ut dominos?


DIOCLETIANUS.

Non suadeo tibi uenerari seruos, sed dominorum principumque deos.


 IRENA.

Nonne is est cuiusuis seruus, qui ab artifice pretio comparatur, ut emptitius?


DIOCLETIANUS.

Huius presumptio uerbositatis tollenda est suppliciis.


IRENA.

Hoc optamus, hoc amplectimur, ut pro Christi amore suppliciis laceremur.


DIOCLETIANUS.

Iste contumaces nostrisque decretis contraluctantes catenis irretiantur, et ad examen Dulcitii presulis [leg. presidis] sub carcerali squalore seruentur.



SCENA II.


 DULCITIUS.

Producite, milites, producite quas tenetis in carcere.


MILITES.

Ecce quas uocasti.


DULCITIUS.

Pape! quam pulchre, quam uenuste, quam egregie puellule!


MILITES.

Profecto decore.


DULCITIUS.

Captus sum illarum specie.


MILITES.

Credibile.


 DULCITIUS.

Exestuo illas ad mei amorem trahere.


MILITES.

Diffidimus te preualere.


DULCITIUS.

Quare?


MILITES.

Quia stabiles fide.


DULCITIUS.

Quid si suadeam blandimentis?


MILITES.

Contemnunt.


DULCITIUS.

Quid si terream suppliciis?


MILITES.

 Parui pendunt.


DULCITIUS.

Et quid fiet?


MILITES.

Precogita.


DULCITIUS.

Ponite illas 19 in custodiam in interiorem officine edem, in cuius proaulio ministrorum seruantur uasa.


MILITES.

Ut quid eo loci?


DULCITIUS.

Quo a me sepiuscule possint uideri.


MILITES.

Ut iubes.



SCENA III.


 DULCITIUS.

Quid agunt captiue sub hoc noctis tempore?


MILITES.

uacant hymnis.


DULCITIUS.

Accedamus propius.


MILITES.

Tinnule sonitum uocis a longe audiemus.


DULCITIUS.

Obseruate pro foribus cum lucernis; ego autem intrabo et uel optatis amplexibus me saturabo.


MILITES.

Intra, prestolabimur.



SCENA Iu.


 AGAPE.

Quid strepit pre foribus?


IRENA.

Infelix Dulcitius ingreditur.


CHIONIA.

Deus nos tueatur!


AGAPE.

Amen.


CHIONIA.

Quid sibi uult collisio ollarum, cacaborum et sartaginum?


IRENA.

Lustrabo. Accedite, queso, per rimulas perspicite.


 AGAPE.

Quid est?


IRENA.

Ecce, iste stultus mente alienatus estimat se nostris uti amplexibus.


AGAPE.

Quid facit?


IRENA.

Nunc ollas molli fouet gremio, nunc sartagines et cacabos amplecitur mitia libans oscula.


CHIONIA.

Ridiculum!


IRENA.

Nam facies, manus ac uestimenta, adeo sordida, adeo coinquinata, ut nigredo que inhesit similitudinem  Aethiopis exprimat.


AGAPE.

Decet, ut talis appareat corpore, qualis a diabolo possidetur in mente.


IRENA.

En, parat egredi. Intendamus quid illo egrediente agant milites pro foribus exspectantes.



SCENA u.


MILITES.

Quis hic egreditur demoniacus, uel magis ipse diabolus? Fugiamus.


DULCITIUS.

Milites, quo fugitis? State, exspectate, ducite me cum lucernis ad cubile.


MILITES.

 uox senioris nostri, sed imago diaboli. Non subsistamus, sed fugam maturemus; phantasma uult nos pessumdare.


DULCITIUS.

Ad palatium ibo, et quam abiectionem patior principibus uulgabo



SCENA uI.


DULCITIUS.

Ostiarii, introducite me in palatium, quia ad imperatorem habeo secretum.


OSTIARII.

Quid hoc uile ac detestabile monstrum, scissis et nigellis panniculis obsitum? Pugnis tundamus, de gradu precipitemus, nec ultra huc detur liber accessus.


 DULCITIUS.

ue, ue! Quid contigit? Nonne splendidissimis uestibus indutus, totoque corpore uideor nitidus, et quicunque me aspicit uelut horribile monstrum fastidit? Ad coniugem reuertar, quo ab illa quid erga me actum sit experiar. 20 En, solutis crinibus egreditur, omnisque domus lacrymis prosequitur.



SCENA uII.


CONIUX.

Heu, heu! mi senior, Dulciti! Quid pateris? Non es sane mentis? Factus es in derisum Christicolis.


DULCITIUS.

Nunc tandem sentio me illusum illarum maleficiis.


 CONIUX.

Hoc me uehementer confudit, hoc precipue contristauit, quod quid patiebaris ignorasti.


DULCITIUS.

Mando ut lasciue presententur puelle, et abstractis uestibus publice denudentur, quo uersa uice quid nostra possint ludibria experiantur.



SCENA uIII.


MILITES.

Frustra sudamus, in uanum laboramus. Ecce, uestimenta uirgineis corporibus inherent uelut coria. Sed et ipse qui nos ad exspoliandum urgebat preses stetit sedendo, nec ullatenus excitari potest a somno. Ad imperatorem adeamus, ipsique rerum que geruntur propalemus.



SCENA IX.


DIOCLETIANUS.

Dolet nimium quod presidem Dulcitium audio adeo illusum, adeo exprobratum, adeo calumniatum. Sed, ne uiles muliercule iactent se impune nostris diis deorumque cultoribus illudere, Sisinnium comitem dirigam ad ultionem exercendam.



SCENA X.


SISINNIUS.

O milites, ubi sunt lasciue, que torqueri debent, puelle?


MILITES.

Affliguntur in carcere.


SISINNIUS.

 Irenam reseruate et reliquas producite.


MILITES.

Cur unam excipis?


SISINNIUS.

Parcens infantie. Forte facilius conuertetur, si sororum presentia non terrebitur.


MILITES.

Ita.



SCENA XI.


MILITES.

Presto sunt quas iussisti.


SISINNIUS.

Prebete assensum, Agape et Chionia, meis consiliis.


AGAPE.

 Si prebebimus?


SISINNIUS.

Ferte libamina diis


CHIONIA.

uero et eterno Patri eiusque ceterno Filio, sanctoque amborum Paraclito, sacrificium laudis sine intermissione libamus.


SISINNIUS.

Hoc uobis non suadeo, sed penis prohibeo.


AGAPE.

Non prohibebis, nec unquam sacrificabimus demoniis.


SISINNIUS.

Deponite duritiam cordis, et sacrificate. Sin autem,  faciam uos interfectum iri, iuxta preceptum imperatoris Diocletiani.


CHIONIA.

Decet ut in nostri necem obtemperes iussis tui imperatoris, cuius nos decreta contemnere noscis. Si autem parcendo moram feceris, equum est ut tu interficiaris.


SISINNIUS.

Non tardetis, milites, non tardetis capere blasphemas has, 21 et in ignem proiicite uiuas.


MILITES.

Instemus construendis rogis et tradamus illas bacchantibus flammis, quo finem demus conuiciis.


AGAPE.

Non tibi, Domine, non tibi hec potentia insolita,  ut ignis uim uirtutis sue obliuiscatur, tibi obtemperando. Sed tedet nos morarum. Ideo rogamus solui retinacula animarum, quo exstinctis corporibus tecum plaudent in ethere nostri spiritus.


MILITES.

O nouum, o stupendum miraculum! Ecce, anime egresse sunt corpore, et nulla lesionis reperiuntur uestigia; sed nec capilli, nec uestimenta ab igne sunt ambusta, quo minus corpora.


SISINNIUS.

Proferte Irenam.


MILITES.

Etiam.



SCENA XII.


 SISINNIUS.

Pertimesce, Irena, necem sororum, et caue perire exemplo illarum.


IRENA.

Opto exemplum earum moriendo sequi, quo merear cum his eternaliter letari.


SISINNIUS.

Cede, cede mee suasioni.


IRENA.

Haud cedam facinus suadenti.


SISINNIUS.

Si non cesseris, non citum tibi prestabo exitum, sed differam et noua in dies supplicia multiplicabo.


IRENA.

Quanto acrius torqueor, tanto gloriosius exaltabor.


 SISINNIUS.

Supplicia non metuis; admouebo quod horresces.


IRENA.

Quidquid irrogabis aduersi, euadam iuuamine Christi.


SISINNIUS.

Faciam te ad lupanar duci, corpusque tuum turpiter coinquinari.


IRENA.

Melius est ut corpus quibuscunque iniuriis maculetur, quam anima idolis polluatur.


SISINNIUS.

Si socia eris meretricum, non poteris polluta ultra intra contubernium computari uirginum.


 IRENA.

uoluptas parit penam, necessitas autem coronam; nec dicitur reatus nisi quod consentit animus.


SISINNIUS.

Frustra parcebam, frustra miserebar huius infantie.


MILITES.

Presciuimus; nullatenus ad deorum culturam potest flecti, nec terrore unquam potest frangi.


SISINNIUS.

Non ultra parcam.


MILITES.

Rectum.


SISINNIUS.

Capite illam sine miseratione, et trahentes cum  crudelitate ducite ad lupanar sine honore.


IRENA.

Non perducent.


SISINNIUS.

Quis prohibere potest?


IRENA.

Qui mundum sui prouidentia regit.


SISINNIUS.

Probabo.


IRENA.

Ac citius libito.


SISINNIUS.

Ne terreamini, milites, fallacibus huius blaspheme presagiis.


MILITES.

 Non terremur, sed tuis preceptis parere nitimur.



SCENA XIII.


SISINNIUS.

Qui sunt hi 22 qui nos inuadunt? Quam similes sunt militibus quibus Irenam tradidimus. Ipsi sunt. Cur tam cito reuertimini? Quo tenditis tam anheli?


MILITES.

Te ipsum querimus.


SISINNIUS.

Ubi est quam traxistis?


MILITES.

In supercilio montis.


SISINNIUS.

Cuius?


 MILITES.

Proximi.


SISINNIUS.

O insensati et hebetes, totiusque rationis incapaces!


MILITES.

Cur causaris? Cur uoce et uultu nobis minaris?


SISINNIUS.

Dii uos perdant!


MILITES.

Quid in te commisimus? Quam tibi iniuriam fecimus? Que tua iussa transgressi sumus?


SISINNIUS.

Nonne precepi ut rebellem deorum ad turpitudinis locum traheretis?


 MILITES

Precepisti, nosque tuis preceptis operam dedimus implendis, sed superuenere duo ignoti iuuenes, asserentes se ad hoc ex te missos, ut Irenam ad cacumen montis perducerent.


SISINNIUS.

Ignorabam.


MILITES.

Agnoscimus.


SISINNIUS.

Quales fuerunt?


MILITES.

Amictu splendidi, uultu admodum reuerendi.


SISINNIUS.

 Num sequebamini illos?


MILITES.

Sequebamur.


SISINNIUS.

Quid fecerunt?


MILITES.

A dextra leuaque Irene se locauerunt, et nos huc direxerunt, quo te exitus rei non lateret.


SISINNIUS.

Restat ut ascenso equo pergam, et qui fuerint, qui nos tam libere illuserunt, perquiram.


MILITES.

Properemus pariter.



SCENA XIu.


SISINNIUS.

Hem! ignoro quid agam. Pessumdatus sum maleficiis christicolarum. En montem circumeo, et semitam aliquoties reperiens, nec ascensum comprehendere, nec reditum queo repetere.


MILITES.

Miris modis omnes illudimur, nimiaque lassitudine fatigamur, et si insanum caput diutius uiuere sustines, te ipsum et nos perdes.


SISINNIUS.

Quisquis es meorum, strenue extende arcum, iace sagittam, perfode hanc maleficam.


MILITES.

Decet.


 IRENA.

Infelix, erubesce, teque turpiter uictum ingemisce, quia tenelle infantiam uirguncule absque armorum apparatu nequisti superare.


SISINNIUS.

Quidquid dedecoris accidit leuius tolero, quia te morituram haud dubito.


IRENA.

Hinc mihi quam maxime gaudendum, tibi uero dolendum, quia pro tui seueritate malignitatis in Tartara damnaberis; ego autem martyrii palmam uirginitatisque receptura coronam, 23 intrabo ethereum eterni regis thalamum, cui est honor et gloria in secula.



III. CALLIMACHUS.





ARGUMENTUM IN CALLIMACHUM.

Resuscitatio Drusiane et Callimachi, qui eam non solum uiuam, sed etiam pre tristitia atque excecatione illiciti amoris, in Domino mortuam plus iusto amauit, unde morsu serpentis male periit; sed precibus sancti Ioannis apostoli una cum Drusiana resuscitatus, in Christo est renatus.



INTERLOCUTORES: CALLIMACHUS, AMICI, DRUSIANA, ANDRONICUS, SANCTUS IOANNES, FORTUNATUS.



SCENA I.


CALLIMACHUS

Paucis uos, amici, uolo.


AMICI.

Utere quantumlibet nostro colloquio.


CALLIMACHUS.

Si egre non accipitis, malo uos interim sequestrari aliorum colloquio.


 AMICI.

Quod tibi uidetur commodum nobis est sequendum.


CALLIMACHUS.

Accedamus in secretiora loca, ne aliquis superueniens interrumpat dicenda.


AMICI.

Ut libet.



SCENA II.


CALLIMACHUS.

Anxie diuque grauem sustinui dolorem, quem uestro consilio releuari posse spero.


AMICI.

Aequum est ut communicata inuicem compassione patiamur quidquid unicuique nostrum utriusque euentu fortune ingeratur.


CALLIMACHUS.

O utinam uoluissetis meam passionem compatiendo mecum partiri!


AMICI.

Enuclea quid patiaris, et, si res exigit, compatiemur; sin autem, animum tuum a nequam intentione  reuocare nitemur


CALLIMACHUS.

Amo.


AMICI

Quid?


CALLIMACHUS.

Rem pulchram, rem uenustam.


AMICI.

Nec in solo, nec in omni. Ideo atomum quod amas per hoc nequit intelligi.


CALLIMACHUS.

Mulierem.


AMICI.

Cum mulierem dixeris, omnes comprehendis.


CALLIMACHUS.

 Non omnes equaliter, sed 24 unam specialiter.


AMICI.

Quod de subiecto dicitur, non nisi de subiecto aliquo cognoscitur. Unde, si uelis nos enarithmum agnoscere, dic primum usiam.


CALLIMACHUS.

Drusianam.


AMICI.

Andronici huius principis coniugem?


CALLIMACHUS.

Ipsam.


AMICI.

Erras, socie: est lota baptismate.


CALLIMACHUS.

 Inde non curo, si ipsam ad mei amorem attrahere potero.


AMICI.

Non poteris.


CALLIMACHUS.

Cur diffiditis?


AMICI.

Quia rem difficilem petis.


CALLIMACHUS.

Num ego primus huiusmodi rem peto, et non multorum ad audendum prouocatus sum exemplo?


AMICI.

Intende, frater: ea ipsa quam ardes, sancti Ioannis apostoli doctrinam secuta, totam se deuouit Deo, in tantum ut nec ad torum Andronici Christianissimi  uiri iamdudum potuit reuocari, quo minus tue consentiet uanitati.


CALLIMACHUS.

Quesiui a uobis consolationem, sed incutitis mihi desperationem.


AMICI.

Qui simulat fallit, et qui profert adulationem uendit ueritatem.


CALLIMACHUS.

Quia mihi uestrum auxilium subtrahitis, ipsam adibo, eiusque animo mei amorem blandimentis persuadebo


AMICI.

Haud persuadebis.


CALLIMACHUS.

 Quippe uetar fatis.


AMICI.

Experiemur.



SCENA III.


CALLIMACHUS.

Sermo meus ad te, Drusiana, precordialis amor.


DRUSIANA.

Quid mecum uelis, Callimache, sermonibus agere uehementer admiror.


CALLIMACHUS.

Miraris?


DRUSIANA.

Satis.


CALLIMACHUS.

Primum de amore.


 DRUSIANA.

Quid de amore?


CALLIMACHUS.

Id scilicet quod te pre omnibus diligo


DRUSIANA.

Que uis consanguinitatis, queue legalis conditio institutionis compellit te ad mei amorem?


CALLIMACHUS.

Tui pulchritudo.


DRUSIANA.

Mea pulchritudo


CALLIMACHUS.

Imo.


DRUSIANA.

Quid ad te?


 CALLIMACHUS.

Proh dolor! hactenus parum, sed spero quod attineat postmodum.


DRUSIANA.

Discede, discede, leno nefande; confundor enim diutius tecum uerba miscere, quem sentio plenum diabolica deceptione.


CALLIMACHUS.

Mea Drusiana, ne repellas te amantem tuoque amori cordetenus inherentem, sed impende amori uicem.


DRUSIANA.

Lenocinia tua paruipendo, tuique lasciuiam fastidio, sed teipsum penitus sperno.


 CALLIMACHUS.

Adhuc non reperi occasionem irascendi; quia quid mea in te agat dilectio forte erubescis fateri.


DRUSIANA.

Nihil aliud nisi indignationem.


CALLIMACHUS.

Credo te 25 hanc sententiam mutatum ire.


DRUSIANA.

Non mutabo pro certo.


CALLIMACHUS.

Forte.


DRUSIANA.

O insensate et amens! Cur falleris? Cur te uacua spe illudis? Quo pacto, qua dementia reris me tue cedere nugacitati, que per multum temporis a legalis  toro uiri me abstinui?


CALLIMACHUS.

Proh Deum atque hominum fidem! si non consenseris, non quiescam, non desistam, donec te captiosis circumueniam insidiis.



SCENA Iu.


DRUSIANA.

Eh heu! Domine Iesu Christe, quid prodest castitatis professionem subiisse, cum is amens mea deceptus est specie? Intende, Domine, mei timorem, intende quem patior dolorem. Quid mihi, quid agendum sit, ignoro. Si prodidero, ciuilis per me fiet discordia; si celauero, insidiis diabolicis sine te refragari nequeo. Iube me in te, Christe, ocius mori, ne fiam in ruinam delicato  iuueni.


ANDRONICUS.

ue mihi infortunato! Ex improuiso mortua es Drusiana. Curro, sanctumque Ioannem aduoco.



SCENA u


IOANNES.

Cur nimium contristaris, Andronice? Cur fluunt lacryme?


ANDRONICUS.

Heu! heu! domine, tedeo uite proprie.


IOANNES.

Quid pateris?


ANDRONICUS.

Drusiana, tui assecla . . . . .


 IOANNES.

Estne homine exuta?


ANDRONICUS.

Hem! est.


IOANNES.

Multum disconuenit ut pro his fundantur lacryme, quorum animas credimus letari in requie.


ANDRONICUS.

Non dubitem licet quin, ut asseris, anima eternaliter letetur corpusque quandoque incorruptum resuscitetur, hoc tamen me uehementer exurit, quod ipsa me presente mortem ut adueniret optando inuitauit.


IOANNES.

Agnostin' causam?


 ANDRONICUS.

Agnoui, tibique enucleam, si quando ex tristitia hac conualescam.


IOANNES.

Accedamus, exsequiasque diligenter celebremus.


ANDRONICUS.

Marmoreum in proximo sepulcrum habetur, in quod funus ponatur; seruandique cura sepulcri Fortunato nostro relinquatur procuratori.


IOANNES.

Decet ut tumuletur honorifice. Deus letificet animam in requie



SCENA uI.


CALLIMACHUS.

Quid fiet, Fortunate, quia nec morte Drusiane  reuocari possum ab amore?


FORTUNATUS.

Miserabile.


CALLIMACHUS.

Pereo nisi me adiuuet tua industria.


FORTUNATUS.

In quo possum adiuuare?


CALLIMACHUS.

In eo ut uel mortuam me facias uidere.


FORTUNATUS.

Corpus adhuc integrum manet, ut reor, quia 26 non languore exesum, sed leui, ut experiebare, febre est solutum


CALLIMACHUS.

O me felicem, si unquam experirer!


 FORTUNATUS.

Si placabis muneribus, dedam illud tuis usibus


CALLIMACHUS.

Que in presenti ad manus habeo interim accipe, nec diffidas te multo maiora accepturum fore.


FORTUNATUS.

Eamus cito.


CALLIMACHUS.

In me non erit mora.



SCENA uII.


FORTUNATUS.

Ecce corpus: nec facies cadauerosa, nec membra sunt tabida; utere ut libet.


CALLIMACHUS.

O Drusiana, Drusiana, quo affectu cordis te colui,  qua sinceritate dilectionis te uiscera tenus amplexatus fui! Et tu semper abiecisti, meis uotis contradixisti. Nunc in mea situm est potestate quantislibet iniuriis te uelim lacessere.


FORTUNATUS.

At, at! horribilis serpens inuadit nos.


CALLIMACHUS.

Hei mihi! Fortunate, cur me decepisti? Cur detestabile scelus persuasisti? En, tu morieris serpentis uulnere, et ego commorior pre timore.



SCENA uIII.


IOANNES.

Accedamus, Andronice, ad tumulum Drusiane, quo animam Christo commendemus prece.


 ANDRONICUS.

Hoc decet tui sanctitatem, ut non obliuiscaris in te confidentem.


IOANNES.

Ecce, inuisibilis Deus nobis apparet uisibilis in pulcherrimi similitudine iuuenis.


ANDRONICUS.

Expaueo.


IOANNES.

Domine Iesu, cur iuxta id loci dignatus es seruis tuis manifestari?


DEUS.

Propter Drusiane eiusque qui iuxta sepulcrum illius iacet resuscitationem apparui, quia nomen meum in his debet gloriari.


 ANDRONICUS.

Quam subito receptus est celo.


IOANNES.

Ideo causam penitus non intelligo.


ANDRONICUS.

Maturemus gressum; forte experieris in peruentione quod asseris te minus intelligere.



SCENA IX.


IOANNES.

In nomine Christi, quid est hoc quod uidet miraculi? Ecce, aperto sepulcro corpus Drusiane foras est eiectum, iuxta quod iacent duo cadauera amplexu serpentis circumflexa.


ANDRONICUS.

Coniecto quid significet. Is ipse Callimachus Drusianam  dum uiueret illicite amauit, quod illa egre ferens in febrem pre tristitia incidit, et mortem ut adueniret inuitauit.


IOANNES.

Hoc amor castitatis cegit.


ANDRONICUS

Post cuius occasum hic amens infelicis languorem amoris et negati tedium conglomerans sceleris, tabescebat animo, eoque magis desiderio estuabat.


IOANNES.

Miserabile!


27 ANDRONICUS.

Non ambigo quin hunc improbum seruum mercede conduceret, quo illi patrandi occasionem facinoris preberet.


IOANNES.

 O nefas incomparabile!


ANDRONICUS.

Ideo ambo, ut uideo, morte sunt consumpti, ne effectum administrarent sceleri.


IOANNES.

Nec iniuria.


ANDRONICUS.

In hoc tamen illud est uel maxime admirandum, cur huius qui prauum uoluit resuscitatio, magis quam eius qui consensit, diuina sit uoce prenuntiata, nisi quia forte hic carnali deceptus delectatione deliquit ignorantia, iste autem sola malitia.


IOANNES.

Quanta supernus arbiter districtione cunctorum  facta examinat, quamque equa lance singulorum merita pensat, id non obuium nec cuiquam explicabile fore potest, quia diuini subtilitas iudicii longe preterit humani sagacitatem ingenii.


ANDRONICUS.

Ideo admirando defecimus, quia rerum que geruntur causas docte internoscere nequimus.


IOANNES.

Euentus post facta docet persepe rerum discrimina


ANDRONICUS.

uerum age iam, beate Ioannes, quod acturus es. Fac ut resuscitetur Callimachus, quo soluatur huiusmodi ambiguitatis nodus.


IOANNES.

 Reor prius inuocato Christi nomine anguem proturbandum, post uero Callimachum resuscitandum.


ANDRONICUS.

Recte reris, ne ultra ledatur morsu serpentis.


IOANNES.

Discede ab hoc, crudelis bestia, quia seruiturus est Christo.


ANDRONICUS.

Licet irrationale sit animal, haud surda tamen aure quod iussisti obaudiuit.


IOANNES.

Non mea sed Christi uirtute paruit.


ANDRONICUS.

Ideo citius dicto euanuit.


IOANNES.

 Deus incircumscriptus et incomprehensibilis, simplex et inestimabilis, qui solus es id quod es, qui diuersa duo socians ex hoc et hoc hominem fingis, eademque dissocians unum quod constabat resoluis, iube ut reducto halitu disiunctaque compagine rursus colliminata, Callimachus resurgat plenus, ut fuit, homo, quo ab omnibus magnificeris, qui solus miranda operaris.


ANDRONICUS.

Amen. Ecce, uitales auras carpit, sed pre stupore adhuc quiescit.


IOANNES.

Callimache, surge in Christi nomine, et utcunque se res habeat confitere; quantilisbet obnoxius sis uitiis proferas, ne nos in modico 28 lateat ueritas.


 CALLIMACHUS.

Negare nequeo, quin patrandi causa facinoris accesserim, quia infelici languore tabescebam, nec illiciti estum amoris compescere poteram


IOANNES.

Que dementia, que insania te decepit, ut castis presumeres fragmentis alicuius iniuriam conferre dehonestatis?


CALLIMACHUS.

Propria stultitia huiusque Fortunati fraudulenta deceptio.


IOANNES.

Num triplici infortunio adeo infelix effectus es, ut nefas quod uoluisti perficere posses?


 CALLIMACHUS.

Nullatenus. Licet non defuisset uelle possibilitas, tamen omnino defuit posse.


IOANNES.

Quo pacto impediebaris?


CALLIMACHUS.

Ut primum distracto tegmine conuiciis tentaui lacessere corpus exanime, iste Fortunatus, qui fomes mali et incentor exstitit, serpentinis perfusus uenenis periit.


ANDRONICUS.

O factum bene!


CALLIMACHUS.

Mihi autem apparuit iuuenis aspectu terribilis, qui detectum corpus honorifice texit, ex cuius flammea  facie candentes in bustum scintille transiliebant, quarum una resiliens mihi in faciem ferebatur, simulque uox facta est dicens: Callimache, morere ut uiuas! His dictis, exspiraui.


IOANNES.

Opus celestis gratie, que non delectatur in impiorum perditione.


CALLIMACHUS.

Audisti miseriam mee perditionis, noli elongare medelam tue miserationis.


IOANNES.

Non elongabo.


CALLIMACHUS.

Nam nimium confundor, cordetenus contristor,  anxior, gemo, doleo super graui impietate mea.


IOANNES.

Nec immerito, quippe graue delictum haud leue penitudinis exspectat remedium.


CALLIMACHUS.

O utinam reserarentur secreta meorum uiscerum latibula, quo interim amaritudinem quam patior doloris perspiceres, et dolenti condoleres!


IOANNES.

Congaudeo huiusmodi dolori, quia sentio te salubriter contristari.


CALLIMACHUS.

Tedet me prioris uite, tedet delectationis inique.


IOANNES.

Nec iniuria.


 CALLIMACHUS.

Penitetque delicti.


IOANNES.

Et merito


CALLIMACHUS.

Displicet omne quod feci in tantum, ut nullus amor, nulla uoluptas sit uiuendi, nisi renatus in Christo merear in melius transmutari.


IOANNES.

Non dubito quin superna gratia in te appareat.


CALLIMACHUS.

Ideo ne moreris, ne pigriteris lassum erigere, merentem consolationibus attollere 29, quo tuo monitu, tuo magisterio, a gentili in Christianum, a nugace  in castum transmutatus uirum, tuoque ducatu semitam arripiens ueritatis, uiuam iuxta diuine preconium promissionis.


IOANNES.

Benedicta sit unica Progenies Diuinitatis, idemque particeps nostre fragilitatis, qui te, fili Callimache, parcendo occidit et occidendo uiuificauit, quo suum plasma mortis specie ab interitu liberaret anime.


ANDRONICUS.

Res insolita, omnique admiratione digna!


IOANNES.

O Christe, mundi redemptio, et peccatorum propitiatio, qualibus laudum preconiis te talem celebrem ignoro. Expaueo tui benignam clementiam et clementem patientiam, qui peccantes nunc paterno  more tolerando blandiris, nunc iusta seueritate castigando ad penitentiam cogis.


ANDRONICUS.

Laus eius diuine pietati.


IOANNES.

Quis auderet credere, quisue presumeret sperare, ut hunc, quem criminosis intentum uitiis mors inuenit et inuentum abstulit, tui miseratio ad uitam excitare, ad ueniam dignaretur reparare? Sit nomen tuum sanctum benedictum in secula, qui solus facis stupenda mirabilia.


ANDRONICUS.

Eia, sancte Ioannes, et me consolari ne tardes. Nam coniugalis amor Drusiane meam haud patitur  mentem consistere, nisi et ipsam quantocius uideam resurrectum ire.


IOANNES.

Drusiana, resuscitet te Dominus iehsu Christus.


DRUSIANA.

Laus et honor tibi, Christe, qui me fecisti reuiuiscere.


CALLIMACHUS.

Sospitatis auctori grates, qui te, mea Drusiana, resurgere dedit in letitia, que graui cum tristitia die fungebaris extrema.


DRUSIANA.

Decet tui sanctitatem, uenerande Pater Ioannes, ut resuscitato Callimacho, qui me illicite amauit, et hunc resuscites, qui mei proditor funeris exstitit.


CALLIMACHUS.

 Ne dignum ducas, Christi apostole, hunc proditorem, hunc malefactorem, a uinculis mortis absoluere, qui me decepit, me seduxit, meque ad audendum horribile facinus prouocauit


IOANNES.

Non debes illi inuidere gratiam diuine clementie.


CALLIMACHUS.

Non est enim dignus resurrectione, qui auctor exstitit perditionis aliene.


IOANNES.

Lex nostre religionis docet, ut homo homini dimittat, si ipse 30 a Deo dimitti ambiat.


ANDRONICUS.

Iustum.


 IOANNES.

Quando etiam Dei Unigenitus, idemque uirginis primogenitus, qui solus innocens, solus immaculatus, solus sine ueterni sorde delicti in mundum uenit, omnes sub graui onere peccati depressos inuenit.


ANDRONICUS

uerum.


IOANNES

Scilicet nullum iustum, nullum misericordia inueniret dignum, neminem tamen spreuit, neminem sue gratia pietatis priuauit, sed seipsum omnibus tradidit, suique dilectam animam pro omnibus posuit.


ANDRONICUS.

 Si innocens non occideretur, nemo iuste liberaretur.


IOANNES.

Ideo in hominum non delectatur perditione, quos suo emptos meminit pretioso sanguine.


ANDRONICUS.

Gratias illi.


IOANNES.

Unde aliis Dei gratiam non debemus inuidere, quam ex nullis precedentibus meritis in nobis gaudemus abundare.


CALLIMACHUS.

Terruisti me monitu.


IOANNES

Ne autem tuis uidear reniti uotis, non suscitetur  per me, sed per Drusianam, quia ad hoc implendum a Deo accepit gratiam.


DRUSIANA.

Diuina substantia, que uere et singulariter es sine materie forma, que hominem ad tui imaginem plasmasti, et plasmato spiraculum uite inspirasti, iube materiale corpus Fortunati reducto calore in uiuentem animam iterum reformari, quo trina nostri resuscitatio tibi in laudem uertatur, Trinitas ueneranda.


IOANNES.

Amen.


DRUSIANA.

Expergiscere, Fortunate et iussu Christi retinacula mortis disrumpe.


 FORTUNATUS.

Quis me apprehensa manu erexit? Quis uocem ut resurgerem dedit?


IOANNES.

Drusiana.


FORTUNATUS.

Num me suscitauit Drusiana?


IOANNES.

Ipsa.


FORTUNATUS.

Nonne ante aliquot dies improuisa morte fuerat consumpta?


IOANNES.

At uiuit in Christo.


 FORTUNATUS

Et cur manet Callimachus graui uultu modestus nec perfurit solito more in amore Drusiane?


IOANNES.

Quia a nequam intentione transmutatus, uere est Christi discipulus.


FORTUNATUS.

Non.


IOANNES.

Etiam.


FORTUNATUS

Si, ut asseris, Drusiana me suscitauit, et Callimachus Christo credidit, uitam repudio mortemque eligo sponte, quia malo non esse, quam in his tantum abundanter uirtutum gratiam sentiscere.


 IOANNES.

O admiranda diaboli inuidia, o malitia serpentis antiqui, qui et protoplastis mortem 31 propinauit et super iustorum gloria semper gemit! Iste infelicissimus Fortunatus, diabolice amaritudinis felle plenissimus, comparatur male arbori amaros fructus facienti. Unde excisus a collegio iustorum et abiectus a consortio Deum timentium, mittatur in eterni ignem supplicii, cruciandus sine alicuius intermistione refrigerii.


ANDRONICUS.

Ecce, turgescentibus serpentinis morsibus ad occasum rursus uergitur et citius dicto morietur.


IOANNES.

Moriatur, sitque incola gehenne, qui propter  alieni inuidiam profectus recusauit uiuere.


ANDRONICUS.

Terribile.


IOANNES.

Nihil terribilius inuido, nichil scelestius superbo.


ANDRONICUS.

Uterque miserabilis


IOANNES.

Una eademque persona utroque semper laborat uitio, quia neutrum sine altero.


ANDRONICUS.

Expone enucleatius.


IOANNES.

Nam qui superbit, inuidet, et qui inuidet, superbit; quia mens inuida, dum alienam laudem nec  patitur audire, et in sui comparatione perfectiores ambit uilescere, dedignatur subiici dignioribus, et superbe conatur preferri comparibus.


ANDRONICUS.

Patet.


IOANNES.

Unde iste miserrimus uulnerabatur mente, quia se his inferiorem estimari non sustinuit, in quis ampliorem Dei gratiam lucere non nesciuit.


ANDRONICUS.

Nunc tandem intelligo quod inter surgentes minime est computatus, quia ocius erat moriturus.


IOANNES.

Dignus est enim utraque morte, quia et commandatum  funus afficiebat iniuria, et resurgentes iniusto insectabatur odio.


ANDRONICUS.

Infelix est mortuus.


IOANNES.

Recedamus, suumque diabolo filium relinquamus. Nos autem diem istum, et pro miranda Callimachi mutatione, et pro utriusque resuscitatione, cum  letitia agamus, gratias ferentes Deo, equo iudici secretorumque discretissimo cognitori, qui solus omnia subtiliter examinans, omnia recte disponens, unumquemque, iuxta quod dignum prenoscit, premiis suppliciisue aptabit. Ipsi soli honor, uirtus, fortitudo, et uictoria, laus et iubilatio per infinita seculorum secula. Amen.



Iu. 32 ABRAHAM.





ARGUMENTUM IN ABRAHAM.


Lapsus et conuersio Marie, neptis Abrahe eremicole, que ubi XX annos solitariam uitam egit, corrupta uirginitate seculum repetiit et contubernio meretricum admisceri non metuit; sed post biennium prefati Abrahe monitis, illam sub amatoris specie querentis, reducta, larga effusione lacrymarum continuaque exercitatione ieiuniorum, uigiliarum atque orationum per uicenos annos emundauit maculas criminum.



NTERLOCUTORES: BRAHAM, EPHREM, MARIA.



SCENA I.


ABRAHAM.

Tune, frater et ceremita Ephrem, commodum ducis mee adhuc confabulationi uacare, an quoad usque diuinas expleas laudes, me uis prestolari?


EPHREM.

Nostrorum confabulatio eius debet esse laudatio, qui se congregatis in suo nomine medium spopondit interesse.


ABRAHAM.

Nihil aliud locuturus accessi, nisi quod diuine uoluntati non nescio commodari.


EPHREM.

Quare nec ad momentum quidem me subtraho, sed tuo affectui totum dedo.


 ABRAHAM.

Quiddam agendum mihi exestuat mente, in quo tuum uelle meis uotis exopto respondere.


EPHREM.

Si unum cor unaque anima iubetur esse, idem uelle, idem cogimur nolle.


ABRAHAM.

Est mihi neptis tenella utriusque parentis solamine destituta, in quam pro compassione orbitatis nimio affectu ducor, cuiusque causa continua sollicitudine fatigor.


EPHREM

Et quid tibi, triumphator seculi, cum curis mundi?


 ABRAHAM.

Id scilicet curo ne immensa eius serenitas pulchritudinis  alicuius obfuscetur sorde coinquinationis.


EPHREM.

Huiusmodi cura non est uituperanda?


ABRAHAM.

Spero.


EPHREM.

Cuius est etatis?


33 ABRAHAM.

Si unius rotatus mensurni apponeretur, duas olympiades uitali aura uesceretur.


EPHREM.

Immatura pupilla.


ABRAHAM.

 Ideo non deest mihi cura.


EPHREM.

Ubi degit?


ABRAHAM.

In meis mansiunculis. Nam rogatu propinquorum nutriendam eam suscepi; sed eius gazas pauperibus erogare decreui.


EPHREM.

Despectio temporalium concedet animum celo intentum.


ABRAHAM.

Exestuo mente gestiens illam Christo desponsare eiusque tirocinio mancipatum ire.


 EPHREM.

Laudabile.


 ABRAHAM.

Cogor nomine.


EPHREM.

Quid uocatur?


ABRAHAM.

Maria.


EPHREM.

Ita est; tanti excellentiam nominis decet stemma uirginitatis.


ABRAHAM.

Non diffido quin, si nostris suauiter hortamentis prouocetur, ad cedendum facilis experiatur.


EPHREM.

Accedamus, eiusque cogitationi celibis securitatem uite instillemus.



SCENA II.


ABRAHAM.

O adoptiua filia, o mee pars anime, Maria, cede meis paternis monitionibus meique comparis Ephrem saluberrimis institutionibus; enitere ut auctricem uirginitatis quam equiuoco equiparas nomine, imiteris et castitate.


EPHREM.

Multum disconuenit, filia, ut que cum Dei genitrice Maria per mysterium nominis preemines in axe inter sidera nunquam casura, inferior meritis in terre uolutes infimis.


MARIA.

Mysterium nominis ignoro; unde quid circuitione uerborum significes haud intelligo.


 EPHREM.

Maria interpretatur stella maris, circa quam uidelicet fertur mundus et uocatur populus.


MARIA.

Cur maris stella dicitur?


EPHREM.

Quia nunquam occidit, sed nauigantibus recti semitam itineris dirigit.


MARIA.

Et qui posset fieri, ut ego tantilla ex lutea materia confecta eo attingerem meritis, quo mysterium rutilat nominis?


EPHREM.

Illibata corporis integritate puraque mentis sanctitate.


 MARIA.

Grandis est honoris hominem equari astrorum radiis.


EPHREM.

Nam si incorrupta et uirgo permanebis, angelis Dei fies equalis, quibus tandem stipata graui corporis onere abiecto, pertransiens era supergradieris ethera, zodiacum percurres circulum, nec subsistendo temperabis gressum, donec amplexaris amplexibus Filii uirginis in lucifluo thalamo sui Genitricis.


34 MARIA.

Qui hec parui pendet asinum uiuit. Unde presentia despicio, memet ipsam denego quo merear ascribi gaudiis tante felicitatis.


 EPHREM.

Ecce nanciscimur in pectore infantili senilis maturitatem ingenii.


ABRAHAM.

Gratia Dei id est quod est.


EPHREM.

Negari nequit


ABRAHAM.

Sed licet Dei gratia sit illustrata, imbecillem tamen etatem suo uti non prodest arbitrio.


EPHREM.

uerum.


ABRAHAM.

Ideo faciam illi exiguam ab introitu cellulam meis mansiunculis contiguam, per cuius fenestram psalterium  ceterasque diuine legis paginas, illam crebrius uisitando, instruam.


EPHREM.

Conuenit.


MARIA.

Tuo, Pater Ephrem, interuentui me committo.


EPHREM.

Celestis sponsus, cuius affectu in tenella etate inhesisti, tueatur te, filia, ab omni fraude diaboli.



SCENA III


ABRAHAM.

Frater Ephrem, si quid mihi utriusque casu fortune ingeritur, te primum adeo, te solum consulo. Unde ne sis aduersus querimonie quam prosequor  sed fer opem dolori quem patior.


EPHREM

Abraham, Abraham, quid pateris? Cur plus licito contristaris? Nunquam fuit fas eremicole conturbari secularium more


ABRAHAM.

Incomparabilis luctus mihi contigit, intolerabilis dolor me afficit.


EPHREM.

Ne fatiga me longa uerborum circuitione; sed quid patiaris expone.


ABRAHAM.

Maria, mis optiua filia, quam per bis bina lustra summa diligentia nutriui, summa solertia instruxi . . .


EPHREM.

 Quid illa?


ABRAHAM

Hei mihi! periit.


EPHREM.

Qualiter?


ABRAHAM.

Miserabiliter; deinde euasit latenter.


EPHREM.

Quibus insidiis circumuenit eam fraus antiqui serpentis?


ABRAHAM.

Per illicitum cuiusdam simulatoris affectum, qui monachico adueniens habitu simulata eam uisitatione frequentabat, donec indocile iuuenilis ingenium  pectoris ad sui amorem inflexit, adeo ut per fenestram ad patrandum facinus exiliret.


EPHREM.

Contremisco auditu.


ABRAHAM.

At ubi ipsa infelix se corruptam sensit, pectus pulsauit, faciem manu lacerauit, uestes scidit, capillos eruit, uoces in altum eiulando dedit.


EPHREM.

Nec iniuria, huiusmodi namque ruina toto lacrymarum fonte est lugenda.


ABRAHAM.

Lamentabatur namque se quod fuerat non esse.


EPHREM.

ue illi misere!


 ABRAHAM.

35 Lugebat se nostris contraria monitis egisse.


EPHREM.

Ac ualde.


ABRAHAM.

Defleuit se uigiliarum, orationum, ieiuniique sudores euacuasse.


EPHREM.

Si in tali compunctione perseueraret, salua fieret.


ABRAHAM.

Haud perseuerauit, sed peiora prioribus apposuit.


EPHREM.

uiscera tenus conturbor totisque membris resoluor.


 ABRAHAM.

Postquam enim hisce lamentis se puniuit, nimietate uicta doloris preceps ferebatur in foueam desperationis.


EPHREM.

Eh heu! quam grauis perditio!


ABRAHAM.

Et quia ueniam desperauit posse mereri, seculum repetere uanitatique elegit deseruire.


EPHREM.

Hem! par uictoria spiritalibus in sorte eremitarum nequitiis antea fuit insolita.


ABRAHAM.

 Sed nunc demonum sumus preda.


EPHREM.

Mirum qui fieri posset, ut te ignorante euaderet.


ABRAHAM.

Interim fueram consternatus mente ex ostense uisionis terrore, qua, si mens non fuisset leua, mihi prefigurabatur eius ruina.


EPHREM.

uellem modum uisionis audire.


ABRAHAM.

Putabam me ante fores cellule stetisse, et ecce draco mire magnitudinis nimiique fetoris rapido impetu adueniens candidulam secus me columbam reperiens cepit, deuorauit subitoque non comparuit.


 EPHREM.

Euidens uisio.


ABRAHAM.

At ego, ubi expergiscens mente que uidebam tractaui, uerebar aliquam Ecclesie imminere persecutionem, que fideles quosdam attraheret in errorem.


EPHREM.

uerendum erat.


ABRAHAM.

Unde prostratus in orationem precognitori futurorum supplicaui. ut mihi detegeret solutionem somnii.


EPHREM.

 Recte egisti.


ABRAHAM.

Tertia demum nocte, cum lassa sopori membra dedissem, putabam eumdem draconem meis uestigiis disruptum uolutasse, ipsamque columbam absque lesione emicuisse.


EPHREM.

Letificor auditu, nec ambigo quin tua quandoque ad te reuertatur Maria.


ABRAHAM.

Postquam euigilans huius solamine uisionis temperabam tristitiam prioris, mentem recepit ut reminiscerer alumne. Illud quoque si sine tristitia memini, quod ipsam in duorum interuallo dierum diuine innittentem laudi solito non sensi.


 EPHREM.

Sero meministi.


ABRAHAM.

Fateor. Accessi, manu fenestram pulsaui, 36 filiam sepius nominando uocaui.


EPHREM.

Ah! frustra uocasti.


ABRAHAM.

Hoc adhuc non sensi, sed cur negligenter in diuinis ageret rogaui; sed nec leuis tinnitum responsi recepi.


EPHREM.

Et quid tunc fecisti?


ABRAHAM.

 Ubi abesse quam querebam deprehendi, uiscera discutiebantur timore, membra contremuerunt pauore.


EPHREM.

Nec mirum. Certe et ego id ipsum nunc patior audiendo


ABRAHAM.

Deinde flebilibus sonis auras pollui, rogitans quis lupus meam agnam raperet, quis latro meam filiam captiuaret?


EPHREM.

Iure conquestus fuisti eius perditionem, quam nutriuisti.


ABRAHAM.

Tandem accesserunt qui ueritatem scientes rem  esse, ita ut tibi nunc exposui, habere ipsamque uanitati dixerunt deseruire.


EPHREM.

Ubi moratur


ABRAHAM.

Ignoratur.


EPHREM.

Quid fiet?


ABRAHAM.

Est mihi fidelis amicus qui ciuitates uillasque peragrans non quiescet, donec que illam terra susceperit agnoscet.


EPHREM.

Quid si experietur?


ABRAHAM.

 Habitum mutabo, ipsamque sub amatoris specie adibo, si forte meo monitu post graue naufragium reuertatur ad pristine quietis portum.


EPHREM.

Etiam, quid fiet si carnium esus uinique haustus apponetur?


ABRAHAM.

Haud abrogabo, ne agnoscar.


EPHREM.

Recta prorsus laudabilique discretione uteris, si arctioris frena obseruantie aliquantisper laxabis, quo errantem Christo lucreris.


ABRAHAM.

Eo magis ad audendum incitor, quo te mihi in hac concordari re experior.


 EPHREM.

Qui clancula cordium cognoscit qua intentione unaqueque res geratur intelligit, nec in discretissimo eius examine reus preuaricationis habetur, qui a strictioris rigore conuersationis ad tempus descendendo imbecillioribus assimilari non respuit, quo efficacius animam reuocet que errauit


ABRAHAM.

Tuum est interim me precibus adiuuare ne impediar diabolica fraude.


EPHREM.

Ipsum summum bonum, sine quo nichil fit boni, faciat tuum uelle in bono consummari.



SCENA Iu.


 ABRAHAM.

Num ille est meus amicus, quem ante hoc biennium pro inquisitu direxi Marie? Ipse est.


AMICUS.

Aue, uenerande Pater.


ABRAHAM.

Aue, affabilis amice; diu te sustinui, sed nunc aduenire 37 desperaui.


AMICUS.

Ideo moram feci, quia te ambigua re sollicitari non presumpsi. At ubi ueritatem inuestigaui, reditum maturaui.


ABRAHAM.

uidistin' Mariam?


 AMICUS.

uidi.


ABRAHAM.

Ubi?


AMICUS.

Quam dictu miserabile!


ABRAHAM.

Dic, obsecro.


AMICUS.

In domo cuiusdam lenonis habitationem elegit, qui tenello amore illam colit; nec frustra: nam omni die non modica illi pecunia ab eius amatoribus adducitur.


ABRAHAM.

A Marie amatoribus.


 AMICUS.

Ab ipsis.


ABRAHAM.

Qui sunt eius amatores?


AMICUS.

Perplures.


ABRAHAM.

Hei mihi, o bone Iesu! Quid hoc monstri est, quod hanc, quam tibi sponsam nutriui, alienos amatores audio sequi?


AMICUS.

Hoc meretricibus antiquitus fuit in more, ut alieno delectarentur amore?


ABRAHAM.

Affer mihi sonipedem delicatum et militarem habitum,  quo deposito tegmine religionis ipsam adeam sub specie amatoris


AMICUS.

Ecce omnia.


ABRAHAM

Obsecro, affer et pileum, quo coronam uelem capitis.


AMICUS.

Hoc maxime opus est, ne agnoscaris.


ABRAHAM.

Quid si unum solidum, quem habeo, mecum afferam, quo stabulario pro mercede tribuam?


AMICUS.

Aliter ad colloquium Marie non potes peruenire.



SCENA u.


ABRAHAM.

Salue, bone stabulari.


STABULARIUS.

Quis loquitur? Hospes, salue.


ABRAHAM.

Estne apud te locus uiatori ad pernoctandum aptus?


STABULARIUS.

Est plane; nostra hospitiola nulli sunt neganda.


ABRAHAM.

Laudabile.


STABULARIUS.

Intra, ut tibi preparetur cena.


 ABRAHAM.

Magna tibi pro hilari susceptione debeo, sed adhuc maiora a te expeto.


STABULARIUS.

Que uoles ut concessurum efflagita.


ABRAHAM.

Accipe uile munus quod defero, et fac ut perpulchra, quam tecum obuersari experiebar, puella nostro intersit conuiuio.


STABULARIUS.

Cur illam desideras uidere?


ABRAHAM.

Quia nimium delector in eius agnitione, cuius pulchritudinem a pluribus laudari audiebam sepissime.


 STABULARIUS.

Quisquis laudator eius forme exstitit, nichil fefellit. Nam prenitet uenusta uultu pre ceteris mulieribus.


ABRAHAM.

Ideo ardeo in eius amore.


STABULARIUS.

Miror te in decrepita senectute iuuencule mulieris amorem spirare.


ABRAHAM.

Percerte nullius alius rei causa accessi, nisi eam uidendi.



SCENA uI.


STABULARIUS.

Procede, Maria, tuique pulchritudinem nostro  neophyto ostende.


38 MARIA.

Ecce uenio.


ABRAHAM.

Que fiducia, que constantia mentis mihi post hec, cum hanc, quam nutriui in eremi latibulis, meretricio uultu ornatam conspicio? Sed non est tempus ut prefiguretur in facie quod tenetur in corde. Erumpentes lacrymas uiriliter stringo, et simulata uultus hilaritate interne amaritudinem mestitudinis contego.


STABULARIUS.

Fortunata Maria, letare, quia non solum ut hactenus tui ceui, sed etiam senio iam confecti te adeunt, te ad amandum confluunt.


 MARIA.

Quicunque me diligunt equalem amoris uicem a me recipiunt.


ABRAHAM.

Accede, Maria, et da mihi osculum.


MARIA.

Non solum dulcia oscula libabo, sed etiam crebris senile collum amplexibus mulcebo.


ABRAHAM.

Hoc uolo


MARIA.

Quid sentio? Quid stupende nouitatis gustando haurio? Ecce, odor istius fragrantie pretendit fragrantiam mihi quondam usitate abstinentie.


 ABRAHAM.

Nunc, nunc simulandum, nunc lasciuientis more pueri iocis instandum, ne et ego agnoscar pre grauitate, et ipsa se reddat latibulis pre pudore.


MARIA.

ue mihi infelici! Unde cecidi, et in quam perditionis foueam corrui?


ABRAHAM.

Hic non est aptus querele locus, ubi conuiuarum confluit conuentus.


STABULARIUS.

Domna Maria, cur suspiria trahis? Cur mades lacrymis? Nonne per biennium hic conuersabaris, et nunquam ex te gemitus prorupit, nunquam tristior sermo prodiit.


 MARIA.

O utinam fuissem ante trium annorum spatia morte absumpta, ne ad tanta deuenirem flagitia.


ABRAHAM.

Non ut tua peccata plangerem adueni, sed ut tuo iungerer amori.


MARIA.

Leui compunctione permouebar, ideo talia fabar. Sed epulemur et letemur, quia, ut monuisti, hic non est tempus peccata plangendi.


ABRAHAM.

Affatim refecti, affatim sumus ebriati tua largitate administrante, o bone stabulari; da licentiam a cena surgendi, quo lassum corpus in stratum  componam dulcique quiete recreem.


STABULARIUS.

Ut libet.


MARIA.

Surge, domne mi, surge; tecum pariter tendam ad cubile.


ABRAHAM.

Placet. Nullatenus cogi possem ut te non comitante exirem.



SCENA uII.


MARIA.

Ecce triclinium ad inhabitandum 39 nobis aptum; ecce lectus haud uilibus stramentis compositus. Sede, ut tibi detraham calceamenta, ne tu ipse fatigeris discalceando.


 ABRAHAM.

Muni prius seris ostium, ne quis intreundi inueniat aditum.


MARIA.

Super hoc ne solliciteris; faciam ut nulli ad nos tribuatur accessus facilis.


ABRAHAM.

Tempus ablato capitis uelamine quis sim aperire. O adoptiua filia, o mee pars anime, Maria, agnoscisne me senem, qui te paterno amore nutriui, qui te celestis Regis unigenito desponsaui?


MARIA.

Hei mihi! Pater et magister meus Abraham est qui loquitur.


 ABRAHAM.

Quid contigit tibi, filia?


MARIA.

Grauis miseria.


ABRAHAM.

Quis te decepit? Quis te seduxit?


MARIA.

Qui protoplastos prostrauit.


ABRAHAM.

Ubi est angelica illa, quam in terris egisti, conuersatio?


MARIA.

Prorsus perdita.


ABRAHAM.

Ubi est uerecundia tua uirginalis? Ubi continentia  admirabilis?


MARIA.

Euacuata.


ABRAHAM.

Quam mercedem, nisi resipiscas, pro ieiuniorum, orationum uigiliarum sudore ultra potes sperare, cum uelut lapsa ab altitudine celi dimersa es in profundum inferni?


MARIA.

Eh heu!


ABRAHAM.

Quare me despexisti? Quare deseruisti? Quare euentum tue perditionis mihi non indicasti, quo ego, cum dilecto meo Ephrem, dignam pro te penitentiam agerem?


 MARIA.

Postquam lapsa in peccatis corrui, tue sanctitati polluta proximare non presumpsi.


ABRAHAM.

Quis unquam a peccato exstitit immunis, nisi solus Filius uirginis?


MARIA.

Nullus.


ABRAHAM.

Humanum est peccare, diabolicum in peccatis durare, nec iure reprehenditur qui subito cadit, sed qui citius surgere negligit.


MARIA.

Hei mihi infelici!


ABRAHAM.

 Cur decidis? Cur in terra iaces immobilis? Erigere et que dicam percipe.


MARIA.

Pauore concussa corrui, quia uim paterne monitionis ferre nequiui.


ABRAHAM.

Attende mei in te dilectionem et depone timorem.


MARIA.

Nequeo.


ABRAHAM.

Nonne tui causa desiderabilem eremi habitationem reliqui, omnem regularis obseruantiam conuersationis pene euacuaui, in tantum ut ego uerus cremicola, factus sum lasciuientium conuiua, et qui diu silentio studebam, iocularia uerba, ne agnoscerer,  40 proferebam? Cur demisso uultu terram inspicis? Cur respondendo mecum uerba miscere dedignaris?


MARIA.

Proprii conscientia reatus confundor. Ideo nec oculos ad celum leuare, nec sermonem tecum presumo conserere.


ABRAHAM.

Noli diffidere, filia, noli desperare; sed emerge de abysso desperationis et fige in Deo spem mentis.


MARIA.

Enormitas peccatorum prostrauit me in desperationis profundum.


ABRAHAM.

Peccata quidem tua sunt grauia, sed superna  pietas maior est omni creatura. Unde tristitias rumpe, datumque penitendi spatiolum pigritando noli negligere, quatenus superabundet diuina gratia ubi superabundauit facinorum abominatio.


MARIA.

Si ulla promerende spes sue uenie inesset, studium penitendi minime deesset.


ABRAHAM.

Miserere mee quam pro te subii lassitudinis, et depone perniciosam desperationem, quam omnibus commissis non nescimus esse grauiorem. Qui enim peccantibus Deum misereri uelle desperat, irremediabiliter peccat, quia sicut scintilla silicis pelagus nequit inflammare, ita nostrorum acerbitas peccaminum diuine dulcedinem benignitatis non ualet  immutare.


MARIA.

Non enim superne magnificentiam pietatis nego, sed proprii enormitatem sceleris considerando, ad digne satisfactionem penitentie uereor non sufficere.


ABRAHAM.

In me sit iniquitas tua; tantummodo reuertere ad locum unde existi, et ini secundo conuersationem, quam deseruisti.


MARIA.

In nullo unquam tui renitor uotis, sed que iubes obtemperanter amplector.


ABRAHAM

Nunc fateor te uere quam nutriui filiam, nunc  censeo te pre omnibus fore diligendam.


MARIA.

Aliquantulum auri uestiumque possideo, quod tua de his auctoritas decreuerit exspecto.


ABRAHAM.

Que acquisiuisti peccando cum ipsis peccatis sunt abiicienda.


MARIA.

Rebar pauperibus eroganda, seu sacris esse altaribus offerenda.


ABRAHAM.

Non satis acceptabile munus Deo esse comprobatur, quod criminibus acquiritur.


MARIA.

Nulla super his ultra sollicitudine fatigar.


 ABRAHAM.

Matuta nitescit, lucescit, abeamus.


MARIA.

Tuum est, 41 Pater amande, ut ad instar boni pastoris precedas repertam ouem, et ego paribus incedens uestigiis subsequor precedentem.


ABRAHAM.

Haud ita; sed ego pedibus incedam, te autem equo superponam ne itineris asperitas secet teneras plantas.


MARIA.

O, quem te memorem, quam tibi gratiarum impendam recompensationem, qui me indignam miseratione non terrore cogis, sed miti condescensione  ad penitentiam hortaris?


ABRAHAM.

Nihil aliud a te expeto, nisi ut reliquum uite inherendo insistas Dei obsequio.


MARIA.

Spontanea mente inheream, pro uiribus insistam et, si facultas desit posse, nunquam tamen deerit uelle.


ABRAHAM

Conuenit ut, quo studio deseruiebas uanitati, famuleris diuine uoluntati.


MARIA.

Fiat, precor, tuis meritis, ut in me perficiatur uoluntas Diuinitatis.


ABRAHAM

 Maturemus reditum.


MARIA.

Maturemus; nam me tedet morarum.



SCENA uIII.


ABRAHAM.

Quanta celeritate asperi difficultatem itineris transcurrimus!


MARIA.

Quod deuote agitur, facile perficitur.


ABRAHAM.

Ecce tua deserta cellula.


MARIA.

Hei mihi! Ipsa mei sceleris est conscia, ideo ingredi formido.


ABRAHAM.

 Et merito; fugiendus est quippe locus, in quo hostem sequitur triumphus.


MARIA.

Et ubi me decernis compunctioni uacare?


ABRAHAM.

Ingredere in cellam interiorem, ne uetustus serpens decipiendi ultra inueniat occasionem.


MARIA.

Non contra luctor, sed que iubes amplector.


ABRAHAM.

Familiarem meum Ephrem accedam, quo ipse, qui solus mecum tue condoluit perditioni, congaudeat inuentioni.


 MARIA.

Competit.



SCENA IX.


EPHREM.

Num mihi aliquid affers gaudii?


ABRAHAM.

Ac magni.


EPHREM.

Placet, nec dubito quin Mariam manciscereris.


ABRAHAM.

Nanciscebar plane; et gaudens reduxi ad ouile.


EPHREM.

Diuine gratia uisitationis factum, credo.


ABRAHAM.

Procul dubio.


 EPHREM.

uellem scire, qualiter iuxta id temporis uitam moresque ordinauerit.


ABRAHAM.

Iuxta meum uelle.


EPHREM.

Hoc illi expedit uel maxime.


ABRAHAM.

Quidquid ipsi agendum proposui, quamuis difficile, quamuis graue, haud abrogauit subire.


EPHREM.

Laudabile.


ABRAHAM.

Nam induta cilicio continuaque uigiliarum et ieiunii exercitatione macerata, 42 arctissime legis  obseruatione corpus tenerum anime cogit pati imperium.


EPHREM.

Aequum est ut inique sordes delectationis eliminentur acerbitate castigationis.


ABRAHAM.

Quisquis eius lamenta intelligit, mente uulneratur, quisquis compunctionem sentit et ipse compungitur.


EPHREM.

Solet fieri.


ABRAHAM.

Elaborat pro uiribus, ut quibus causa fuit perditionis fiat exemplum conuersionis.


EPHREM.

 Consequens est.


ABRAHAM.

Nititur ut quanto exstitit fedior, tanto appareat nitidior


EPHREM.

Iucundior audiendo precor, dialique letor gaudimonio  .


ABRAHAM.

Et merito, nam phalanges angelice gaudentes Dominum laudant super peccatoris conuersione.


EPHREM.

Nec mirum; nullius namque iusti magis delectatur perseuerantia, quam impii penitentia.


 ABRAHAM.

Unde in illa tanto iustius laudatur, quanto ultra resipisci posse desperabatur.


EPHREM.

Congratulantes laudemus, laudantes glorificemus unigenitum et uenerabilem, dilectum et clementem  Dei Filium, qui non uult perire quos sui sacro redemit sanguine.


ABRAHAM.

Ipsi honor, gloria et iubilatio per infinita secula. Amen.



u. PAPHNUTIUS





ARGUMENTUM IN PAPHNUTIUM.

Conuersio Thaidis meretricis, quam Paphnutius eremita, eque ut Abraham, sub specie adiens amatoris conuertit, et data penitentia per quinquennium in angusta cellula conclusit, donec digna satisfactione Deo reconciliata, quinta decima peracte penitentie die, obdormiuit in Christo.



INTERLOCUTORES: PAPHNUTIUS, DISCIPULI, THAIS, IUuENES AMANTES, ANTONIUS, PAULUS.



SCENA I.


43 DISCIPULI.

Cur obscurum, Pater, uultum nec solito geris, Paphnuti, serenum?


PAPHNUTIUS.

Cuius cor contristatur, eius et uultus obscuratur.


DISCIPULI.

Pro qua re contristaris?


PAPHNUTIUS.

Pro iniuria Factoris


DISCIPULI.

Que hec iniuria?


PAPHNUTIUS.

Ipsam quam a propria patitur creatura ad sui imaginem condita.


 DISCIPULI.

Terruisti nos dictu.


PAPHNUTIUS.

Licet illa impassibilis maiestas affici non possit iniuriis, tamen, ut affectus nostre fragilitatis metaphorice transferam in Deum, que maior iniuria dici potest, quam, quod eius imperio, cuius gubernaculis maior mundus obtemperanter subditur, solus minor contra luctetur?


DISCIPULI.

Quis est minor mundus?


PAPHNUTIUS.

Homo.


DISCIPULI.

Homo?


 PAPHNUTIUS.

Porro.


DISCIPULI.

Quis homo?


 PAPHNUTIUS.

Omnis.


DISCIPULI.

Qui potest fieri?


PAPHNUTIUS.

Ut placuit Creatori.


DISCIPULI.

Non sapimus.


PAPHNUTIUS.

Non obuium est perpluribus.


DISCIPULI.

Expone.


PAPHNUTIUS.

Intendite.


DISCIPULI.

Ac prompta mente.


 PAPHNUTIUS.

Sicut enim maior mundus ex quatuor contrariis elementis, sed ad uotum Creatoris secundum harmonicam moderationem concordantibus perficitur, ita et homo non solum ab eisdem elementis, sed etiam ex magis contrariis partibus coaptatur.


DISCIPULI.

Et quid magis contrarium quam elementa?


PAPHNUTIUS.

Corpus et anima, quia licet illa sint contraria, tamen sunt corporalia; anima nec mortalis, ut corpus, nec corpus spiritale, ut anima.


DISCIPULI.

Ita.


PAPHNUTIUS.

 Si tamen dialecticos sequimur, nec illa contraria esse fatemur.


DISCIPULI.

Et quis potest negare?


 PAPHNUTIUS.

Qui dialectice scit disputare, quia usie nichil est contrarium, sed receptatrix est contrariorum.


DISCIPULI.

Quid sibi uult quod dixisti, secundum harmonicam moderationem?


PAPHNUTIUS.

Id scilicet, quod, sicut pressi excellentesque soni harmonice coniuncti quiddam perficiunt musicum, ita dissona elementa conuenienter concordantia unum perficiunt mundum.


DISCIPULI.

Mirum quomodo dissona concordari uel concordantia possint dissona dici.


 PAPHNUTIUS.

Quia nichil ex similibus componi uidetur, nec ex his, que nulla rationis proportione iunguntur, et a se omni substantia naturaque discreta sunt.


44 DISCIPULI.

Quid est musica?


PAPHNUTIUS.

Disciplina una de philosophie quadruuio.


DISCIPULI.

Quid est hoc quod dicis quadruuium?


PAPHNUTIUS.

Arithmetica, geometrica, musica, astronomica.


DISCIPULI.

Cur quadruuium?


PAPHNUTIUS.

 Quia, sicut a quadruuio semite, ita ab uno philosophie principio harum disciplinarum prodeunt progressiones recte.


DISCIPULI.

ueremur quiddam inuestigando rogitare de tribus, quia cepte scrupulum disputationis capedine mentis uix penetrare quimus.


PAPHNUTIUS.

Difficile captu.


DISCIPULI.

Dic nobis de ea superficietenus, cuius mentionem in presenti fecimus.


PAPHNUTIUS.

Perparum dicere scio, quia eremicolis est incognita.


 DISCIPULI.

Quid agit?


PAPHNUTIUS.

Musica?


DISCIPULI.

Ipsa.


PAPHNUTIUS.

Disputat de sonis.


DISCIPULI.

Utrum est una, an plures?


PAPHNUTIUS.

Tres esse dicuntur; sed unaqueque ratione proportionationis alteri ita coniungitur, ut idem quod accidit uni non deest alteri.


 DISCIPULI.

Et que distantia inter tres?


PAPHNUTIUS.

Prima dicitur mundana siue celestis, secunda mundana [leg. humana], tertia, que instrumentis exercetur.


DISCIPULI.

In quo constat celestis?


PAPHNUTIUS.

In septem planetis et in celesti sphera.


DISCIPULI.

Quomodo?


PAPHNUTIUS.

Eo uidelicet quo illa que in instrumentis; quia tot spatia pares productiones, eedem symphonie  reperiuntur in his que et in chordis.


DISCIPULI.

Quid sunt spatia?


PAPHNUTIUS.

Dimensiones, que numerantur inter planetas siue inter chordas.


DISCIPULI.

Et quid productiones?


PAPHNUTIUS.

Idem quod toni.


DISCIPULI.

Nec horum notitia nos tangit.


PAPHNUTIUS.

Tonus fit ex duobus sonis et possidet rationem epogdoi numeri siue sesquioctaui.


 DISCIPULI.

Quanto uelocius preposita inuestigando satagimus transire, tanto difficiliora nobis non desinis apponere.


PAPHNUTIUS.

Hoc exigit huiusmodi disputatio.


DISCIPULI.

Edissere summotenus aliquantulum de symphoniis, quo saltim sciamus significationem nominis.


PAPHNUTIUS.

Symphonia dicitur modulationis temperamentum.


DISCIPULI.

Quare?


PAPHNUTIUS.

Quia nunc quatuor, nunc quinque, nunc octo  sonis perficitur.


DISCIPULI.

Quia tres esse cognoscimus, singularum uocabula dignoscere cupimus.


PAPHNUTIUS.

Prima dicitur 45 diatessaron, quasi ex quatuor, et possidet proportionem epitritam siue sesquitertiam; secunda diapente, que constat ex quinque et est in ratione hemiolii siue sesquialteri; tertia diapason; hec fit in duplo, perficiturque sonitibus octo.


DISCIPULI.

Num sphera et planete proferunt sonum, ut mereantur comparationem chordarum?


 PAPHNUTIUS.

Ac maximum.


DISCIPULI.

Cur non auditur?


PAPHNUTIUS.

Multifariam exponunt. Alii autumant non audiri posse propter assiduitatem; alii propter eris spissitudinem. Quidam autem ferunt quod tanti enormitas sonitus artos aurium nequeat intrare meatus. Sunt etiam qui dicunt quod sphera tam iucundum, tam dulcem efferat sonum, ut si audiretur omnes in commune homines, semetipsis neglectis omnibusque postpositis studii, ducentem sonum ab oriente sequerentur in occidentem.


DISCIPULI.

 Prestat ut non audiatur.


PAPHNUTIUS.

Hoc a Creatore presciebatur.


DISCIPULI.

Sit satis de ista, prosequere de humana.


PAPHNUTIUS.

Quid de illa?


DISCIPULI.

In quo percipiatur.


PAPHNUTIUS.

Non solum, ut dixi, in compagine corporis et anime, necnon in emissione nunc grauis, nunc clare uocis, sed etiam in pulsibus uenarum atque in quorumdam mensura membrorum, sicut in articulis digitorum, in quibus easdem proportiones mensurando  reperimus, quas in symphoniis premisimus, quia musica dicitur conuenientia non solum uocum, sed etiam aliarum dissimilium rerum.


DISCIPULI.

Si prescissemus quod huiusmodi nodus questionis tam difficilis ad soluendum esset insciis, maluissemus minorem mundum nescire, quam tantum difficultatis subire.


PAPHNUTIUS.

Nil officit quod elaborastis, cum ante ignorata experti estis.


DISCIPULI.

uerum; sed tedet nos philosophice disputationis, quia nescimus sensu emetiri scrupulum tue rationis.


 PAPHNUTIUS.

Cur me illuditis, qui plane sum nescius, non philosophus?


DISCIPULI.

Et unde tibi hec, que nos fatigando protulisti?


PAPHNUTIUS.

Tenuem scientie guttulam, quam de plenis sciorum puteis effluentem, non ad colligendum residens, sed casu preteriens, 46 repertam elambi, uobiscum communicare studui.


DISCIPULI.

Gratulamur tue benignitati, sed terremur sententia Apostoli dicentis: Nam stulta mundi elegit Deus, ut confunderet sophistica.


 PAPHNUTIUS.

Siue stultus siue sophista peruersa operentur, confusionem a Deo merentur.


DISCIPULI.

Ita.


PAPHNUTIUS.

Nec scientia scibilis Deum offendit, sed iniustitia scientis.


DISCIPULI.

uerum.


PAPHNUTIUS.

Et in cuius laudem dignius iustiusque scientia artium retorquetur, quam in eius, qui scibile fecit et scientiam dedit?


DISCIPULI.

 In nullius.


PAPHNUTIUS.

Quanto enim mirabiliori lege Deum omnia in numero et mensura et pondere posuisse quis agnoscit, tanto in eius amore ardescit.


DISCIPULI

Nec iniuria.


PAPHNUTIUS.

Sed quid moror in istis, que nobis minimum afferunt delectationis?


DISCIPULI.

Enuclea nobis causam tui meroris, ne diutins frangamur pondere curiositatis.


PAPHNUTIUS.

Si quando experiemini, auditu non delectabimini.


 DISCIPULI.

Haud raro contristatur qui curiositatem sectatur; sed tamen hanc nequimus superare, quia familiaris est fragilitati nostre.


PAPHNUTIUS.

Quedam impudens femina moratur in hac patria.


DISCIPULI.

Res ciuibus periculosa.


PAPHNUTIUS.

Hec miranda prenitet pulchritudine, et horrenda sordet turpitudine.


DISCIPULI.

Miserabile! Quid uocatur?


PAPHNUTIUS.

 Thais.


DISCIPULI.

Illa meretrix?


PAPHNUTIUS.

Ipsa.


DISCIPULI.

Eius infamia nulli est incognita.


PAPHNUTIUS.

Nec mirum, quia non dignatur cum paucis ad interitum tendere, sed prompta est omnes lenociniis sue forme illicere, secumque ad interitum trahere.


DISCIPULI

Lugubre.


 PAPHNUTIUS.

Nec solum nugaces uilitatem sue familiaris rei dissipant illam colendo, sed etiam prepotentes uiri pretiose uarietatem suppellectilis pessumdant, non absque sui damno hanc ditando.


DISCIPULI.

Horescimus auditu.


PAPHNUTIUS.

Greges amatorum ad illam confluunt.


DISCIPULI.

Se ipsos perdunt.


PAPHNUTIUS

Qui amentes, dum ceco corde quis illam adeat contendunt, conuicia congerunt.


DISCIPULI.

 Unum uitium parat aliud.


PAPHNUTIUS.

Deinde inito certamine, nunc ora naresque pugnis frangendo, nunc armis uicissim eiiciendo, decurrentis illuuie sanguinis madefaciunt limina lupanaris.


47 DISCIPULI.

O nefas detestabile!


PAPHNUTIUS.

Hec iniuria quam defleui Factoris, hec est causa mei doloris.


DISCIPULI.

Merito super hoc contristaris, nec dubitamus quin tecum contristentur ciues patrie celestis.


PAPHNUTIUS.

 Quid si illam adeam sub specie amatoris, si forte reuocari possit ab intentione nugacitatis?


DISCIPULI.

Qui tue cogitationi instillauit uelle, ipse prestet efficaciam posse.


PAPHNUTIUS.

Fulcite me interim precibus assiduis, ne superer insidiis uitiosi serpentis.


DISCIPULI.

Qui regem prostrauit tenebricolarum, largiatur tibi contra hostem triumphum.



SCENA II.


PAPHNUTIUS.

Ecce iuuenes in foro; illos primum adibo, et ubi hanc quam quero inueniam rogabo.


 IUuENES.

En, ignotus quidam nos adit; experiemur quid uelit.


PAPHNUTIUS.

Heus, iuuenes, qui estis?


IUuENES.

Urbicole huius ciuitatis.


PAPHNUTIUS.

Auete.


IUuENES.

Et tu salue, siue sis huius patrie indigena, siue aduena.


PAPHNUTIUS.

Aduena nunc aduenio.


 IUuENES.

Cur aduenis? Quid queris?


PAPHNUTIUS.

Non est dicendum.


IUuENES.

Quare?


PAPHNUTIUS.

Quia mihi secretum.


IUuENES.

Melius ut proferas, quia si non es nostras, difficile poteris aliquod inter nos negotium absque consilio peragere incolarum.


PAPHNUTIUS.

Quid si dixero, et dicendo aliquod mihi impedimentum excitauero?


 IUuENES.

Non a nobis.


PAPHNUTIUS.

Letis promissionibus cedo, uestreque fidei confidens secretum enucleo.


IUuENES.

Nihil nostra de parte infidelitatis, nichil tibi obuiabit contrarietatis.


PAPHNUTIUS.

Quorumdam relatu comperi mulierem secus uos commorari omnibus amabilem, omnibus affabilem.


IUuENES.

Nosti eius nomen?


PAPHNUTIUS.

Noui.


 IUuENES.

Quid uocatur?


PAPHNUTIUS.

Thais.


IUuENES.

Ipsa nostratium est ignis.


PAPHNUTIUS.

Ferunt illam mulierem pulcherrimam, omnium esse delicatissimam.


IUuENES.

Qui retulere nichil fefellere.


PAPHNUTIUS.

Ipsius causa difficilis prolixitatem uie surripui; ipsam ut uiderem adueni.


IUuENES.

 Nullum tibi obstat impedimentum eam uidendi.


PAPHNUTIUS.

Ubi moratur?


IUuENES.

Ecce, mansio in proximo.


PAPHNUTIUS.

Hec quam indice proditis?


IUuENES.

Ipsa.


PAPHNUTIUS.

Illo pergam.


IUuENES.

Si placet, tecum pergemus.


PAPHNUTIUS.

Malo ire solus.


 IUuENES.

Ut libet.



SCENA III.


APHNUTIUS.

Tu istec intro, Thais, quam quero?


THAIS.

Quis hic qui loquitur 48 ignotus?


PAPHNUTIUS.

Amator tuus.


THAIS.

Quicunque me amore colit, equam uicem amoris a me recipit.


PAPHNUTIUS.

O Thais, Thais, quanta grauissimi itineris currebam spatia, quo mihi daretur copia tecum fandi tuique faciem contemplandi.


 THAIS.

Nec aspectum subtraho, nec colloquium denego.


PAPHNUTIUS.

Secretum nostre confabulationis desiderat solitu dinem loci secretioris.


THAIS.

Ecce cubile bene stratum et delectabile ad inhabitandum.


PAPHNUTIUS.

Estne hic aliud penitius, in quo possimus colloqui secretius?


THAIS.

Est etenim aliud occultum tam secretum, ut eius penetral nulli preter me, nisi Deo, sit  cognitum.


PAPHNUTIUS.

Cui Deo?


THAIS.

uero.


PAPHNUTIUS.

Credis illum aliquid scire?


THAIS.

Non nescio illum nichil latere.


PAPHNUTIUS.

Utrumne reris illum facta prauorum negligere, an sui equitatem seruare?


THAIS.

Aestimo ipsius equitatis lance singulorum merita pensari, et unicuique, prout gessit, siue supplicium,  siue premium seruari.


PAPHNUTIUS.

O Christe, quam miranda tue circa nos benignitatis patientia, qui te scientes uides peccare et tamen tardas perdere?


THAIS.

Cur contremiscis mutato colore? Cur fluunt lacryme?


PAPHNUTIUS.

Tui presumptionem horresco, tui perditionem defleo, quia hec nosti, et tantas animas perdidisti.


THAIS.

ue, ue mihi infelici


 PAPHNUTIUS.

Tanto iustius damnaberis, quanto presumptuosius scienter offendisti maiestatem Diuinitatis.


THAIS.

Heu, heu, quid agis? Quid infelici minitaris?


PAPHNUTIUS.

Supplicium tibi imminet gehenne, si permanebis in scelere.


THAIS.

Seueritas tue correptionis concussit penetral pauidi cordis.


PAPHNUTIUS.

O utinam esses uiscera tenus concussa timore, ne ultra presumeres periculose delectationi assensum prebere.


 THAIS.

Et quis posthec locus pestifere delectationi in meo corde potest relinqui, ubi solum intestini meroris amaritudo consciique reatus noua dominatur formido?


PAPHNUTIUS.

Hoc opto, quo resectis uitiorum spinis emergere possit lacryma compunctionis.


THAIS.

O, si crederes, o, si sperares me sordidulam, millies millenis sordium oblitam offuscationibus, 49 ullatenus posse expiari, seu ullo compunctionis modo ueniam promereri! . . .


PAPHNUTIUS.

Nullum enim graue peccatum, nullum tam immane  est delictum, quod nequeat expiari penitentie lacrymis, si effectus sequetur operis.


THAIS.

Ostende, queso, mi Pater, quo effectu operis promereri queam munus reconciliationis.


PAPHNUTIUS.

Contemne seculum, fuge lasciuorum consortia amasionum.


THAIS.

Et quid mihi tunc erit agendum?


PAPHNUTIUS.

In secretum locum secedendum, in quo te ipsam discutiendo possis lamentari enormitatem tui delicti.


THAIS.

 Si hoc speras proficere, non addo momentum morule.


PAPHNUTIUS.

Non dubito quin prosit.


THAIS.

Da mihi aliquantuli spatium tempusculi, ut proferam mammonam, quam male collectam diu seruaui.


PAPHNUTIUS.

Ne solliciteris pro ea. Non desunt, qui utentur inuenta.


THAIS.

Non ob id sollicitor, ut uel mihi seruare, uel amicis uellem dare; sed nec egenis conor dispensare,  quia non arbitror pretium piaculi aptum esse ad opus beneficii.


PAPHNUTIUS.

Recte arbitraris. Et quid de congestis actum ire meditaris?


THAIS.

Igni tradere et in fauillam redigere.


PAPHNUTIUS.

Quamobrem?


THAIS.

Ne retineantur in mundo, que male acquisiui non absque mundi Factoris iniuria.


PAPHNUTIUS.

O quam mutata es ab illa que prius eras, quando illicito amore flagrabas, auaritie calore  estuabas!


THAIS.

Fortasse mutabor in melius, si annuerit Deus.


PAPHNUTIUS.

Non est difficile immutabili eius substantie res ut libet mutare.


THAIS.

Ibo, et que cogitaui opere complebo.


PAPHNUTIUS.

uade in pace, citiusque ad me reuertere.



SCENA Iu.


THAIS.

Conuenite, properamini, nequam amatores mei.


AMATORES.

uox Thaidis nos uocantis. Aduentum maturemus,  ne illam tardando offendamus.


THAIS.

Accelerate, accedite, ut queam uobiscum uerba miscere.


AMATORES.

O Thais, Thais, quid sibi uult rogus, quem construis? Cur pretiosarum uarietatem diuitiarum iuxta rogum congeris?


THAIS.

Rogatis?


AMATORES.

Admiramur satis.


THAIS.

Exponam citius.


 AMATORES.

Hoc optamus.


THAIS.

Aspicite.


AMATORES.

Quiesce, quiesce, Thais. Quid agis? Num 50 insanis?


THAIS.

Non insanio, sed sanum sapio.


AMATORES.

Ut quid hec perditio quadringentarum auri librarum, cum aliarum diuersitate gazarum?


THAIS.

Omne quod iniuste a uobis extorsi, igne uolo eremari, ne ullus fomes uobis relinquatur sperandi  me ultra uestro amori cedendi.


AMATORES.

Subsiste paulisper, subsiste, et materiam tue perturbationis detege.


THAIS.

Non subsisto, nec sermonem uobiscum confero.


AMATORES.

Cur dedignando nos fastidis? Num alicuius infidelitatis nos arguis? Nonne semper satisfecimus tuis uotis? Et tu iniquo odio nos gratis insectaris.


THAIS.

Dimittite, nolite uestem meam attrahendo scindere. Sit satis, quod huc usque peccando uobis consensi. Finis instat peccandi, tempusque nostri discidii.


 AMATORES.

Quo tendis?


THAIS.

Ubi nemo uestrum posthac me uidebit.


AMATORES.

Pape! Quid hoc monstri est, quod nostri delicie Thais, que diuitiis affluere semper laborauit, que mentem a lasciuia nunquam retraxit et se uoluptati penitus dedit, tanta auri gemmarumque insignia absque retractatione perdidit, et nos sui amasiones dedignando spreuit subitoque non comparuit?



SCENA u.


THAIS.

En, pater Paphnuti, uenio ad obsequendum tibi promptissima.


 PAPHNUTIUS.

Quia moram in ueniendo fecisti, coarctabar nimis uerendo te iterum implicitam esse secularibus negotiis.


THAIS.

Ne id uereare, quia multo aliud mihi uersatur in mente. Nam res familiares iuxta uelle meum disposui, meisque amasionibus publice abrenuntiaui.


PAPHNUTIUS.

Quia his abrenuntiasti, superno amatori iam nunc poteris copulari.


THAIS.

Tuum est mihi uelut radio prescribere quid me oporteat factum ire.


 PAPHNUTIUS.

Sequere me.


THAIS.

Sequar enim ambulatione; o utinam sequerer et actione!



SCENA uI.


PAPHNUTIUS.

Ecce cenobium, in quo sacrarum uirginum nobile commoratur collegium. Eo loci gestio te mansum ire agende spatium penitentie.


THAIS.

Non contra luctor.


PAPHNUTIUS.

Intrabo, et abbatissam ductricem uirginum pro tui susceptione placabo.


 THAIS.

Quid iubes me interim agere?


PAPHNUTIUS.

Mecum pergere.


THAIS.

Ut iubes.


PAPHNUTIUS.

Ecce, abbatissa occurrit. 51 Admiror quis illi nos adesse tam cito retulerit


THAIS.

Fama, que nulla stringitur mora.



SCENA uII.


PAPHNUTIUS.

Opportune occurris, illustris abbatissa, te ipsam quero.


 ABBATISSA.

Gratanter aduenis, uenerande Pater Paphnuti; benedictus tui aduentus, dilecte Dei.


PAPHNUTIUS.

Beatitudinem eterne benedictionis infundat tibi gratia Omniparentis.


ABBATISSA.

Unde hoc mihi ut sanctitas tua dignaretur inuisere exiguitatem habitationis mee?


PAPHNUTIUS.

Opus est tuo iuuamine in aliqua sollicitanda necessitate.


ABBATISSA.

Iube solum modo leui famine quid me uelis agere, et ego tui iussa complere tuisque uotis studebo pro  uiribus satisfacere.


PAPHNUTIUS.

Attuli capellam semiuiuam, dentibus luporum nuper abstractam, quam tui miseratione foueri, tui sollicitudine gestio mederi, quoadusque, abiecta hedine pellis austeritate, ouini uelleris induatur mollitie.


ABBATISSA.

Exprime enucleatius.


PAPHNUTIUS.

Isthec quam uides meretricio more uitam instituit.


ABBATISSA.

Miserabile.


PAPHNUTIUS.

Seseque totam lasciuie dedit.


 ABBATISSA.

Semetipsam perdidit.


PAPHNUTIUS.

At nunc, me hortante Christoque cooperante, friuola que sectabatur obediendo refugit, et castum sapit.


ABBATISSA.

Mutationis auctori grates.


PAPHNUTIUS.

Quia enim egritudo animarum, eque ut corporum, curanda est medelis, consequens est ut hec, a solita secularium inquietudine sequestrata, sola in angusta retrudatur cellula, quo liberius possit discutere sui crimina.


 ABBATISSA.

Hoc potissimum prodest.


PAPHNUTIUS.

Manda ut quantocius cellula construatur.


ABBATISSA.

Paruo spatio perficietur.


PAPHNUTIUS.

Nullus introitus, nullus relinquatur aditus, sed solummodo exigua fenestra, per quam modicum possit uictum accipere, quem statutis diebus et horis illi debes parce prebitum ire.


ABBATISSA.

uereor quod delicate teneritudo mentis egre patiatur difficultatem tanti laboris.


PAPHNUTIUS.

 Ne id uereare: nam graue delictum forte desiderat sperare remedium.


ABBATISSA.

uerum.


PAPHNUTIUS.

Tedet me magis morarum, quia timeo illam corrumpi uisitatione hominum.


ABBATISSA.

Cur tedium pateris? Cur illam non includis? Ecce cellula quam desiderasti est 52 perfecta.


PAPHNUTIUS.

Placet. Ingredere, Thais, habitaculum tuis facinoribus deflendis satis congruum.


THAIS.

Quam breue, quam obscurum et quam incommodum  tenelle mulieri ad inhabitandum!


PAPHNUTIUS.

Cur habitaculum exsecraris? Cur ingredi horrescis? Decet ut, que hactenus fuisti indomite uaga, nunc tandem in solitario refreneris loco.


THAIS.

Mens assueta lasciuie haud raro impatiens est anterioris uite.


PAPHNUTIUS.

Ideo debet habenis discipline stringi, quoadusque desinat contra luctari.


THAIS.

Quod iubet tua paternitas non recusat subitum ire mea uilitas; sed quedam inopportunitas inest huic habitationi difficilis ad sufferendum mee fragilitati.


 PAPHNUTIUS.

Que hec importunitas?


THAIS.

Erubesco dicere.


PAPHNUTIUS.

Ne erubescas, sed penitus detege.


THAIS.

Quid importunius, quidue poterit esse incommodius, quam quod in uno eodemque loco diuersa corporis necessaria supplere debebo? Nec dubium quin ocius fiat inhabitabilis pre nimietate fetoris.


PAPHNUTIUS.

Formida perpetis crudelitatem gehenne, et desine transitoria pertimescere.


 THAIS.

Fragilitas mei cogit me terreri.


PAPHNUTIUS.

Conuenit ut male blandimentorum dulcedinem delectationis luas molestia nimii fetoris.


THAIS.

Non recuso, non nego me sordidam non iniuria fedo sordidoque habitatum ire in tugurio; sed hoc dolet uehementius, quod nullus est relictus locus, in quo apte et caste possim tremende nomen maiestatis inuocare.


PAPHNUTIUS.

Et unde tibi tanta fiducia, ut pollutis labiis presumas proferre nomen impollute Diuinitatis?


THAIS.

 Et a quo ueniam sperare, cuiusue saluari possum miseratione, si ipsum prohibeor inuocare, cui soli deliqui, et cui uni deuotio orationum debet offerri?


PAPHNUTIUS.

Debes plane orare non uerbis, sed lacrymis, non sonoritate tinnule uocis, sed compuncti rugitu cordis.


THAIS.

Et si uetar Deum uerbis orare, quomodo possum ueniam sperare?


PAPHNUTIUS.

Tanto celerius mereberis, quanto perfectius humiliaberis. Dic tantum: Qui me plasmasti, miserere mei.


THAIS.

 Opus est eius miseratione, ne frangar in dubio certamine 53.


PAPHNUTIUS.

Certa uiriliter, ut possis triumphum obtinere feliciter.


THAIS.

Tuum est pro me orare, ut merear palmam uictorie.


PAPHNUTIUS.

Non opus est monitu.


THAIS.

Spero.


PAPHNUTIUS.

Tempus est optatas solitudinis repetam latebras, et charos uisitem discipulos. Tue igitur sollicitudini,  tue pietati, uenerabilis abbatissa, hanc captiuam committo, ut et corpus delicatum mediocriter foueas necessariis, et animam sufficienter reficias saluberrimis monitis.


ABBATISSA.

Ne solliciteris pro ea, quia eam materno affectu fouebo.


PAPHNUTIUS.

uadam.


ABBATISSA.

In pace.



SCENA uIII.


DISCIPULI.

Quis pulsat portam?


 PAPHNUTIUS.

Ego.


DISCIPULI.

uox Paphnutii Patris nostri.


PAPHNUTIUS

Amouete pessulum.


DISCIPULI.

O pater, salue.


PAPHNUTIUS.

Auete.


DISCIPULI.

Coarctabamur nimium pro diutina absentia tui.


PAPHNUTIUS.

Iuuat quod abfui.


DISCIPULI.

 Quid actum est de Thaide?


PAPHNUTIUS.

Iuxta meum uelle.


DISCIPULI.

Ubi moratur?


PAPHNUTIUS.

In exigua cellula deflet sui commissa.


DISCIPULI.

Laus sit summe Trinitati.


PAPHNUTIUS.

Et benedictum nomen eius tremendum nunc et per euum.


DISCIPULI.

Amen.



SCENA IX.


 PAPHNUTIUS.

Ecce, tres mensurni penitentie Thaidis transiere, et ego ignoro utrumne Deo acceptabilis sit eius compunctio. Surgam, et uadam ad fratrem meum Antonium, quo mihi manifestetur per eius interuentum.



SCENA X.


ANTONIUS.

Quid insperate iucunditatis accidit? Quid noui gaudii mihi contigit? Num hic est frater et ceremicola meus Paphnutius? Ipse est.


PAPHNUTIUS.

Sum etenim.


ANTONIUS.

Bene, frater, uenisti, bene me adueniendo letificasti.


 PAPHNUTIUS.

Haud minus tripudio tui uisu, quam tu mei aduentu.


ANTONIUS.

Que hec causa tam acceptabilis, tam grata nobis, que te huc duxit de tuis latibulis?


PAPHNUTIUS.

En ualeo.


ANTONIUS.

Hoc desidero.


PAPHNUTIUS.

Ante hoc triennium morabatur secus nos quedam meretrix nomine Thais, que non solum sese perditioni  dedit, sed etiam plures secum ad interitum trahere consueuit.


ANTONIUS.

Heu! gemenda consuetudo!


PAPHNUTIUS.

Hanc sub specie amatoris adii, et lasciuientem animum nunc suauibus hortamentis blandiendo mulcebam, nunc acrioribus monitis minitando terrebam.


ANTONIUS.

Hoc temperamentum eius 54 lasciuie fuit necessarium.


PAPHNUTIUS.

Tandem cessit, et spreta reprehensibili consuetudine castitatem elegit, seseque in angustissima cellula  concludi consensit.


ANTONIUS.

Delector audiendo in tantum, ut omnes precordiorum uene intrinsecus exsiliant gaudendo.


PAPHNUTIUS.

Decet tui sanctitatem; et ego quidem, licet supra modum gaudeam de conuersione, non leui tamen conturbor sollicitudine, eo quod uereor eius teneritudinem egre ferre diutinum laborem.


ANTONIUS.

Ubi adest uera dilectio, non deest pia compassio.


PAPHNUTIUS.

Unde tuam dilectionem efflagito, ut tu tuique discipuli  mecum in orationibus concordando uelitis persistere, quoadusque celitus demonstretur utrumne benignitas diuine miserationis ad indulgentiam mollita sit penitentis lacrymis.


ANTONIUS.

Consentimus tue petitioni libenter.


PAPHNUTIUS.

Nec dubito uos a Deo exauditum iri clementer.



SCENA XI.


ANTONIUS.

Ecce euangelica promissio in nobis est impleta.


PAPHNUTIUS.

Que hec promissio?


ANTONIUS.

Ea uidelicet que consentientes in oratione promisit  omnia impetrare posse.


PAPHNUTIUS.

Quid est?


ANTONIUS.

Paulo meo discipulo ostensa est quedam uisio.


PAPHNUTIUS.

uoca illum.


ANTONIUS.

Paule, accede, et que uidisti Paphnutio expone.


PAULUS.

uidebam in uisione lectulum candidulis palliolis in celo magnifice stratum, cui quatuor splendide uirgines preerant, et quasi custodiendo astabant; at ubi iucunditatem mire claritatis aspiciebam, intra  me dicebam: Hec gloria nemini magis congruit, quam Patri et domino meo Antonio.


ANTONIUS.

Tali me non dignor beatitudine.


PAULUS.

Quo dicto intonuit uox diuina dicens: »Non, ut speras, Antonio, sed Thaidi meretrici seruanda est hec gloria.«


PAPHNUTIUS.

Laus dulcedini tue, Christe, unice Dei, quod mei tristitiam tam pie dignatus es consolari.


ANTONIUS.

Dignus est laudari.


PAPHNUTIUS.

Ibo, et mei captiuam uisitabo.


 ANTONIUS.

Tempus est ut illi et spem uenie et solamen promittas beatitudinis eterne.



SCENA XII.


PAPHNUTIUS.

Thais, mea adoptiua filia, aperi fenestram, ut te uideam.


THAIS.

Quis loquitur?


PAPHNUTIUS.

Paphnutius Pater tuus.


THAIS.

Unde mihi iucunditas 55 tante letitie, ut tu me peccatricem digneris uisitare?


 PAPHNUTIUS.

Licet per hoc triennium absens essem corpore, haud modicum tamen sollicitus fui pro tui salute.


THAIS.

Non dubito.


PAPHNUTIUS.

Expone mihi historiam tue conuersationis, modumque compunctionis.


THAIS.

Hoc possum exponere, quod non nescio me nichil dignum Deo egisse.


PAPHNUTIUS.

Si Deus iniquitates obseruabit, nemo sustinebit.


THAIS.

Si tamen quid fecerim uis scire, numerositatem  meorum scelerum intra conscientiam, quasi in fasciculum collegi et pertractando mente semper inspexi, quo, sicut naribus nunquam molestia fetoris, ita formido gehenne non abesset uisibus cordis.


PAPHNUTIUS.

Quia te compunctione punisti, ideo ueniam meruisti.


THAIS.

O utinam!


PAPHNUTIUS.

Da manum, ut te educam.


THAIS.

Noli, Pater uenerande, noli me sordidulam his  immunditiis abstrahere, sed sine in loco meis meritis condigno mansum ire.


PAPHNUTIUS.

Tempus est ut leuigato timore incipias uitam sperare, quia tui penitentia acceptabilis est Deo.


THAIS.

Eius pietati laudem ferant omnes angeli, quia non spreuit humilitatem cordis contriti.


PAPHNUTIUS.

Esto stabilis in Dei timore, et permane in eius dilectione; post quindecim namque dies hominem exues, et tandem felici cursu peracto, superna fauente gratia, transmigrabis ad astra.


THAIS.

O utinam mererer penas euadere, uel saltem clementius  exuri mitiori igne! Non est enim hoc mei meriti, ut doner beatitudine interminabili.


PAPHNUTIUS.

Gratuitum Dei donum non pensat humanum meritum, quia si meritis tribueretur, gratia non diceretur.


THAIS.

Unde laudet illum celi concentus, omnisque terre surculus, necnon uniuerse animalis species, atque confuse aquarum gurgites, qui non solum peccantes patitur, sed etiam penitentibus premia gratis largitur.


PAPHNUTIUS.

Hoc illi antiquitus fuit in more, ut mallet misereri  quam ferire.



SCENA XIII.


THAIS.

Noli abire, Pater uenerabilis; sed adesto mihi pro solatio in hora mee dissolutionis.


PAPHNUTIUS.

Non abeo, non discedo, donec anima super ethera plaudente corpus 56 tradam sepulture.


THAIS.

En, incipio mori.


PAPHNUTIUS.

Nunc est tempus orandi.


THAIS.

Qui plasmasti me, miserere mei, et fac felici reditu ad te reuerti animam quam inspirasti.


PAPHNUTIUS.

 Qui factus a nullo uere es sine materia [f. materie] forma, cuius simplex esse hominem, qui non est id quod est, ex hoc et hoc fecit consistere, da diuersas partes huius soluende hominis prospere repetere principium sui originis, quo et anima celitus indita celestibus gaudiis intermisceatur, et corpus in molli gremio terre sue materie pacifice foueatur, quoadusque puluerea fauilla ceunte et uiuaci flatu rediuiuos artus iterum intrante, hec eadem Thais resurgat perfecta, ut fuit, homo inter candidulas oues collocanda et in gaudium eternitatis inducenda; tu, qui solus es id quod es, in unitate Trinitatis regnas et gloriaris per infinita secula seculorum. Amen.



uI. SAPIENTIA.





ARGUMENTUM IN SAPIENTIAM.

Passio sanctarum uirginum Fidei, Spei et Charitatis, quas, earumdem ueneranda genitrice Sapientia presente et maternis admonitionibus ad tolerandas passiones hortante, Adrianus imperator diuersis suppliciis interfecit; quarum etiam corpora martyrio consummata sancta mater Sapientia collegit, et aromatibus condita quinto ab urbe Roma milliario honorifice sepeliuit. Ipsa quoque quadragesima die, iuxta earum sepulcra, finita oratione sacra, spiritum premisit celo.



INTERLOCUTORES: ANTIOCHUS, ADRIANUS, SAPIENTIA, FIDES, SPES, CHARITAS, MATRONAE.



SCENA I.


57 ANTIOCHUS.

Tuum igitur esse, o imperator Adriane, prosperis ad uota successionibus pollere tuique statum imperii feliciter absque perturbatione exoptans uigere, quidquid rempublicam confundere, quidquid tranquillum  mentis reor uulnerare posse, quantocius diuelli penitusque cupio labefactari.


ADRIANUS.

Nec iniuria; nam nostri prosperitas tui est felicitas, cum summos dignitatis gradus in dies tibi augere non desistimus.


 ANTIOCHUS.

Congratulor tue almitati; unde, si quid experior emergere quod tuo potentatui uidetur contra luctari, non occulo, sed impatiens more profero.


ADRIANUS.

Et merito, ne reus maiestatis esse arguaris, si non celanda celaueris.


ANTIOCHUS.

Huiusmodi commisso reatus nunquam fui obnoxius.


ADRIANUS.

Memini; sed profer si quid scias noui.


ANTIOCHUS.

Quedam aduena mulier hanc urbem nuper intrauit  comitata proprii fetus pusiolis tribus.


ADRIANUS.

Cuius sexus sunt pusioli?


ANTIOCHUS.

Omnes feminei.


ADRIANUS.

Nunquid tantillarum aduentus muliercularum aliquod reipublice adducere poterit detrimentum?


ANTIOCHUS.

Permagnum.


ADRIANUS.

Quod?


ANTIOCHUS.

Pacis defectum.


ADRIANUS.

 Quo pacto?


ANTIOCHUS.

Et quid magis potest rumpere ciuilis concordiam pacis quam dissonantia obseruationis?


ADRIANUS.

Nihil grauius, nichil deterius, quod testatur orbis Romanus, qui undique secus Christiane cedis sorde est infectus.


ANTIOCHUS.

Hec igitur femina, cuius mentionem facio, hortatur nostrates auitos ritus deserere et Christiane religioni se dedere.


ADRIANUS.

Num preualet hortamentum?


ANTIOCHUS.

 Nimium. Nam nostre coniuges fastidiendo nos contemnunt adeo, ut dedignentur nobiscum comedere, quanto minus dormire.


ADRIANUS.

Fateor, periculum.


ANTIOCHUS.

Decet tui personam precauere.


ADRIANUS.

Consequens. Aduocetur, et in nostri presentia an uelit cedere discutiatur.


ANTIOCHUS.

uin' me illam aduocare?


ADRIANUS.

uolo percerte.



SCENA II.


ANTIOCHUS.

Quid uocaris, o mulier aduena?


SAPIENTIA.

Sapientia.


ANTIOCHUS.

Imperator Adrianus iussit te in palatio presentari suis conspectibus.


SAPIENTIA.

Palatium cum nobili filiarum comitatu intrare non trepido, et minacem imperatoris uultum comminus aspicere 58 non formido.


ANTIOCHUS.

Inuisum genus Christicolarum semper promptum est principibus ad resistendum.


 SAPIENTIA.

Princeps uniuersitatis, qui nescit uinci, non patitur suos ab hoste superari.


ANTIOCHUS.

Mitiga effluentiam uerborum, et perge ad palatium.


SAPIENTIA.

Monstra uiam preeundo, nos subsequimur accelerando.



SCENA III.


ANTIOCHUS.

Hic ipse est imperator, quem in solio residentem conspicis; precogita quid loquaris.


SAPIENTIA.

Hoc prohibet Christi sententia, promittens nobis  insuperabilis sapientie dona.


ADRIANUS.

Huc ades, Antioche.


ANTIOCHUS.

Presto sum, domine.


ADRIANUS.

Nunquid he sunt muliercule, quas deferebas pro Christiana religione?


ANTIOCHUS.

Sunt plane.


ADRIANUS.

Uniuscuiusque pulchritudinem obstupesco, sed et honestatem habitus satis admirari nequeo.


ANTIOCHUS.

Desine, o mi senior, admirari, et coge illas deos  uenerari.


ADRIANUS.

Quid si illas primule aggrediar blanda allocutione, si forte uelint cedere?


ANTIOCHUS.

Melius est. Nam fragilitas sexus feminei facilius potest blandimentis molliri.


ADRIANUS.

Illustris matrona, blande et quiete ad culturam deorum te inuito, quo nostra perfrui possis amicitia.


SAPIENTIA.

Nec in cultura deorum tuis uotis satisfacere, nec amicitiam gestio inire.


 ADRIANUS.

Adhuc mitigato furore nulla in te moueor indignatione, sed pro tua tuique filiarum salute paterno sollicitor amore.


SAPIENTIA.

Nolite, mee filie, serpentinis huius satane lenociniis cor apponere, sed meatim fastidite.


FIDES

Fastidimus et animo contemnimus friuola.


ADRIANUS.

Quid murmurando loqueris?


SAPIENTIA.

Filias affabar paucis.


ADRIANUS.

 uideris esse summis natalibus orta, sed tamen patriam, genus, nomenque tuum ex te plenius cupio ediscere.


SAPIENTIA.

Licet sanguinis superbia nobis sit parui pendenda, tamen clara ex stirpe me originem non nego trahere.


ADRIANUS.

Credibile


SAPIENTIA.

Nam eminentiores Grecie principes fuere mei parentes, et uocor Sapientia.


ADRIANUS.

Claritas ingenuitatis rutilat in facie, et Sapientia nominis fulget in ore.


 SAPIENTIA.

Frustra blandiris, non flectimur tuis suadelis.


ADRIANUS.

Dic cur adueneris, uel quare nostrates adieris.


SAPIENTIA.

Nullius alius rei nisi agnoscende 59 ueritatis causa, quo fidem, quam expugnatis, plenius ediscerem, filiasque meas Christo consecrarem.


ADRIANUS.

Expone uocabula singularum.


SAPIENTIA.

Una uocatur Fides, altera Spes, tertia Charitas.


ADRIANUS.

Quot annos uoluerunt?


SAPIENTIA.

 Placetne uobis, o filie, ut hunc stultum arithmetica fatigem disputatione?


FIDES.

Placet, mater, nosque auditum prebemus libenter.


SAPIENTIA.

O imperator, si etatem inquiris paruularum, Charitas imminutum pariter parem mensurnorum compleuit numerum; Spes autem eque imminutum, sed pariter imparem; Fides uero superfluum impariter parem.


ADRIANUS.

Tali responsione fecisti me que interrogabam minime agnoscere.


 SAPIENTIA.

Nec mirum, quia sub huius definitionis specie non unus cadit numerus, sed plures.


ADRIANUS.

Expone enucleatius, alioquin non capit meus animus.


SAPIENTIA.

Charitas duas olympiades iam uoluit, Spes duo lustra, Fides tres olympiades.


ADRIANUS.

Et cur octonarius numerus, qui duabus constat olympiadibus, et denarius, qui duobus lustris perficitur, imminutus dicitur? uel quare duodenarius, qui tribus olympiadibus impletur, superfluus esse asseritur?


 SAPIENTIA.

Omnis namque numerus imminutus dicitur, cuius partes coniuncte minorem illo numero, cuius partes sunt, summe quantitatem reddunt, ut uIII. Est autem octonarii medietas Iu, pars quarta II, pars octaua I, que in unum redacte uII reddunt. Similiter denarius habet dimidiam partem u, quintam autem II, decimam uero I, que simul copulate uIII colligunt. E contrario autem superfluus dicitur, cuius partes augendo crescunt, ut XII. Est enim duodenarii medietas uI, pars tertia Iu, pars quarta III, pars sexta II, pars duodecima I; hic cumulus redundat in sedecim. Ut autem principalem non preteream, qui inter inequales intemperantias medii temperamentum limitis sortitus est, ille numerus  perfectus dicitur, qui suis equus partibus nec augetur, nec minuitur, ut uI, cuius partes, id est III, II, I, eumdem 60 senarium restituunt. Simili quoque ratione XXuIII, CCCCXCuI, uIII millia CXXuIII perfecti dicuntur.


ADRIANUS.

Et quid reliqui:


SAPIENTIA.

Omnes superflui, siue imminuti.


ADRIANUS.

Quis numerus pariter par?


SAPIENTIA.

Qui potest in duo equalia diuidi, eiusque pars in duo equalia, partisque pars in duo equalia ac deinceps per ordinem, donec in insecabilem incurrat  unitatem, ut uIII et XuI omnesque, qui ab his in duplo fiunt.


ADRIANUS.

Et quis est pariter impar?


SAPIENTIA.

Qui in partes equales recipit sectionem, eiusque partes mox indiuisibiles permanebunt, ut X et omnes, qui ab imparibus in duplo fiunt. Hic namque numerus superiori est contrarius, quia in illo solus minor terminus diuisione est solutus; in isto autem solus maior terminus diuisioni est aptus; in illo quoque omnes eius partes nomine et quantitate sunt pariter pares; in isto autem, si denominatio fuerit par, quantitas impar, si quantitas par, denominatio impar.


 ADRIANUS

Nec terminum, quem dixisti, agnosco, nec denominationem seu quantitatem scio.


SAPIENTIA.

Quando quantilibet numeri digestim disponuntur, primus minor terminus et postremus maior dicitur; quando autem diuisionem faciendo quota pars sit numeri dicimus, denominationem facimus; cum autem, quot in unaquaque parte sint enumeramus, quantitatem exponimus.


ADRIANUS.

Et quis est impariter par?


SAPIENTIA.

Qui non solum unam recipit sectionem, sicut pariter par, sed etiam et secundam, aliquoties autem  et tertiam uel plures, sed tamen usque ad indiuisibilem non perueniet unitatem.


ADRIANUS.

O quam scrupulosa et plexibilis [leg. plectilis] questio ex istarum etate infantularum est orta!


SAPIENTIA.

In hoc laudanda est supereminens Factoris sapientia, et mira mundi artificis scientia, qui non solum in principio mundum creans ex nichilo, omnia in numero et mensura et pondere posuit, sed etiam in succedentium serie temporum et in etatibus hominum, miram dedit inueniri posse scientiam artium.


ADRIANUS.

Diu te sustinui ratiocinantem, quo te mihi efficerem  obtemperantem.


61 SAPIENTIA.

In quo?


ADRIANUS.

In cultura deorum.


SAPIENTIA.

In hoc utique non consentio.


ADRIANUS.

Si reniteris, tormentis afficieris.


SAPIENTIA.

Corpus quidem suppliciis lacessere poteris, sed animum ad cedendum compellere non preualebis.


ANTIOCHUS.

Dies abiit, nox incumbit, non est tempus altercandi,  quia instat hora cenandi.


ADRIANUS.

In custodiam iuxta palatium ponantur, et triduane inducie illis ad tractandum prestentur.


ANTIOCHUS.

Obseruate istas, o milites, omni sollicitudine, nullamque illis occasionem euadendi relinquite.



SCENA Iu.


SAPIENTIA.

O dulces filiole et chare pusiole, nolite super carceralis angustia custodie contristari, nolite imminentium minis penarum terreri.


FIDES.

Licet corpuscula pauescant ad tormenta, mens tamen gliscit ad premia.


 SAPIENTIA.

uincite infantilis teneritudinem etatule maturi sensus fortitudine.


SPES.

Tuum est nos precibus adiuuare, ut possimus uincere.


SAPIENTIA.

Hoc indesinenter exoro, hoc efflagito, ut perseueretis in fide quam inter ipsa crepundia uestris sensibus non desistebam instillare.


CARITAS.

Quod sugentes ubera in cunabulis didicimus nullatenus obliuisci quibimus.


SAPIENTIA.

Ad hoc uos materno lacte affluenter alui, ad hoc  delicate nutriui, ut uos celesti non terreno sponso traderem, quo uestri causa socrus eterni regis dici meruissem.


FIDES.

Pro ipsius amore sponsi prompte sumus mori.


SAPIENTIA.

Delector ex uestra ratione, o filie, magis quam nectaree dulcedinis gustamine.


SPES.

Premitte nos ante tribunal iudicis, et experieris quantum eius amor nobis attulerit temeritatis.


SAPIENTIA.

Hoc exopto ut uestra uirginitate coroner, ut uestro martyrio glorificer.


CHARITAS.

Consertis palmulis incedamus, et uultum tyranni  confundamus.


SAPIENTIA.

Exspectate donec instet hora uocationis nostre.


FIDES

Tedet nos morarum, tamen est exspectandum.



SCENA u.


ADRIANUS.

Antioche, iube illas Greculas nobis representari captiuas.


ANTIOCHUS.

Procede, Sapientia, teque cum filiabus imperatori representa.


SAPIENTIA.

Pergite mecum, filie, constanter, et perseuerate  in fide unanimiter, ut possitis palmam percipere feliciter.


62 SPES.

Pergimus, ipseque nobiscum comitetur, pro cuius amore ad mortem ducemur.


ADRIANUS.

Triduanas uobis inducias prestabat nostri serenitas, unde si quid tractaretis utilitatis, cedite iussionibus nostris.


SAPIENTIA.

Summum igitur utile tractauimus, id scilicet, ut non cedamus.


ANTIOCHUS.

Cur dignaris cum hac contumace uerba miscere, que te insolenti fatigat presumptione?


 ADRIANUS.

Debeone illam dimittere impunitam?


ANTIOCHUS

Nequaquam.


ADRIANUS.

Et quid?


ANTIOCHUS.

Hortare puellulas, et si renitantur, infantie ne parcas, sed fac ut ille necentur, quo rebellis mater funeribus natarum acrius torqueatu


ADRIANUS.

Faciam que hortaris.


ANTIOCHUS.

Ita demum preualebis.


ADRIANUS.

 Fides, intuere uenerabilem magne Diane imaginem, et fer sacre dee libamina, quo possis uti eius gratia.


FIDES.

O stultum imperatoris preceptum omni contemptu dignum!


ADRIANUS.

Quid murmuras subsannando? Quem irrides fronte rugosa?


FIDES.

Tui stultitiam irrideo, tui insipientiam subsanno.


ADRIANUS.

Mei?


FIDES.

Tui.


 ANTIOCHUS.

Imperatoris?


FIDES.

Ipsius.


ANTIOCHUS.

O nefas!


FIDES.

Quid enim stultius, quid insipientius uideri potest, quam quod hortatur nos, contempto Creatore uniuersitatis, uenerationem inferre metallis?


ANTIOCHUS.

Nonne hec summa insania et magna est dementia, quod rerum principem dixisti insipientem?


FIDES.

 Dixi et dico, dicamque quandiu uixero.


ANTIOCHUS.

Breue tempus uiuere, et cito debes consumi morte.


FIDES.

Hoc opto ut moriar in Christo.


ADRIANUS.

Duodecim centuriones alternando scindant flagris eius membra.


ANTIOCHUS.

Nec iniuria.


ADRIANUS.

O fortissimi centuriones, accedite meique iniuriam uindicate.


 ANTIOCHUS.

Iustum.


ADRIANUS.

Perquire, Antioche, anne uelit cedere.


ANTIOCHUS.

uin adhuc, Fides, solita conuiciorum obiectione imperatorem dehonestare?


FIDES.

Cur solito minus?


ANTIOCHUS.

Quia prohiberis uerberibus.


FIDES.

uerbera non compellunt me tacere, quia nullo afficior dolore.


ANTIOCHUS.

 O infelix pertinacia, o contumax audacia


ADRIANUS.

Corpus fatiscit per supplicia, et mens tumet superbia.


FIDES.

Erras, Adriane, si reris me fatigari 63 suppliciis. Non ego quidem, sed infirmi tortores deficiunt et sudore ob lassitudinem fluunt.


ADRIANUS.

Fac, Antioche, ut gemelle pectoris particule abscindantur, quo saltem rubore cerceatur.


ANTIOCHUS.

O utinam possit ullo cerceri modo!


ADRIANUS.

Forsan cercebitur.


 FIDES.

Inuiolatum pectus uulnerasti, sed me non lesisti. En, pro fonte sanguinis, fons erumpit lactis.


ADRIANUS.

In craticulam substratis ignibus assanda ponatur, quo ui uaporis enecetur.


ANTIOCHUS.

Digna est ut miserabiliter pereat, que tue iussioni contra luctari non trepidat.


FIDES.

Omne quod paras ad dolorem mihi uertitur in quietem; unde commode pauso in craticula, ceu in tranquilla nauicula.


ADRIANUS.

Sartago plena pice et cera ardentibus rogis superponatur,  et in feruentem liquorem hec rebellis mittatur.


FIDES.

Sponte insilio.


ADRIANUS.

Consentio.


FIDES.

Ubi sunt mine tue? Ecce, illesa inter feruentem liquorem ludens nato, et pro ui caumatis sentio matutini refrigerium roris.


ADRIANUS.

Antioche, quid ad hec est agendum?


ANTIOCHUS.

Ne euadat prouidendum


 ADRIANUS.

Capite truncetur.


ANTIOCHUS.

Alioquin non uincetur.


FIDES.

Nunc est gaudendum, nunc in Domino exsultandum.


SAPIENTIA.

Christe, triumphator diaboli inuictissime, da tolerantiam Fidei mee filie.


FIDES.

O mater ueneranda, dic uale ultimum tue filie, liba osculum tue primogenite, nec afficiare ullo merore cordis, quia tendo ad brauium eternitatis.


SAPIENTIA

O filia, filia, non confundor, non contristor, sed  uale dico tibi exsultando, et osculor os oculosque pre gaudio lacrymando orans, ut sub ictu percussoris inuiolatum serues mysterium tui nominis.


FIDES.

O uterine sorores, libate mihi osculum pacis, et parate uos ad tolerantiam futuri certaminis.


SPES.

Adiuua nos oratione assidua, ut mereamur sequi tua uestigia.


FIDES.

Este obtemperantes monitis nostre sancte parentis, que nos hortabatur presentia fastidire, quo meruissemus eterna percipere.


CHARITAS.

Maternis libenter obtemperamus monitis, quo perfrui  mereamur eternis bonis.


FIDES.

Percussor, 64 accede, et iniunctum tibi officium me necando imple.


SAPIENTIA.

Abscisum morientis filie caput amplectendo, impressisque labris crebrius deosculando, congratulor tibi, Christe, qui tantillule uictoriam prestitisti puelle.


ADRIANUS.

Spes, cede meis hortamentis paterno affectu tibi consulentis.


SPES.

Quid hortaris, quid consulis?


ADRIANUS.

Ut caueas pertinaciam imitari sororis, ne similibus  intereas penis.


SPES.

O utinam admeruissem illam imitari patiendo, quo illi assimilarer in premio!


ADRIANUS.

Depone callum pectoris, et conquinisce thurificando magne Diane, et ego te proprie prolis uice excolo, atque extollo omni dilectione.


SPES.

Paternitatem tuam repudio, tua beneficia minime desidero. Quapropter uacua spe deciperis, si me tibi cedere reris


ADRIANUS.

Loquere parcius, ne irascar.


 SPES.

Irascere, nec sollicitor.


ANTIOCHUS

Miror, Auguste, quod ab hac uili puellula tamdiu calumniari pateris. Ego quidem disrumpor pre furore, quia illam audio tam temere in te latrare.


ADRIANUS.

Hactenus infantie parcebam: ultra non parcam; sed meritam ultionem inferam.


ANTIOCHUS.

O utinam!


ADRIANUS

O lictores, adite et hanc rebellem usque ad internecionem crudis neruis cedite.


 ANTIOCHUS.

Decet ut seueritatem sentiat tui furoris, quia lenitatem parui pendit pietatis.


SPES.

Hanc pietatem exopto, hanc lenitatem desidero.


ANTIOCHUS.

O Sapientia, quid murmurando loqueris, stans subleuatis oculis iuxta cadauer exstincte prolis?


SAPIENTIA.

Inuoco Omniparentem, quo eamdem tolerantie perseuerantiam, quam prestitit Fidei, prestet et Spei.


SPES.

O mater, mater! quam efficaces, quam exaudibiles  experior esse tui preces! Ecce, te orante anheli tortores leuatis dextris librant ictum, et ego nullum doloris sentio tactum.


ADRIANUS.

Si flagra parui pendis, acrioribus penis coarctaberis.


SPES.

Infer, infer quidquid crudele, quidquid excogites lethale. Quanto plus seuis, tanto magis uictus confunderis. funderis.


ADRIANUS.

In era suspendatur, et ungulis laceretur, quoadusque euulsis uisceribus et nudatis ossibus deficiat et membratim crepat.


ANTIOCHUS.

 Imperialis 65 iussio, et congrua satis ultio!


SPES.

uulpina fraude loqueris, et uersipelli astutia, Antioche, adularis.


ANTIOCHUS.

Quiesce, infelix, uerbositas tua nunc est finienda.


SPES.

Non ut speras euenerit, sed tibi tuoque principi nunc etiam confusio aderit.


ADRIANUS.

Quid sentio noue dulcedinis? Quid odoror stupende suauitatis?


SPES.

Decidentia frusta mei lacerati corporis dant fragrantiam  paradisiaci aromatis, quo nolens cogeris fateri me non posse suppliciis ledi.


ADRIANUS.

Antioche, quid enim mihi est agendum?


ANTIOCHUS.

Nouis cruciatibus incumbendum.


ADRIANUS.

Aeneum uas plenum oleo et adipe, cera atque pice, ignibus superponatur, in quod ligata proiiciatur.


ANTIOCHUS.

Si in ius uulcani tradetur, forsitan euadendi aditum non nanciscetur.


SPES.

Hec uirtus Christo non est insolita, ut ignem faciat mitescere mutata natura.


 ADRIANUS.

Quid? Audio, Antioche, uelut sonitum inundantis aque.


ANTIOCHUS.

Heu, heu, domine!


ADRIANUS.

Quid contigit nobis?


ANTIOCHUS.

Ebulliens feruor confracto uase ministros combussit, et illa malefica illesa comparuit.


ADRIANUS.

Fateor, uicti sumus.


ANTIOCHUS.

Penitus.


ADRIANUS.

 Caput abscidatur.


ANTIOCHUS.

Alias non absumetur.


SPES.

O Charitas dilecta, o soror unica! Ne formides tyranni minas, ne trepides ad penas, nitere constanti fide imitari sorores ad celi palatium precedentes.


CHARITAS.

Tedet me uite presentis, tedet terrene habitationis, quod saltim ad modicum temporis separor a uobis.


SPES.

Depone tedium et tende ad premium. Non enim diu separabimur, sed ocius in celo coniungemur.


 CHARITAS.

Fiat, fiat!


SPES.

Euge, mater illustris, gaude, nec tangaris de mei passione materni affectus dolore; sed prefer spem merori, cum me uideas pro Christo mori.


SAPIENTIA.

Nunc quidem gaudeo, sed tunc tandem perfecte exsultans gaudebo, quando tui sororculam pari conditione exstinctam celo premisero, et ego subsequar postrema.


SPES.

Perennis Trinitas restituet tibi in euum plenum absque diminutione filiarum numerum.


 SAPIENTIA.

Confortare, filia; percussor inuadit nos euaginato gladio.


SPES.

Libens 66 excipio gladium. Tu, Christe, suscipe spiritum pro tui confessione nominis eiectum de habitaculo corporis.


SAPIENTIA.

O Charitas, soboles inclyta, spes uteri mei uterimei unica, ne contristes matrem bonam tui certaminis consummationem exspectantem; sed sperne presens utile, quo peruenias ad gaudium interminabile, quo tui germane fulgent coronis illibate uirginitatis.


CHARITAS.

Fulci me, mater, precibus sacris, quatenus merear  interesse illarum gaudiis.


SAPIENTIA.

Exoro te finetenus in fide solidatum iri, nec dubito tibi perenne tripudium donatum iri.


ADRIANUS.

Charitas, saturatus conuiciis tui sororum, nimiumque exacerbatus sum prolixa oratione earum. Unde diu tecum non contendo, sed uel obtemperantem mei uotis ditabo omnibus bonis, uel contra luctantem afficiam malis.


CHARITAS.

Bonum cordetenus amplector, et malum omnino detestor.


ADRIANUS.

Hoc tibi potissimum salubre mihique est placabile,  ideoque leue quiddam tibi prepono mee pietatis gratia.


CHARITAS.

Quid?


ADRIANUS.

Dic tantum: Magna Diana! et ego ultra ad sacrificandum te non compello.


CHARITAS.

Percerte non dico.


ADRIANUS.

Quare?


CHARITAS.

Quia mentiri nolo. Ego quidem et sorores mee eisdem parentibus genite, hisdem sacramentis imbute sumus, una eademque fidei constantia roborate.  Quapropter scito nostrum uelle, nostrum consentire, nostrum sapere, unum idemque esse, nec me in ullo unquam illis dissidere.


ADRIANUS.

O iniuria, quod a tantilla etiam contemnor homullula!


CHARITAS.

Licet tenella sim etate, tamen gnara sum te argumentose confundere.


ADRIANUS.

Abstrahe illam, Antioche, et fac, ut suspensa in equuleo atrociter uerberetur.


ANTIOCHUS.

uereor quod uerbera non preualeant.


 ADRIANUS.

Si non preualeant, iube tribus continuis diebus ac noctibus fornacem succendi et illam inter bacchantes flammas proiici.


CHARITAS.

O iudicem impotentem, qui diffidit se absque armis ignium octennem infantem superare posse!


ADRIANUS.

Abi, Antioche, et iniunctum officium perfice.


CHARITAS.

Seuitie quidem tue satisfaciendo parebit, sed me minime nocebit, quia nec 67 uerbera mei corpusculum lacerare, nec flamme comam uel uestes poterunt obfuscare.


 ADRIANUS.

Experietur.


CHARITAS.

Experiatur.



SCENA uI.


ADRIANUS.

Antioche, quid pateris? cur tristior solito regrederis?


ANTIOCHUS.

Quando causam tristitie experieris, haud minus contristeris.


ADRIANUS.

Dic, ne celes.


ANTIOCHUS.

 Illa lasciua, quam mihi cruciandam tradidisti, puellula me presente flagellabatur, sed ne tenuis quidem cutis summotenus disrumpebatur. Deinde proieci illam in fornacem, igneum colorem pre nimio ardore exprimentem.


ADRIANUS.

Cur dissimulas loqui? Expone exitum rei.


ANTIOCHUS.

Flamma erupit, et quinque millia hominum combussit.


ADRIANUS.

Et quid contigit illi?


ANTIOCHUS.

Charitati?


 ADRIANUS.

Ipsi.


ANTIOCHUS.

Ludens inter flammiuomos uapores uagabatur, et illa laudes Deo suo pangebat; illi etiam, qui diligenter inspexere, ferebant tres candidulos uiros cum illa deambulasse.


ADRIANUS.

Erubesco illam ultra uidere, quia nequeo illam ledere.


ANTIOCHUS.

Restat ut perimatur gladio.


ADRIANUS.

Hoc fiat absque mora.



SCENA uII.


ANTIOCHUS.

Detege duram, Charitas, ceruicem, et sustine percussoris ensem.


CHARITAS.

In hoc non renitor tui uotis, sed libens pareo iussis.


SAPIENTIA.

Nunc, nunc, filia, gratulandum; nunc in Christo est gaudendum, nec est que mordeat cura, quia secura sum de tua uictoria.


CHARITAS.

Imprime mihi mater, osculum, et commenda iturum Christo spiritum.


SAPIENTIA.

Qui te in meo utero uiuificauit, ipse suscipiat  animam, quam celitus inspirauit.


CHARITAS.

Tibi, Christe, gloria, qui me ad te uocasti cum martyrii palma.


SAPIENTIA.

uate, protes dulcissima, et cum Christo iungeris in celo, memento matris iam matrone effete te parientis.



SCENA uIII.


SAPIENTIA.

Conuenite, illustres matrone, et mearum cadauera filiarum mecum sepelite.


MATRONAE.

Corpuscula aromatibus condimus, et exsequias  honorifice celebramus.


SAPIENTIA.

Grandis benignitas et mira pietas, quam mihi impenditis meique mortuis.


MATRONAE.

Que tibi sunt commoda exsequimur mente deuota.


SAPIENTIA.

Non dubito.


MATRONAE.

Ubi uis eligere locum sepulture?


SAPIENTIA.

Tertio milliario ab Urbe, si uobis non displicet prolixitas.


MATRONAE.

 Non displicet, sed elata funera sequi placet.



SCENA IX.


SAPIENTIA.

Ecce locus.


MATRONAE.

68 Hic nempe seruandis reliquiis est aptus.


SAPIENTIA.

Flosculos uteri mei tibi, terra, seruandos committo, quos tu materiali sinu foueto, donec in resurrectione maiori reuiridescant gloria. Et tu, Christe, animas interim imple splendoribus, dans pacificam requiem ossibus.


MATRONAE.

Amen.


 SAPIENTIA.

Grates uestre humanitati pro solamine quod contulistis mee orbitati.


MATRONAE.

Utrumne uis nos hic tecum morari?


SAPIENTIA.

Non.


MATRONAE.

Cur non?


SAPIENTIA.

Ne ex meo commodo uobis ingeratur molestia. Sit satis, quod tres noctes mecum permansistis. Abite in pace, reuertimini cum salute.


MATRONAE.

uis nobiscum abire?


 SAPIENTIA.

Minime.


MATRONAE.

Et quid meditaris agere?


SAPIENTIA.

Hic remanere, si forte ueniat mea petitio et impleatur quod desidero.


MATRONAE.

Quid petis? Quid desideras?


SAPIENTIA.

Id solummodo, ut oratione completa moriar in Christo.


MATRONAE.

Restat ut exspectemus donec et te sepulture tradamus.


 SAPIENTIA.

Ut libet. Adonai Emmanuel, quem retro tempora diuinitas edidit Omniparentis, et in tempore uirginitas genuit matris, qui ex duabus naturis unus Christus mirifice consistis, nec diuersitate naturarum  unitatem persone diuidens, nec unitate persone diuersitatem naturarum confundens, tibi iubilet iucunda serenitas angelorum dulcisque harmonia siderum, te quoque collaudet totius scibilis rei scientia, omneque quod ex elementorum formatur materia, quia tu, qui solus cum Patre et Spiritu sancto es forma sine materia, ex Patris uoluntate et Spiritus sancti cooperatione non respuisti fieri homo passibilis humanitate, salua diuinitatis impassibilitate; et ut nullus in te credentium periret, sed omnis fidelis eternaliter uiueret, mortem nostram non dedignatus es gustare tuaque resurrectione consumere. Te etiam perfectum Deum hominemque uerum recolo promisisse omnibus, qui, pro tui nominis ueneratione, uel terrene usum possessionis relinquerent,  uel carnalium affectum propinquorum postponerent, centene uicissitudine mercedis recompensari, et eterne brauio uite debere donari; huius spe animata promissi 69 feci quod iussisti, sponte omittens soboles quas peperi. Unde, tu pie, promissa soluere ne moreris, sed fac me quantocius absolutam corporeis uinculis ex receptione filiarum letificari, quas pro te mactandas obtulisse non distuli, quo te illis agnum uirginis sequentibus et nouum canticum modulantibus, ego iucunder audiendo, illarumque letificer gloria, et quamuis non possim canticum uirginitatis dicere, te tamen cum illis merear eternaliter laudare, qui non ipse qui Pater, sed idem es quod Pater, cum quo et Spiritu sancto unus dominus uniuersitatis, unusque rex summe et medie  atque ime rationis regnas et dominaris per interminabilia immortalis eui secula.


MATRONAE.

Suscipe. Domine. Amen.



[OPERA CONSCRIPTA METRICE.]





HROTSUITHAE IN OPERA SUA METRICE CONSCRIPTA PRAEFATIO.

 Hunc libellum, paruo ullius decoris cultu ornatum, sed non parua diligentia illaboratum, omnium sapientium benignitati offero expurgandum, eorum duntaxat qui erranti non delectantur derogare, sed magis errata corrigere. Fateor namque me haud mediocriter errasse, non solum in dignoscendis syllabarum naturis, uerum etiam in dictionibus componendis, pluraque sub hac serie reprehensione digna latitare, 70 sed errores fatenti facilis uenia, uitiisque debetur pia correctio. Si autem obiicitur quod quedam huius operis iuxta quorumdam estimationem  sumpta sint ex apocryphis, non est crimen presumptionis inique, sed error ignorantie, quia, quando huius stamen seriei ceperam ordiri, ignoraui dubia esse in quibus disposui laborare. At ubi recognoui, pessumdare detrectaui, quia, quod uidetur falsitas forsan, probabitur esse ueritas. Cum res ita sese habeant, tanti ad perfecti defensionem opusculi permultorum iuuamine egeo, quanto in ipsa inceptione minus ulla proprii uigoris fulciebar sufficientia, quia nec matura adhuc etate uigens, nec scientia fui proficiens, sed nec alicui sapientum affectum  mee intentionis consulendo enucleare, ne prohiberer pro rusticitate. Unde, clam cunctis et quasi furtim, nunc in componendis sola desudando, nunc male composita destruendo, satagebam iuxta meum posse, licet minime necessarium, aliquem tamen conficere textum ex sententiis Scripturarum, quas intra aream nostri Gandersheimensis collegeram cenobii. Primo sapientissime atque benignissime Rikkardis, magistre, aliarumque sue uicis instruente magisterio, deinde prona fauente clementia regie indolis Gerberge, cuius nunc subdor dominio, abbatie, que etate minor, sed, ut imperialem decebat neptem, scientia prouectior, aliquot auctores, quos ipsa prior a sapientissimis didicit, me admodum pie erudiuit. Quamuis etiam metrica  modulatio feminee fragilitati difficilis uideatur et ardua, sola tamen semper miserentis superne gratie  auxilio, non propriis uiribus, confisa, huius carmina opusculi dactylicis modulis succinere apposui, ne creditum talentum ingenioli, sub obscuro torpens pectoris rubigine, negligentia exterminaretur, sed sedule malleo deuotionis percussum, aliquantulis diuine laudationis referret tinnitum, quo, si occasio non daretur negotiando aliud lucrari, ipsum tamen in aliquod saltem extreme utilitatis transformaretur instrumentum. Unde, quicunque lector, si recte secundum Deum sapias, egenti pagine, que nullius preceptoris munitur auctoritate, opem tue rectitudinis ne pigriteris adhibere, Deo uidelicet, si quid forte probetur recte compositum, meeque negligentie 71 designando uniuersale uitiorum, nec tamen uituperando, sed indulgendo, quia ius frangitur  obiurgationis ubi interuenit humilitas confessionis.



[HISTORIA INTACTAE DEI GENETRICIS.]





ARGUMENTUM IN HISTORIAM BEATAE uIRGINIS.

Ioachim et Anna, de stirpe Dauid, cum diu steriles uixissent, in temploque ob sterilitatem repudiati a sacerdotibus fuissent, tandem longis orationibus et uotis prolem diuinam, nomine Mariam, susceperunt, eamque castitati et eterno Dei obsequio in templo deuouerunt. Illa tenella, leta et constans, gradus templi cum omnium admiratione superauit, reliquasque uirgines sanctitate uite excelluit. Quam dum sacerdotes despondere uolunt, et uirgis temere proiectis illi coniugem querunt, et sors super uirgam Ioseph ex genere Dauid cecidit. Nam mox columba, sue uirge insidens, celum petiit, collaudantibus cunctis diuinam sortem. Ioseph uirgo despondetur, pauloque post angelus illi, diuina salutatione facta, Deum, omnium creatorem, obumbratione sancti Spiritus carnem suscipere, nuntiat. Que, uerbo angeli credens, dum in Bethlehem cum Ioseph, Cesaris Augusti edicto, migraret, peperit primogenitum suum, Saluatorem mundi, Iesum Christum, cuius diuinitatem et pastores, et Magi, ab Oriente uenientes, testati sunt. Que fama cum ad Herodem delata fuisset, omnes eius anni infantes natos occidi iussit, ut heredem regni tolleret. Ioseph, ab angelo monitus, cum matre et puero, ut regis crudelitatem fugeret, in Aegyptum concessit, moxque Aegyptiorum simulacra in terram prona cadentia nutabant, sacerdotibusque suis uerum Deum natum proclamabant. In itinere autem miracula pueri de serpentibus et draconibus, dum in specu noctem ducerent, narrat, itemque de leonibus et pardis, mite et mansuete se puero offerentibus, palmamque cum fructu inclinatam matris gremio, fontemque, pueri uerbis erumpentem, dum in itinere siti laborassent, commemorat.





72 AD GERBERGAM, ABBATISSAM IN GANDERSHEIM, OTTONIS PRIMI IMPERATORIS NEPTEM.


 Salue regalis proles clarissima stirpis,
   Gerbirg, illustris moribus et studiis.
Accipe fronticula dominatrix alma serena,
   Que tibi purganda hic offero carminula.
Eius et incultos dignanter dirige stichos,
   Quam doctrina tua construit egregia.
 Et, cum sis certe uario lassata labore,
   Ludens dignare hos nunc modulos legere.
Hanc quoque sordidulam tenta purgare Camenam,
   Ac fulcire tui flore magisterii
Quo laudem domine studium supportet alumne,
   Doctricique pie carmina discipule.





IN HISTORIAM INTEMERATAE DEI GENITRICIS PRAEFATIO.


 Unica spes mundi, dominatrix inclyta celi,
   Sancta parens Regis, lucida stella maris,
Que pariens mundo restaurasti pia uirgo
   uitam, quam uirgo perdiderat uetula,
Tu dignare tue famule clementer adesse,
   Hrosuithe uotis carminulisque nouis.
Que tibi feminee studio famulante Camene,
   Iam supplex modulis succino dactylicis,
 Exoptans, uel summatim attingere saltem
   Laudis particulam, uirgo, tue minimam,
Ortus atque tui primordia clara beati,
   Necnon regalem pangere progeniem.
Hoc tamen agnosco, fragiles excedere uires,
   Laudibus ut tentem te meritis canere
Digne pro meritis quam totus non canit orbis,
   Queque super laudes angelicas renites.
 73 Hinc, quia uirgineo portasti uentre puella
   Inclusum, cuncta qui regit imperio.
Olim sed stultum fari qui iussit asellum,
   In laudem sancti nominis ille sui,
Teque per angelicum fecit, uirguncula, uerbum,
   De sancto digne Flamine concipere,
Atque sue prolis matrem sine sorde pudoris
   Effecit, cunctis dissimilem meritis,
 Si placet, ipse meam potis est dissoluere linguam,
   Et cor rore sue tangere gratiole,
Quo prestante sue mitis dono pietatis
   Grata sibi pangam, te quoque, uirgo, canam
Ne comes ingratis condemner iure pigellis,
   Quos piget Altithrono psallere pro modulo,
Sed mage purpureum laudare perenniter Agnum
   Promerear, turmis addita uirgineis.





HISTORIA NATIuITATIS LAUDABILISQUE CONuERSATIONIS Intacte Dei Genitricis QUAM SCRIPTAM REPERI SUB NOMINE SANCTI IACOBI FRATRIS DOMINI.


    Mundi labentis lustris nam mille peractis,
Incepit quando felix etatula sexta,
Qua Deus impleri iussit pietate fideli,
Quidquid ueraces iam precinuere prophete,
Qui mundo Iesum mox predixere futurum
Germine de Iuda, quidam surrexerat ergo
Isrel in terra senior, sub lege uetusta,
Ortus regali Dauid de germine magni,
Quem tradunt etenim nomen tenuisse Ioachim.
Hic in mandatis genitricis ab ubere legis
Exstiterat iustus, nec non digne studiosus.
Hoc quoque continuo fuerat sua maxima cura,
74 Ut gregis ipse sue bene pasceret agmina magni,
Designans, ueri sese pastoris haberi,
Dignum quandoquidem terrestri carne parentem,
 Qui portare suis humeris non distulit agnos,
In propriis uite ducens ad gaudia lete,
Passurus mortem, magnum nostri per amorem,
Empturusque reos anime pretio sibi chare.
   Hic heros etenim, de quo narrabo, Ioachim
Tali percerte felix patriarcha nepote,
Toto se placidis ornans conamine factis,
Quidquid possedit per tres partes resecauit,
Partem dans uiduis, peregrinis atque puellis.
Sepius in templo partem famulantibus ergo,
Particulamque sue domui seruauerat omni.
Hoc quoque non raro faciens pietate benigna,
Digne mercedem suscepit denique talem,
Ut propria substantiola bene multiplicata,
Ipsius gentes proceres precelleret omnes,
 Nec sibi consimilem portaret terra potentem,
Quem sic cunctarum fulciret copia rerum.
   Quattuor hinc certe cum iam feliciter ipse
uiueret in summa fortuna lustra rotata,
uultu perpulchram sibi desponsauit amicam,
Nec non prenitidam laudandis moribus Annam
A caris natam, Dauid de stirpe creatam,
Federe legali proprio quam iunxit amori.
 Hanc autem memorant, sterilem non tempore paruo,
Spem partus homini nullam conferre fideli,
Tandem, digestis bis denis scilicet annis,
Contigit in templo Ioachim, sub tempore festo,
Inter sacratos altaris stare ministros,
Incensum digni fuerant qui ponere uisi,
Quem Ruben templi dum uidit scriba sacrati,
Exosum factum dictis affatur amaris.
Non licet incensum, dixit, te tangere sanctum,
75 Munera nec Domino prestat dare sacrificanda,
Te quia despexit, sobolis cum dona negauit.
   Non dedit e contra uerbum uir nobilis ullum,
Sed merens abiit, siluas tristisque petiuit,
In queis sepe gregem consueuit pascere pridem.
Ac, in longinquam pergens per deuia terram,
 Ipsum cum propriis secum ducendo magistris,
Hic in secretis latitat pascendo latebris,
Nec post ad patriam placuit remeare relictam,
Passus namque grauem secreta mente pudorem
Ex Ruben uerbis, qui se causatur, amaris.
   Huius percerte post menses inclyta quinque
Coniux, desperans, illum iam uiuere saluum,
In soles fleuit, nec solamen sibi sciuit
Hasque preces Domino profudit, triste dolendo:
Isrelis Rector, solus quoque gentis amator,
Qui semper refoues miti pietate dolentes
Cur mihimet socium uoluisti tollere charum,
Addens merorem tristi semperque dolenti,
Quod semper sterilis mansi, sine germine uentri
Sed nunc maioris uulnus suspiro doloris,
 Hoc, quia nec penitus, quid conferret, scio, cas [.....]
Legali Domino deuoto legis amico.
O me felicem, si saltim noscere possem,
Utrum mors illum subito sorberet amara,
An frueretur adhuc calida uitaliter aura,
Certe, si scirem, non ius meroris haberem.
Tantum cum tenebris leti succumberet atris
Funus, sed summa colerem prenobile pompa,
 Inclyta condigno committens membra sepulcro.
   His ita finitis, sublatis cernit ocellis
In ramis lauri resonantes murmure dulci
Pullos plumigeris uolucres circumdare pennis.
Hoc uti cernebat, subtristi uoce canebat:
Rex celi, fortis cui subiacet astriger axis;
76 Omnia qui certe potis es disponere recte,
Semper cunctarum tibi laus exstet pietatum,
Quod clemens cunctos pietatis munere uiuos,
Pisciculos, pecudes, serpentes atque uolucres,
Congaudere suis donasti sedulo pullis.
Sed memet solam sterilem remanere misellam
Causa iudicii iussisti denique recti.
Te tandem omnipatrem constanti pectore testem
Inuoco, coniugii primo quod tempore uoui,
 Si uentris fructum mihi prestares pius ullis,
Hinc mox in templo sisti tibi rite sacrato,
Obsequioque tui legali more sacrari.
   Talia dum mundis formaret uerbula labris,
Angelus astrigero subito descendit ab alto,
Maxima tristitie portans solamina tante;
Et stans sub facie, dictis hec fatur amicis:
Exue merorem cordis, depone dolorem,
Consilioque Dei germen tibi credito summi
Hoc, quod uentre tuo procedet tempore certo,
uere fiet idem populis mirabile cunctis.
Dixit, et auriuagis reuolans secat ethera pennis.
Anna sed, angelicis nimium perterrita uerbis,
Mesta domum petiit, sese lectoque locauit,
Et tremefacta diem psalmorum lege perorat,
 Effusis noctem precibus ducendo sequentem.
Post hec ergo suam precepit adesse puellam,
Astantem rogitans propriis illam sub ocellis.
Cur se despiceret, uel cur tam sero ueniret,
Cum sibi sentiret fieri quid forte stupendi?
   Reddidit e contra domine lasciua famella
Opprobriis tactum seruili murmure uerbum.
Si te despexit sterilem faciens Deus, inquit,
Dic, rogo, diuine cause quid pertinet ad me?
Anna sed opprobrium patienter pertulit istud,
Effundens tantum lacrymas subtristis amaras.
77 Scilicet hac ipsa Ioachim predictus in hora
Angelus apparens, inter montana refulgens,
In queis tunc pascendo gregem latitauerat eger
Iusserat ad sociam citius remeare relictam.
 Qui dixit, monitis animo permotus ab illis:
Hec iam bis denis mecum permanserat annis,
Ex illa Dominus sobolem mihi nec dedit ullam,
Insuper opprobriis discessi plenus amaris
Nuper de templo, causa confusus ab ipsa,
Et me despectum, tantisque malis saturatum,
Hortaris regredi, subdi primoque pudori.
Ad quem mansuetis celestis nuntius orsis,
Me fore celestem, dicebat, credito, uocem,
Custodemque tui factum pietate superni
Regis, qui iustam consolari dedit Annam
Per me, dum preculas flendo profunderet almas.
At nunc ergo tui causa de cardine celi,
Quo ueniens refero permagni gaudia doni,
 Hocque tibi dico, quod mox prenobilis Anna,
Concipiet natam, cunctis seculis uenerandam.
Hec inter natas hominum fiet sacra cunctas,
Spiritus et merito sanctus requiescet in illa,
Ac per quam ueniet mundo benedictio summa,
Nec primam similem, nec fertur habere sequentem.
At nunc ad sociam tenta remeare beatam,
Que gaudens omni tantum pariet decus orbi,
Et semper grates Factori reddite dulces,
Cui placet stirpem uobis concedere talem,
Qualem percerte nunquam tenuere prophete,
Omnes electi post hec non sunt habituri.
   Ad quem, promissis Ioachim letatus in illis:
Si mihi certa tuo maneat tua gratia seruo,
Ad tempus dignare meo requiescere tecto,
 Et gustare cibum non dedignere paratum.
   Angelus e contra dicebat uoce decora:
78 Desine, posco, meum post hec te dicere seruum
Esse, sed angelice consortem credito turme.
Nam mihi terrenis opus est non uescier escis,
Quem pascit Domini semper presentia summi.
Quapropter moneo, Domino libamine sacro
Hoc te ferre, meis satagis quod ponere mensis.
Qui citus anniculum gregibus subtraxerat agnum,
Sperans opprobrium, Ruben, cessasse uetustum,
Immolat et Domino, gauisus pectore leto,
Ignibus appositis, ut habet preceptio legis.
Angelus, his uotis ut iussit rite peractis,
Altaris fumo sublatus pergit ad astra.
   Quam tunc clementis paulatim gratia Patris
 Incepit radiis mundo lucescere claris,
Atque prior stabilem discordia sumere finem,
Cum sua celestes primum consortia ciues
Olim terrigenas promittebant habituros,
Quos prius e meritis Adam spreuere parentis.
Nec latuit tunc angelicum clementia cetum
Omnipatris, proprium qui mox post tempora natum
Mittere uirgineum miserans disponit in aluum,
Ut sine principio natus de Patre supremo,
Carnem uirgineo sub tempore sumeret aluo,
Omnes atque suo saluaret sanguine sacro,
Ne post hec generis humani callidus hostis
Gauderet mundum laqueis retinere malignis,
Sed Patris, et Nati, numen quoque Pneumatis almi,
Aequali forma pollens sub nomine trino,
 Finetenus stabilem regnaret iure per orbem.
   Angelus astrigerum postquam transcendit olympum,
uix patiens Ioachim tante preconia cause,
Et tactus iaculo terroris denique magno,
Stratus ad usque solum doni uirtute superni,
Pertimidus iacuit nec non sine mente quieuit
79 Ipsius sexta, ni fallor, forte diei,
Dum sol usque suum conclusit uespere cursum.
   Interea pueri uenerunt cum grege lassi,
Cumque suum dominum pronum uidere locatum
Comminus astantes, ceperunt discere tristes
Causam terroris, turbata mente, recentis.
Ipsum percerte sed uix potuere leuare.
 Queis cum celestis narrasset nuntia ciuis,
Suaserunt illi iussis parere supernis
Et rapido patriam cursu repedare relictam.
Qui gregibus lectis siluis discessit ab illis,
Ac gaudens pueros secum deduxerat ipsos.
Et cum transisset spatium triginta dierum,
Angelus oranti sancte comparuit Anne,
Et cum pacificis deprompsit talia uerbis:
Exsurgens animo, uultu quoque perge sereno
Ad portam subito, que dicitur Aurea uulgo.
Illic forte tuum, summa cum pace reuersum,
Legalem dominum mox comperies fore uiuum.
Que citius dicto iussum compleuit amandum,
Impatiensque more, perrexit ad ostia porte,
Prestolata suum gauisa mente patronum.
    Scilicet attonitis quem cum conspexit ocellis,
Charo florigerum percurrerat obuia campum,
Ipsius et collo sese suspendit amando,
Altithrono grates reddendo denique tales:
Laus tibi, cunctorum Largitor summe bonorum,
Qui mihi non merite concedis gaudia tanta.
Ecce uirum proprium presentem sentio saluum,
Tempore que longo iam permansi uiduata,
Queque fui sterilis, concepi gaudia prolis.
Talibus auditis, congaudens concinit omnis
Plebs Hebrea Deo laudes cum pectore leto.
   Post hec, noueno percerte mense peracto,
uenit summa dies, in qua prenobilis Anna,
80 Progenuit natam cunctis seculis uenerandam.
Postque dies octo primi uenere uocati
 Pontifices, tante solito qui more puelle
Nomen et aptarent, ipsam quoque sanctificarent.
Queis Ioachim preculas fudit presentibus istas:
Rex celi, stellis solus qui nomina ponis,
Istius tenere nomen dignare puelle
Celitus indiciis per te monstrare coruscis.
   Dixerat, et subito sonuit uox fortis ab alto,
Mandans egregiam Mariam uocitare puellam.
Stella maris lingua quod consonat ergo Latina,
Hoc nomen merito sortitur sancta puella,
Est quia preclarum sidus quod fulget in euum
Regis eterni claro diademate Christi.
   Post hec, annorum meta uergente duorum,
Fortunata suam dum sumpsit ab ubere natam,
Ablactando piam genitrix de more Mariam,
 Otius in templo sistit cum munere digno
Ipsam, que templum Domini fuit imo futurum
Quo, sociata sacris uirguncula parua puellis,
Semper diuinis illic perstaret in odis,
Quem merito ciues celestes laude frequentant.
   Post hec, in templi subsistens limite sacri,
Ascensum graduum subito ter quinque supinum,
Immemor etatis, iam plena Deo, puerilis
Audacter currit, uultum nec retro reflexit,
Querat, ut astantes, infantum more, parentes.
   His super accensi, mirantur denique cuncti
Astantes populi, templi pariterque ministri,
Pontifices ipsi, factum laudant quoque primi,
Dicentes, tanto quod tunc infantula facto,
 Per se quid fieri presignaret cito magni
Et uere magni, cunctis meritoque stupendi.
   Quod, credi, maius, uel quod posset fore maius,
Quam quod uirgineo portauit uentre puella,
81 Magnum factorem mundi, propriumque parentem.
Nec mirum, sursum cepit sic figere gressum,
Infans lacteolis fuerat dum paruula membris,
Quam, Pater alme, tuo ditasti Flamine sacro,
Dum fuerat sancte genitricis condita uentre,
Prescius hanc solam certe consistere dignam
Ad proprii partum nati, per secula nati,
Qui post, corporee tectus uelamine forme,
Ascensum graduum cunctis patefecit in euum,
Per quas ad patriam tendunt remeare relictam,
Cui Christus nomen, cui laus sit celitus, Amen.
    Scilicet et genitrix, tali facto bene felix,
Collaudans regem cecinit sic Anna perennem:
Omnipotens rector, solus pietatis amator,
Clementer proprio fecisti mira popello,
Aspiciens humilem miserando meam quoque mentem,
Iam desperate donasti gaudia nate.
Audeo percerte post hec tibi munera ferre,
Nec uereor prohibere meum post hec inimicum,
Quin uisitem sacris templum sociata ministris.
Hinc te celestes collaudant sedulo ciues,
Condignum carmen modulando perenniter, Amen.
His ita finitis, orantis scilicet orsis,
Germine felices talis rediere parentes
Indolis, in templo parua remanente Maria.
   Omnes humane nequeunt comprendere lingue,
 Nec potis est stabilis, quamuis uerbum sonet, orbis
Istius infantis preclaram dicere famam,
Sed nec mirande uitam moresque puelle.
Quis laudare modis potis est per secula dignis
Hec quia continuo cunis subtracta puella
Maturis, omni lucebat moribus orbi,
Nec quidquam membris gessit puerile tenellis.
Ast in preceptis fuerat iustissima legis,
Nec non carminibus semper studiosa Dauidis.
82 Hec prudens, humilis, feruens dulcedine mentis,
Omnibus atque placens, tota uirtute refulgens.
Hanc hominis maledicentem non audiit auris
Offensam, sed nec quisquam cognouerat unquam.
Semper erat mitis, nec non gratissima cunctis,
Et, que nempe suo profluxit ab ore, loquela
 Nectare gratiole fuerat condita superne,
Et, cum quis uerbis illi benedixit amicis,
Mox grates Domino curauit reddere summo,
Nec sic diuinis linguam retineret ab odis
Exemplumque suis in se prenobile cunctis,
Preponit sociis iam cunctigene bonitatis.
Ipsius faciem niueo candore nitentem
Tradunt, ardentis radios precellere solis,
Nec non humanum penitus deuincere uisum.
Quid referam digitos, operum satis arte probatos?
Namque manu docta perfecit parua puella.
Nempe, sibi normam statuens ipsissima duram,
Omnibus in templo uiuebat strictius. Ergo,
uirginibus reliquis illic pariter sociatis,
 Nam tantum preculis studuit persistere sacris,
Nec non diuinis semper constanter in odis.
Ex quo discusse noctis periere tenebre,
Aurora spargente plagam lucem per Eoam,
Altius usque polum Phebo ascendente serenum,
Tertia iam subito deuenerat hora diei,
Tunc usu digitos operis laxauerat albos,
Docte purpureis instando denique filis.
Sed mox ut nona Phebus descendit in hora,
Se precibus solito reddit famosa puella,
Ac studio mentis bene perdurauit in illis,
Usque per angelicum sumpsit sacra uirgo ministrum.
Omni namque die missam sibi celitus escam,
Escam pontifices dederant de more potentes.
Hanc studio mentis citius concessit egenis.
 83 Denique celestes, lapsi de sidere, ciues
Hanc crebro uerbis consolabantur amicis,
Spernere terrestrem quo mox didicisset amorem,
Et castam regi mentem seruare perenni.
Quisquis languidulis infirmus denique membris
Hanc saltim tetigit, raptim saluus remeauit.
   Huius cum stabilem uolitaret fama per orbem,
Abiathar reliquos exorat sepe sacerdos
Pontifices templi pretii non munere parci,
uellent preclaram quo desponsare Mariam
Ipsius egregio legali federe nato.
Quod fieri uero prohibet uirguncula casta,
Inclyta regalis spernens consortia stirpis,
Se quoque finetenus testatur nobile corpus
Eius coniugio percerte subdere nullo.
 Talia pontifices cui mox dixere potentes:
   Nonne Deus colitur, digneque potens ueneratur,
In plebis Iude legali posteritate?
Nec decet innuptam talem remanere puellam.
Queis constans animo respondit talia uirgo:
Nam Deus in templo gaudet requiescere mundo,
Mentibus et sobriis, nec delectatur in illis
Crimine quos magno maculat lasciua libido.
Scimus, Abel duplam merito sumpsisse coronam,
Qui primus mundo iustus fuerat protoplasto,
Unam martyrii, fratris de cede peracti,
Atque magis nitidam pro uirginitate secundam,
Credimus, Eliam celum petiisse secretum,
Corpore cum uero mansit quia uirgo potenter,
Nec corpus maculis unquam uiolauit amaris.
 Hec didici certe, legis ratione docente,
Et discens animo mandaui sedula fixo,
Meque puellarem noui retinere pudorem.
   Postquam bis septem totos compleuerat annos,
Non hoc esse sui moris, dicunt Pharisei,
84 Aetatis tante quod uellet uirgo manere.
Post hec in templo, Domini sub honore sacrato,
Mox decreuerunt populum concurrere cunctum,
Ut pariter tantam tentarent uoluere causam.
Et, cum sub tectis templi consisteret omnis,
Abiathar, quem iam memini, sub lege sacerdos,
Ascensum graduum conscendit namque superbum
Presul, et astanti dicebat talia plebi:
   Ex quo constructum fuerat prenobile templum
 Istud, per magni regis studium Salomonis,
Ut scitis, uere manserunt semper in illo
Forma conspicue uultus etate tenelle
Nate nobilium, famoso germine regum,
Atque sacerdotum, uatum pariterque piorum,
Que celebres omni merito mansere popello.
Certe perfecta sed mox etate recepta,
Coniugibus tante condignis sunt sociate,
Multo magisque Deo placuerunt semper ab illo.
More sed insolito sperat se uirgo Maria
Posse placere, uiris Domini pro nomine spretis,
Nunc, quia non constat, uotum se reddere tantum,
Restat ut Altithronum precibus digne rogitemus
Ut nos forte suis faciat cognoscere iussis,
Hanc quia legali fas sit cum federe iungi.
    Tali consilio consensu plebis adepto,
Sortem pontifices miserunt primitus omnes.
Inter namque tribus Isrelis duodenas,
Que mox egregiam Iude signat fore dignam,
Qua designata pre cunctis scilicet una,
Precepere, uiros eiusdem germinis omnes,
Quos sine coniugibus fecit consistere casus:
Collectos ergo concurrere sole secundo
Et manibus uirgas dextris conferre nouellas.
   Piis igitur cunctis toto conamine lectis,
Aduenit dignus senior Ioseph, sociatus
85 Illis, incuruam portans sub indice uirgam.
At uero summus uirgas tollendo sacerdos
Gaudens, cunctorum Domino faciens holocaustum,
Quid fieri iubet, effusis precibus rogitabat.
 Cui mox indiciis diuinis ista iubentur,
Tempore digesto sibi que fuerant facienda.
Premonitus uirgas qui misit protinus ipsas,
In templi sanctum famosi iure secretum,
Demandans quidni collectim luce sequenti,
Inde regales iterum uenisse nepotes,
Unumquemque suam rursum quoque sumere uirgam.
Nam sibi pro signo dictum fuerat manifesto,
uirgo quod hec credi deberet nobilis illi,
De cuius uirga uolitaret rite columba,
Que petiisse polum tentaret protinus altum.
   Cum ter mille suas retinerent denique captas
uirgas, persone predicto tempore certe,
Nec signum populo predictum redderet ulla,
Obtulit incensum presul uenerabile rursum,
 Seque dedit precibus deuoto pectore fusis.
Cui mox celesti dicetur uoce precanti,
uirgula namque breuis Ioseph iusti senioris,
Que iacet in templo nec sollicitetur ab ullo,
Implebit merito signum memorabile sola.
   His ita finitis, sonuit uox pontificalis,
Mandans in mediam Ioseph procedere turbam,
Hic erat abiectus, forma nullaque decorus,
Nec sibi complacuit sociis interfore tantis,
Sed mage postremo gaudet remanere locello,
Qui mox, ut uocem sensit, se forte uocantem,
Processit pauidus, uirgam comprehendere iussus,
Ex qua continuo splendens egressa columba,
Haud tarde celum fertur petiisse secretum.
 His ita transactis, laudes plebs concrepat omnis,
Grates Altithrono reddentes pectore leto.
86 Cui placuit signo iustum monstrare nouello,
Ipse sed etatis non immemor ulterioris,
Protestans proceres se progenuisse nepotes,
Magno percerte fertur rogitare pudore
Pontifices, Mariam quo non uellent sibi pulchram
Ipsius proprio, sed sponsam tradere nato.
Quod cum forte negant, se signatum quoque narrant,
Nec cuiquam credi sanctam debere puellam,
Quam sibi, quem Dominus solum fecit fore dignum,
Exorans, alias cepit rogitare puellas
Mitti cum Maria, causa solaminis ergo,
Que, ueluti connutrite socieque ceue,
Illam colloquii scirent solamine dulci,
 Absque mora consolari ne uirgo pudori
Coniuge pro uetulo fieret subiecta tenella,
Quod mox pontifices fieri iussere parentes,
Sed senior frustra sudauerat ista rogando,
Non sibi, sed Christo, fuerat quia uirgo dicata.
   Postquam pontifices preculis cessere precantis,
Ioseph seruandam suscepit namque puellam,
Et pariter missas, ni fallor, quinque puellas,
Quarum sic ergo creduntur nomina dicta:
Sephiphona, Zabel, Susanna, Rebecca, Abigea,
Quis opus ad templi pertingens namque sacrati
Traditur ornatum studiose perficiendum
Purpura cum bysso linum cum uellere serum,
Purpura sed sancte fulgens operanda Marie,
Creditur ad uelum Domini templi pretiosum.
    His super accense presentes quippe puelle,
Opprobrii causa dixerunt taliter ergo:
Num te reginam constat post hec fore nostram,
Iam texenda tibi, quia purpura creditur uni
Non paruo cum sis iunior tu tempore nobis;
Que tunc ut semper bene sustinuit patienter,
Talia nec uerbo iam contradixerat ullo.
   87 Astans sed citius custos semper sibi fidus
Angelus astrigera dilapsus dixit ab aula,
Non te, uirgo, rogo perturbent talia uerba,
Iste percerte quia uatum more locute,
Iam nunc presaga dicebant uoce futura,
Tu quia sola potenter eris regina perennis,
Nec non stelligeri dominatrix inclyta celi.
   Post hec secreta residebat in ede quieta,
 Purpureos digitis filos operans benedictis.
Angelus et summus Gabriel conspectibus eius,
Astitit astrigera celorum lapsus ab aula
uirgineum decus uerbis affatur amicis,
Iuxta cunctorum narrans oracula uatum.
Ipsius e casto nasci dignarier aluo
Altithroni prolem mundo satis antiquiorem,
uirgineique modum partus narrat memorandum.
   Ergo non nostris potis est exponier orsis,
Nobile colloquium longo sermone peractum
uirginis, eterne Christi matris benedicte
Partus et tanti sacra narrantis paranymphi,
Sed nec dactylicis opus est nos psallere chordis
Magnum merorem Ioseph durumque dolorem,
 Frustra cordetenus quo iam fuerat cruciatus,
Talem dum grauidam sensisset forte puellam,
Qualiter et tristis solatur tempore noctis,
uirginis intacte iussus curam retinere,
uirginis et nati nobis de sidere missi.
Hec euangelici demonstrant cuncta libelli,
Nostras et fragiles excedunt denique uires.
His nos transmissis constant quia cognita cunctis,
Sermonem uobis tantum faciemus ab illis,
Charius in templo que creduntur fore dicta.
   Certe cum stabilem uolitans ueniret in orbem
Undique subiectos describi iussio lectos
Cesaris Augusti censumque sibi profiteri,
88 Ioseph ad patriam Bethlem perrexerat urbem,
Cum desponsata sibimet pregnante Maria;
 Et cum famosis essent prope menibus urbis,
Aspexit, non corporeis, sed mentis ocellis,
Cominus alma duos uirguncula stare popellos,
Unum ridentem, nec non alium lacrymantem,
Quod Ioseph uetulo narrans, audiuit ab illo:
Contine subiecto tantum te rite iumento,
Et noli, posco, narrare superflua uerba.
   Dixerat, et iuuenem coram prospexit herilem,
Qui sibi mysterium declarauit populorum
Talia sacrata dicens pro uirgine uerba:
Cur dicis Mariam non uerbula uera locutam
Indignatus, eam secretum cernere solam
Nam flentem populum merito uidit Iudeorum,
Qui mox a Domino discedet corde maligno,
Contra gentilem sed letitia fluitantem
 Ad fidei magnum quia perueniet sacramentum.
   His dictis, Mariam blande conuersus ad almam
Tempus adesse sibi Christum narrat pariendi
Que de subiecto descendit iussa iumento
Intrans speluncam sub terra rite locatam
Que male presentis penitus fuit inscia lucis
Et quam continue semper tenuere tenebre.
Sed mox, ut lucem genitrix paritura perennem
Hanc adiit, radiis cepit fulgere coruscis
Nec post hec ibi celestis lux defuit omni
Tempore quo genitrix illic mansit bene felix.
   Noctis tranquille medio libramine certe,
Illic hec eadem genuit uirguncula prolem
Gaudens diuinam, cunctis seculis uenerandam,
 Cui nomen iehsu, cui sit laus, gloria, uirtus,
Soluere qui ueterum ueniens oracula uatum,
Se pro saluando uenturum prescia mundo
Pacem celicolis fecit cum ciuibus orbis.
89 Quem genitum sacro caste de uirginis aluo,
Protenus angelicus circumstat denique cetus:
Laudans submissis factorem uocibus orbis,
Orans et puerum nobis de sidere missum,
Sed mater subito, cunctis ueneranda, Maria,
Collocat augusto presepi membra tenella
Christi, panniculis regem uoluendo perennem.
   Et pius interea Ioseph, digressus ab illa,
Mox obstetrices secum duxit mulieres,
Que Zelemi, Salome fuerant de nomine dicte,
Sola sed ingreditur Zelemi, Salomeque ueretur
 Tangere speluncam pedibus splendore repletam.
Mox quoque uirgineum Zelemi tractans pie partum
Exclamans, signi dixit bene credula tanti:
Quid sibi non nupte partus uult iste nouellus?
Editus ecce puer regali germine nuper
Coniugis expertem bene declarat fore matrem.
Atque parens uirgo natum lactat pie sola
Uberibus castis de celo iure repletis,
Non dolor est matri nec est maculatio proli,
Ordine diuino fieri sed talia credo.
   Hanc Salome uocem spernens, non ficta loquentem
Dixerat auditis sese non credere uerbis,
Ni probet ipsa sacram palma tangendo Mariam.
Hinc ingressa suam cepit protendere dextram,
Audacter castam tentans palmare Mariam,
 Sed talis penam confert audacia dignam,
Dextra est continuo tentatrix debilitata,
Ingenti certe cruciatur iure dolore.
Tunc Salome clamans animo subtristis amaro,
Defectum dextre subitum defleuit adempte,
Moreque Iudaico proprium meritum recitando.
Nec non iustitia sat confidens simulata,
Talia Celsithrono fertur dare uerba dolendo:
   Testis cunctorum consolatorque laborum,
90 Tu scis preceptis fueram quod sedula legis,
Quodque tui causa semper fueram bene larga,
Pauperibus cunctis lectis de finibus orbis:
Qui merens uenit, de me quoque letior iuit,
Et nunc pro meritis patior damnum graue tantis.
   Qui mox apparens iuuenis prelucidus, infit:
 Panniculos pueri solummodo tange tenelli,
Accedens istas ad regales cito cunas,
Ipseque maiori te restituet sanitati.
Hec ubi iussa sibi sequitur solamina dantis,
Tangendo minimum pannorum denique filum:
Sensit se subito saluam fore corpore toto,
Et grates Domino reddebat uoce canora,
Qui sibi dignatus talem conferre salutem.
   Ordine digesto postquam fuit ergo repleta
uisio pastorum, signum sibimet quoque dictum
De paruo puero presepibus inueniendo,
Ipsius pueri quoque circumcisio Christi,
Nominis atque sui fulgens aptatio magni.
Reges astrologi, solis de cardine lecti,
Aduenere Magi, stellarum lege periti,
 Querentes urbem famosam denique Salem,
Nec non Herodem, constanti pectore regem,
Sollicitant regis de natiuitate recentis,
Se uidisse nouam fantes nuperrime stellam,
Que Regem natum demonstraret Iudeorum.
   His rex turbatus secreta mente profanus,
Accitis citius scribis, audiuit ab illis,
Certe Bethleis nasci quod Christus in oris
Iuxta cunctorum deberet carmina uatum,
Scilicet atque Magis iussit cum fraude remissis,
Ut puerum querant natum, sibimet quoque monstrent
Quem cupit occidi, simulans se uelle precari
Qui monstrante uiam stella pergunt cito rectam,
 Intrant et pueri regalia tecta tenelli,
91 Haud uario certe digestim picta colore,
Sideris obsequio tanti, sed rite polita
Proni uestigiis figentes oscula prolis,
Orantes, preculis humili quoque uoce profusis,
Trino celestem uenerantur munere Regem,
Hunc hominemque Deum designantes moriturum.
Qui mox, in somnis moniti sub tempore noctis,
Ad patriam leti redeunt per deuia ducti.
   His ita digestis, Herodes, pessimus hostis,
Augusti iussu Romam deducitur. Ergo,
Quo uel purgaret, lex ut Romana doceret,
Criminis imposita de magni se cito culpa,
uel capitis penam iuste pateretur amaram.
Namque reus maiestatis dicetur herilis,
 Et merito talem patitur iam suspicionem,
Qui cupit insidiis, uulpino corde paratis,
Prolem celestis diuinam perdere Regis.
Hoc nam diuino nutu factum fore, credo,
Quod tunc percerte Romam mandatur adire,
Quo, se subtracto, legis mandamina cuncta
Plenius in nato complerentur cito Christo.
   Namque, quater denis, cursu ducente, peractis
uirginei partus digestim rite diebus,
Hic Factor membris celorum namque tenellis,
Sistitur in proprio, paruo cum munere, templo,
Ulnis exceptus tremulis iusti Simeonis,
Et mundi Dominus condignis est benedic
Odis, ex ipso iusto Simeone uetusto,
Nec non famosa presagis uocibus Anna.
 His quoque completis iuxta mandamina legis,
Ad patriam Bethlem redierunt protinus urbem.
   Nam, post hec binis mansurnis pene repletis,
Hostis ab exsilio ueniens peruersus amaro,
Quod dixere Magi, uoluebat mente dolenti,
Se nati stellam Regis uidisse decoram.
92 Hec recolens proceres regni rogitabat heriles,
An redeundo Magi uenissent mente fideli?
uel, quid de nato demandarent sibi Christo?
Qui mox responsis pariter dicunt bene firmis,
Se nescire, Magi fuerint si forte reuersi,
Nec quid de nato sese perdiscere Rege.
His super accensus rex Herodes, furibundus,
Mittens, infantes occidi protinus omnes
Qui tunc Bethleis fuerant precepit in oris,
 Se semper uiuum sperans exstinguere Christum
Posse. Sed in somnis monitus Ioseph uenerandus,
Pergit in Aegyptum, uasti per deuia secum
Deducens eremi Iesum cum matre tenellum,
Noui terrestris Christo dominante timoris.
Talia sed solito fecit pietate superna,
Aegypti tenebras propria quo luce uetustas
Mox illustraret, per se penitusque fugaret.
   Contigit ergo die quadam, requiescere uelle
Iuxta speluncam, sanctam cum prole Mariam.
Que sat lassa solo fuerat cum forte locata,
Scilicet in gremio Iesum molli refouendo;
Multi terribiles procedunt namque dracones
Ex hac spelunca, pre qua fuit ipsa locata
 Quos Ioseph pueri cernentes, obstupefacti
Ceperunt certe magno clamare timore.
At puer e gremio matris surrexit amando
iehsu, sacratis stabat mitis quoque plantis,
Contra frendentes turbata mente dracones.
Qui subito proni ceciderunt mansuefacti,
Orantes tacitis Factorem nutibus orbis.
Ipseque, digrediens eremi per deuia uasti,
Illos precessit, sequier sese quoque iussit.
   Quo Ioseph uisu, Genitrix Christique sacrata,
Exanimes, fragilis pro consuetudine carnis,
Facti, sat pauitant, puerum ledique timebant.
93 Ipse sed inspector mentis, testis quoque cordis,
Hec responsa dedit timidis conuersus, et inquit:
Quare lactentes tantum tractabitis artus,
 In me uirtutem capitis nec mente perennem?
Quamuis humanis sim paruus homuncio membris:
uir tamen omnipotens summo sum numine pollens;
Condecet atque feras silue mansuescere cunctas,
Me coram, rabie dimissa rite priore.
   Post hec magnanimes cum pardis namque leones:
Nec non cunctigene uenerunt undique lecte,
Ut sensere, fore prolem Factoris adesse,
Orantes puerum submissa uoce tenellum,
Circa preclaram gaudentes atque Mariam.
Quam, super insolito pauitantem denique signo,
Letius intuitus fertur sic dicere Christus:
Non, te uirgo, rogo, pollens genitrix mea chara,
Permoueat signi nouitas carnaliter almi,
Obsequii sola ueniunt iste quia causa,
 Non, quod te uellent, uel saltim ledere possent.
His quoque discessit dictis angustia cordis.
At uero belue precedebant bene lete,
Demonstrando uiam per deserti loca rectam.
Sed nec nocturnis discesserat ulla sub horis,
Sed Ioseph pecori sociate mente fideli,
Oblite rabie naturalique furore,
Pacifice modici gustabant pascua feni.
Inter quas ergo fuerat concordia tanta,
Ut quondam timidi iunxere lupis latus agni,
Et bouibus mites bene commansere leones.
Sed non immerito, celorum pax quia uera,
Que regit immensum, firmauit federe celum,
Illarum mentes mutauit more fideles.
   Post hec pausauit, radiis lassata caloris
 Aestiui, chara palme Maria sub umbra,
Et rursum uersis claris aspexit ocellis,
94 Fructibus hanc palmam maturis esse refertam.
His uisis lingua formauit talia uerba.
Istius palme nimium delector onuste,
Si potis est fieri, de fructu denique uesci.
   Cui senior uetulus, legis moderamine iustus,
Haud blande dictis, Ioseph, mox obuiat istis:
Hoc, miror certe nimium, te dicere uelle,
Cum uideas ramos, magno de germine ductos,
Astris contiguos, celum pulsare profundum.
Ast ego precogito summa tantummodo cura,
Si saltim ualeam puram comprendere lympham,
Utribus in nostris quia nec est guttula fontis.
 Hec heros igitur uenerandus sic loquebatur,
Ceu desperaret, quod presens omnia posset
Christus, corporeis tectus fuerat quia membris.
At puer, in gremio chare genitricis amando
Accumbens, palmam gaudens se uertit ad ipsam,
Functus et imperio, preclare quippe, paterno
Ipsi continuo dicebat fronte serena:
Arbor, flecte tuos summo de uertice ramos,
Ut quantum libeat de te mater mea carpat.
Dixerat, atque suis arbor fortissima iussis,
Ante pedes Marie parens inflectitur alme.
Fructu cumque suo penitus fuerat spoliata,
Incuruata stetit, nec surgens alta petiuit,
Opperit imperium Christi sed rite probatum,
Ipseque, te subito, dixit, nunc erige palma,
 Ut sis lignorum post hec collega meorum,
Que paradisiacis constant plantata locellis.
Ex radice tua deduc extemplo secreti
Undas fonticuli, fluitantes gurgite dulci.
Que citius dicto complentur denique cuncta.
At Prolis comites, fontem lustrando recentem,
Reddebant grates letato pectore dulces,
Atque sitim lymphis tristem dempsere nouellis.
95 Cumque profecturi deserti per loca uasti
Essent, ad palmam iehsu sic dixerat ipsam:
De te quippe, meo precepto, palmula, mando,
Angelus ut celo ueniens dilapsus ab alto,
Tollat rite tuo ramum de uertice summo,
Nec non hunc ipsum plantet mox in paradisum,
Et tibi gloriolam super hoc iam confero tantam,
 Ut post hec summi dicaris palma triumphi,
Et quisquis bello famose uicerit ullo,
De te uincenti dicetur protinus ille,
Ad palmam magni uenisti namque triumphi.
   Hec ubi dicta dedit, dilapsus sidere uenit
Angelus, et tollens ramum diuexit in altum.
Quo uiso, cuncti presentes obstupefacti,
In terram proni consternuntur tremefacti.
Quos iehsu subito solatur, talia fando:
Non opus est certe uobis formidinis ulle,
Hunc quia transferri ramum per sidera iussi,
Ut mox delicie magno plantetur in horto.
Et, uelut hic in deserto mea iussa sequendo
Impleuit, magno nosmet studio satiando,
Sic illic sanctis constet dulcedo perennis.
    Talibus ac tantis signis iam sedulo uisis,
Ioseph, uirtutem Prolis tractando perennem,
Utitur his uerbis, submisso murmure fusis:
Ecce, calor nimius nostros male decoquit artus.
Nunc, tibi si placeat, cuius regnum iuge constat,
Precipe per pelagi calles nos pergere uasti,
Urbibus appositis, quo certa quies data nobis,
Nos citius spatium faciat percurrere tantum.
Cui dixit iehsu, diuino numine clarus:
Namque uiam subito longam per me breuiabo,
Et, quod ter denis potuit uix ante diebus
Metiri, faciam diei spatio repedari.
   His dictis Sonitem uiderunt ocius urbem
96 Aegypti magnam, famosis menibus altam.
 Hanc introgressi petierunt limina templi,
In quo stulta deos consueuit ponere falsos
Gens pagana suos, peruerso more colendos.
Mox sed ut intrauit sancta cum Prole Maria,
Omnia falsorum pariter simulacra deorum
In terram subito ceciderunt denique prona,
Iam cognoscentes Regem uenisse perennem,
Atque Deum uerum magna uirtute decorum.
   Nunc est impletum fuerat quod carmine dictum
Olim percerte modulantis tale prophete:
Ecce, super leuem Dominus ueniet cito nubem
Pre cuius sancta facie decet omnia nempe
Aegypti subito conquassari simulacra.
Hec Affrodosio postquam fuerant recitata,
Urbis namque duci predicte ualde potenti,
 Illuc cum sociis festinat pergere multis.
Quod cum pontifices templi sensere profani,
Sperabant illum uariis mox perdere penis
Hos qui damna diis fecerunt talia stultis.
Ipse sed, in terra cernens simulacra decora
Obtutu prono passim uolitare minuta,
Lumine celestis raptim succensus amoris
Et fidei sacre, mutato denique corde,
Substitit, atque suis gaudens dicebat amicis.
Ecce patenter adest Dominus super omnia pollens,
Quem fortasse dii, tacito cum murmure, nostri
Iure Deum uerum contestantur fore solum.
Restat ut ipsorum prostrati more deorum,
Deuota Regem ueneremur mente perennem,
Que fecit regi memorantes iam Pharaoni,
 Qui sua plus iusto spreuit mandamina sacra,
Ne nosmet foueam mortis detrudat in atram.
   Dixerat, atque solo prostratus corpore toto,
uoluitur ante pedes sancte rogitando Marie,
97 Gratiolam Pueri constanter uoce fideli,
Quem mater gremio gaudens portauit amico.
O laudanda tue uirtutis gloria, Christe,
O miranda sacre semper mutatio dextre!
Qui nutu tacito potis es disponere cuncta.
 Quis uolet ergo tue pietatis munera magne?
Unice nate Dei, summo similis Genitori,
Mirari digne, merita uel dicere laude?
Qui nostri causa fecisti tanta stupenda,
Tu, sine principio natus de Patre superno,
Per precepta Patris complesti uiscera matris,
Ex hac corpoream sument sub tempore formam.
Quique uales propria mundum conducere palma,
Panniculis stringi non raris haud respuisti,
Et, qui stellato resides solio super ethra,
Paruo presepi contractus, procubuisti,
Et, qui multigenis imponis nomina stellis,
Ac pluuie guttas, pelagi quoque solus arenas
Rite potes numero per te comprendere certo,
Ut fragiles pueri, patienter conticuisti,
 Tempore, uirgineas quo suxisti pie mammas.
Insuper Herodem, nulla formidine regem,
Sed sola certe fugisti pro pietate,
Quo carnis ueram demonstrares pie formam.
Et mox absque mora, fecisti saxea corda
Nam paganorum mollescere non domitorum,
Et sentire tuum solidum per tempora regnum,
Quo te diuinis moniti scirent fore signis:
Ipsum, qui solo fecisti secula uerbo,
Et quem cunctorum cecinerunt carmina uatum.
Hinc Genitori tuo maneat per secula cuncta
Gloria, de cunctis et laus eterna creatis,
Qui tibi dilecto nesciuit parcere nato,
Et tibi, Christe, decus perpes, uictoria, uirtus,
Sanguine qui mundum fuso redimis periturum,
 98 Flamine cum sacro, secli per tempora cuncta,
Gratia celestis per quem conceditur omnis.
Qualia retribuam Factori munera nunc iam?
Pro cunctis digne mihimet que reddidit ipse,
Qui pius indignam solita pietate famellam:
Me, licet exiles, fecit persoluere grates.
His super angelice celorum, posco, caterue
Collaudare Deum non cessent sedulo uerum.





[HISTORIA ASCENSIONIS DOMINI.]





ARGUMENTUM IN HISTORIAM ASCENSIONIS DOMINI.

Posteaquam, ut apud euangelistas et apud Lucam in Actibus apostolorum est, Saluator mundi, Christus iehsu, omnia per miracula, et passionem, et mortem suam amarissimam, compleuisset, que de eo cecinissent sacri uates; a morte resurgens, plurimis diebus uisus est inter discipulos docens, tandem ad Patrem uocatus, conuocatis discipulis, letissime in celos Patris imperio ascendit, comitante eum uniuerso cetu sanctorum Patrum et angelorum choro. Inter quos Dauid citharam ante ingredientem et triumphantem in celis Saluatorem pulsabat.



HISTORIA ASCENSIONIS DOMINI. Hanc narrationem Ioannes episcopus e Greco in Latinum transtulit.


    Postquam corporeo Christus uelamine tectus
Temporis impleuit spatium sacri uenerandum,
 Quod cum terrigenis mansit dignanter homullis,
Qui solus maculis potuit sine uiuere cunctis,
 Ut per se modo demonstraret redimendo
Gaudia perpetue, quondam male perdita, uite,
Postque triumphalem, sanctamque, piam quoque mortem,
Quam nostri causa patienter pertulit ergo,
Dum uictor magno fregit luctamine tela
99 Humani generis seuissima fortiter hostis,
Sanguinis et pretium proprii gratis dedit amptum,
Pro nobis animam deponens in cruce charam,
Nec non gloriola surgentis rite peracta
Atque quater denis diei spatii replicatis,
In queis, discipulis apparens sedulo caris,
Esse sua nostram, monstrat, cum morte peremptam,
Nec mortis uinclis se posse tenerier arctis,
Qui solus culpe fuerat sine sordibus Ade,
 Postremo caris isdem monstratus amicis,
Montis Oliuiferi precelso uertice quidni,
Astans, astrigeram mox ascensurus ad aulam,
Affaturque suos cum tali uoce ministros:
Ut Pater in mundum me promisit sibi charum,
Sic ego mitto meos dilectos uosmet amicos.
At uos, in gentes citius cunctas abeuntes,
Illas perpetue uite mandata docete,
Credentes sacra purgantes ocius unda,
In Patris, et Nati, pariter quoque Flaminis almi,
Nomine, quo ueteris deponant crimina sordis.
Et uirtute mea uarios depellite morbos,
Nec non imperio predones cogite uestro
Seuos, obsessum linquant ut pectoris antrum,
Illis predulcem seruantes mentis amorem,
 Ledere uos odiis qui tentant semper amaris.
Ex hoc percerte possunt prenoscere cuncte
Gentes, discipulos uos esse satis mihi charos,
Si colitis uestros puris animis inimicos.
   Finetenus memores persistite scilicet omnes,
Que uestri causa passus fuerim sine causa
Nonne meam faciem cherubin non cernere talem
Possunt in regno, qualis nitet ergo, paterno?
Iudei spurcis hanc sed spreuere saliuis,
Maxillisque meis alapas tribuere malignas,
Atque manus clauis ligno fixere cruentis
100 De limo pulchrum queis plasmaui protoplastum,
Cum quibus et celos extendi denique celsos.
Nam, si respicio terram, pauitat tremefacta,
Nec mis terroris potis est inferre potentis.
 Et precedentes acriter caput atque mouentes,
Me male Iudei deridebant scelerosi.
Hec cum damnandis paterer patienter ab illis,
Ipsos uindicta uolui non perdere iusta,
Sed, crucis in ligno mortem gratis patiendo,
Oraui Patrem clementius omnipotentem,
Illis continuo dimittere crimina tanta,
Suadens exemplo tali, que sunt facienda,
Ut mea celestis fieret doctrina fidelis,
Et ne quis fictis auderet dicere uerbis,
Ecce, quod ipse pati respuit, nos ferre suasit,
Et, quod non fecit, faciendos nos fore dixit:
Sponte prior mortis subii discrimina tristis,
Ceu pastor uerus, cordis bonitate fidelis,
 Pro propriis animam ponens ouibus pie charam.
Nec non compleui multum pietate fideli,
Omnia, que uates de me dixere priores,
Ac nunc ascendo, cinctus uirtute paterna,
Ad Patrem uictor summum, super ethra locatum.
Sed, non turbari cordis, rogitabo, fidelis
uestri secretum, quia non uos forte relinquam,
Ceu desolatos in mundo namque pupillos,
Sacri gratiolam uobis sed Flaminis almam,
Emittam citius, que uos uerum docet intus,
Insuper ipse dies uobiscum scilicet omnes
Finetenus maneo, mundi per tempora cuncta.
   Hec ubi dicta dedit, conuersus denique dixit
Ad matrem propriam mansueta uoce, Mariam:
Nec contristeris, rogito, uirguncula casta,
 Cum me precelsos uideas ascendere celos,
Te quia preclaram mundi non linquo lucernam,
101 Atque meum sanctum migrans non desero templum,
Nec incorruptam uite dimitto coronam,
Inueni solam pre cunctis te quia castam,
Condignamque, meum corpus generasse sacratum
Certe, de mundo cum te discedere mando,
Ad te celicolas non solum mitto cateruas,
Ipse sed adueniens animam sumam benedictam,
Multum sole quidem rutilanti splendidiorem,
Nec non, angelicis deductam suauiter hymnis,
Ocyus astrigeram ponam ueneranter in aulam,
At nunc, Ioannem tecum remanere fidelem,
Impero, qui gemmis fulget bene uirginitatis,
Ut tua uita magis prefulgeat inclyta, castis
 Sepius obsequiis circumdata uirginitatis.
   Illicet angelicus dicentem talia, cetus
Ipsum dulcisonis laudans circumdedit hymnis,
Et mox contegitur subito cum nube serena.
Conueniunt illic ueterum cunei quoque uatum,
Inter quos medius Dauid, rex psallere doctus,
Cantans in citharis, hortatur talibus orsis,
Natum celestis solium petiisse Parentis,
Exaltare super celos, fortis Deus, altos,
Atque super totam mundi tua gloria terram.
Scilicet angelicis suadens ait ista cateruis,
Exaltate Deum modulato carmine nostrum,
Orantes in monte suo crebra prece sancto,
Iste Deus Dominus noster, constat quia sanctus.
   Et Christus iehsu, uultu ridente reuersus,
 Discipulis iterum uerbis dicebat amicis:
Pax uobis, fratres, semper mihi rite fideles,
uelle meum qui fecistis, nec non facietis,
Ecce meam stabilem uobis do denique pacem,
Ac uobis ipsam pacem dimitto perennem.
Hec ait, et citius, propria uirtute leuatus,
Ascendit, diri uictor super ethera lethi,
102 Obsequio nubis circumseptus rutilantis.
Quem sursum fixis cum respexisset ocellis
Plebs doctrix fidei, claustris celi patefactis,
Pergentem sursum, cunctis famulantibus astris,
Mox duo nempe uiri, stellato cardine lapsi,
Astiterant illis, induti uestibus albis,
Qui satis angelicis dixerunt talia uerbis:
 Dicite, posco, uiri, cur suspicitis Galilei,
uultibus attonitis stantes, oculisque supinis?
Hic certe iehsu, uobis mirantibus, unus
Assumptus, celos qui transcendit super altos,
Hac ueniet Iudex forma qua pergit ad ethra.
   Hunc Dauid Christum cernens super ethra leuatum,
Commouit citharam, diuina laude repletam,
Hec et letitia cantauit congrue magna:
Ascendit Deus in iubilo magnus super astra,
Scandit inque tube Dominus clangore sacrate
   Post hec intonuit solio uox Patris ab alto,
Dicens ad proprium diuino famine Natum:
Tu meus es charus percerte Filius unus,
Semper iure mihi qui multum complacuisti.
Tu sine principio, uerbum Patris quoque uerum,
 Et mea de celo solus Sapientia uera.
At nunc in dextra uictor requiesce paterna
Gaudens, usque tuos ponam cunctos inimicos
Sanctorum per secla pedum tibi rite scabellum.
   Postquam naturam, iam de busto rediuiuam,
Humanam, solio Christus Patris intulit alto,
Omnes angelice sub missa uoce caterue
Laudabant ipsum, qui, regnaturus in euum,
Mortem deuicit moriens, mundumque redemit,
Ut regnare suos faceret per secula seruos.
   Hec quicunque legat, miserenti pectore dicat:
Rex pie, Hrosuite parcens miserere miselle,
Et fac diuinis persistere celitus odis
Hanc, que laudando cecinit tua facta stupenda.





[PASSIO S. GANGOLFI.]





103 ARGUMENTUM IN GANGOLFUM.

Gangolfus, ex nobili Burgundiorum regum familia et sanguine natus, et in religione Christiana initiatus, a paupere quodam rustico hortulum, cum fonte amenissimo, emerat, cuius amenitatem Hrosuitha pulcherrime describit. In hunc hortulum, orationis et relaxationis animi gratia, dum ab armis et republica uacaret, solitus erat concedere, quam rem familiares sui uehementer oderant. Factum igitur est, ut fons exaruisset, quem ille, baculo in terram fixo, rursus largissima uena restituit, ita ut illius unda omnium morborum pestes, haurientium et lauantium fugaret. Tandem, uxorem ducens, que incontinens et impudica fuerat, in amoreque satellitum suorum effrena libidine debacchata; quod cum sancto uiro, Gangolfo, compertum fuisset, illam de incontinentia corripuit, illa per satellites insidias Gangolfo struxit, et ab illis interfectus, sepultus in loco, qui Nil terra dicitur, miraculis clarens. Quod cum relatum ad Ganeam, uxorem suam, fuisset, fidem miraculis eius derogat, miraculaque non secus, ut uentris sui crepitum, existimat. Quamobrem in pene perfidiam uenter illi, quoad uiueret, perpetuo crepabat.



PRAEFATIO IN GANGOLFUM.


 O pie Lucisator, mundi rerumque Parator,
   Qui celum pingis sideribus uariis,
Solus et astrigera regnans dominaris in aula
   Lumine cuncta tenens, imperioque regens,
Tu, qui per proprium fecisti secula Natum,
   Et rerum trinam ex nichilo machinam,
Quique protoplasto, de terra rite creato,
   Oris diuini nectare nempe tui
Sensus uitalem sufflasti forte liquorem,
    Ut fixum digiti fiat opus proprii,
Tu dignare tue perfundere corda famelle,
   Hrosuithe, rorentis pie gratiole,
104 Carmine quo compto ualeam pia pangere facta
   Sancti Gangolfi, martyris egregii,
Et laudare tuum semper nomen benedictum,
   Qui post bella tuis grata dabis famulis
Premia, perspicue tenui pro uulnere uite,
   Mandans in regno uiuere lucifluo.



PASSIO SANCTI GANGOLFI MARTYRIS


 Tempore quo regni gessit Pippinus Eoi
   Francorum sceptra regia pro populo,
Iureque magnifico rexit Burgundia regna,
   Subiectos frenis rite domando suis,
Famosus iuuenis nutritur partibus illis,
   Armis preualidus, corpore conspicuus,
Nomine Gangolfus, morum probitate uenustus,
   Omnibus hic charus exstitit et placidus.
Illum nempe ferunt ortum de germine regum,
   Regalemque suis moribus egregiis.
Ipsius e matris gremio spes pendet in illo,
   Qui uerbo cuncta condidit ex nichilo,
 Germinis et tanti sese non credit honori,
   Sed transit meritis stemma sui generis.
Inclyta nam genitrix, tali fetu pie felix,
   In mundi lucem fudit ut hanc sobolem,
Ocius abluitur uetulis baptismate culpis,
   Quas protoplastes obtinuere patres,
Chrismatis unguento scripto sibi fronteque signo,
   Ascitur natis Ecclesie nitidis,
Pascitur et plene fidei mox dogmate trine,
   Dum uagit cuna corpore lacteolo.
Lac quotiens suxit, totiens fidei sacra sumpsit,
   Suspensus matris uberibus geminis.
 Talibus incubuit, lactis dum gurgite uixit,
   Hinc pulsus, grauido ferbuit ingenio,
Canitiemque senum membris meditando tenellis,
   Non raro sacris nempe uacat studiis.
105 Quem mox imberbem, tota probitate uigentem,
   Gratia Pippini, principis almifici,
Regali non immerito sisti iubet aula,
   Ardenter talem corde colens iuuenem.
Sed pietas illum, quamuis iustissima, regis,
   Ditaret tante munere gloriole,
Regius ut primis esset proconsul ab annis,
   Turgenti fastu non tamen erigitur,
Pectore sed tales humili fastidit honores,
   Suspirans aule munera sideree.
Nam patrius census fuerat sibi maxime partus,
    Diuidit et tanto pauperibus studio,
Ceu Christum miseros inter sentiret egenos
   Arridere suo munere fronte pio.
Sepe Iob atque uiri normam tractando beati,
   Ipse manus manco, pes fuit et podagro,
Se nec non orbo cautum prebebat ocellum,
   Exemplum cunctis nobile dans populis.
Nec minus humanis sudauit denique causis,
   Aequalem primis se faciens dominis.
Nam, male si nostras aures simulata, uetustas
   Non rebus fictis luserat, et dubiis,
Hic, quem nostra manus cepit iam pingere sanctus,
   Est assuetus iter quadrupedum sequier,
Sedulo uenando lassat quoque membra decora,
   Succumbens carique imperio domini,
 Ipsius et telum nunquam scit cedere uictum,
   Cum sint ferrati compositi cunei,
Effert ipse suum semper sed ab hoste triumphum,
   Tutus diuino celitus auxilio.
Certe non nostre possunt dictando Camene
   Composito modulis texere dactylicis,
Quantis dilectum signis uariauerat istum
   Rex regum, summa pro bonitate sua.
Sed tamen, inculto quamuis sermone, latrabo
   Unum de claris pluribus et uariis.
106 Ut res facta probat, turmas ducendo preibat,
   Capturus populum Marte satis tumidum,
Exstitit et solito uictor mox denique bello,
   Eius non leso sanguine purpureo,
Gentibus aduersis iuri proprioque subactis,
    Censum signauit, pace data, rediit.
Contigit et, ducente uia, se pergere, iuxta
   Cuiusdam septa pauperis opposita,
Queis latuit pictum uernanti flore locellum,
   Tectum multiplicis germinis atque comis,
Nec non fonticulus, uitreo candore serenus,
   Profluxit, riuo rura rigans stridulo.
Huc ubi preclarus senior deduxit ocellos,
   Perlustrans liquidam fonticuli scatebram,
Frigoree captus lymphe paulisper amore,
   Substitit, et placitis tardat iter morulis,
Et mittens puerum, uenisse rogabat ad illum
   Florigeri dominum ipsius ergo loci.
Qui precepta ducis complens extemplo iubentis,
    Quo fuerat iussus, egreditur citius.
Hunc dux ipse quidem dum respexit uenientem,
   Aggreditur blandis protinus alloquiis,
Atque rogans humilis tota dulcedine mentis,
   Formauit lingua talia uerba sua:
Dulcis amice, meis precibus sis, postulo, largus,
   Ut uendas purum hunc mihi fonticulum,
Qui, clarus uitreis et suaue sonantibus undis,
   Prolambens arua hec irrigat atque tua,
Et mox argenti tibi pro mercede probati
   Largiter infundo pondera non modica.
Ast ubi, tinnitum dando, promissio leta
   Aures persone transit in exigue,
Letatur facies, tote uolitant quoque uene,
   Cordis secreto que latuere loco.
 Tunc miser in talem cepit prorumpere uocem.
   Ultra quam credas, spem dubiamque sciens,
107 O nostrate decus, nulli pietate secundus,
   Quem colit Eous mente, fide, populus,
Qui tibi, quid digni potis est mea lingula fari?
   Nonne tuis manibus est sita nostra salus?
Et quidquid mihi per uerbum sancis faciendum,
   Quamuis difficile sit satis atque graue,
Attamen est equum tibi me parere, beate,
   Ut dudum summo me exiguum domino.
Si placet hinc uetulum me transmigrare colonum,
   Non contraluctor, sed tua iussa sequor.
Hec ait, et pressis frenat sua uerbula labris,
   Nec post uerbosa quid sequitur ligula.
Et contra uir regalis pie talia fantis
    Suscepit dicta pro bonitate sua,
Et citius dicto soluit promissa misello,
   Illi centenos attribuens solidos.
Hec ubi perfecit, raptim redeundo migrauit,
   Nitens ad patriam pergere posthabitam.
Tunc, qui non gnari fuerant signi uenerandi,
   Olim facturus quod fuit Altithronus,
Blasphemare ducem tacitis cepere susurris,
   Et pietatis opus spernere ceu facinus.
Credito, non latuisse dolum pietatis homullum,
   Sed mox nudari clancula dicta sibi.
Qui dedit arguto uocem tunc nempe palato,
   His uerbisque suos alloquitur socios,
Cur libet, o socii, uosmet reprendere, cari,
   Plus iusto, uerbis me satis illicitis?
 Causa stultitie, dicentes, me tribuisse,
   Ignoto nummos extraneoque uiro,
Me uacuum tanti meritoque dolere locelli,
   Et bene a me mercati utpote fonticuli,
Dextera ceu propria census est, que pie larga,
   Aurum pro donis si dederim minimis.
Non decet hoc nostris uobis reserarier orsis,
   Quid uelit addicti causa sibi pretii,
108 Mentes sed motas prestat componere uestras,
   Et rogo parcatis talibus alloquiis,
E uobisque uirum caute nunc credite gnarum,
   Emissis uentis eribusque uagis,
Ut iam semotum citius repetendo locellum
   Lustret, sit uena fonticuli liquida
 More suo, flores inter bene multicolores
   Perstrepet, undisono flumine per lubrica,
Tunc patet, ille lucris sese subtractat ab illis
   Rusticus, ambobus, me uacuo penitus.
Hec postquam memorat, cursim quidam remeabat,
   Tante dimenso atque uie spatio,
Oppido predictum lassus peruenit ad aruum,
   Quo fuerat domino uendita lympha pio.
Non tamen extemplo pedibus, quamuis curiosus
   Attigit atrioli limina florigeri,
Applicat impexis iuxta sed de paliuris,
   Nec non hirsutis uepribus et tribulis,
Queis fuit incultum soli torus undique tectum,
   Nec spineta pede horruit appetere.
Iungere prescriptis ardens sua lumina septis,
    Ut lustraret aque amniculum uitree.
Sed tamen admotis frustra prospexit ocellis,
   Fons quia desierat prorsus et hinc aberat.
Tunc se iuncturas uoluebat mente per arcta
   Clare non posse cernere sepicule,
Ac tractim rigida, nec non ceruice superba,
   Incedens, gressus uertit in atriolum,
Sperans sub foliis quod forte lateret amenis
   Florum multimodis undula tecta comis.
Cumque lacum peteret, fundumque siti reprobaret
   Qui quondam ualidis luxuriauit aquis,
Usque solum stratus, uacua spe non bene lusus,
   Cepit arenosa lingere nempe loca,
Tentans exiguam posset si lambere guttam,
   Sed nec presiccam tinxerat hinc ligulam.
 109 Tandem Gangolphi sensit pia facta sacelli
   Sed dolet et meritis credere nolle piis.
Hinc postquam rediit, socios iterumque reuisit,
   Aspexit nubem, ere conspicuam,
Iuxta dulce caput Christi uolitare famelli,
   Instar candiduli denique pallioli.
Hanc capiens oculis, cepit depromere uerbis
   Fontis defectum, quem didicit, subitum,
Suaserat et sociis, dubium deponere cordis,
   Et meritis sancti iam credulos fieri.
Talia colloquiis dum uerba loquuntur amicis,
   Applicuere sui in propriis domini,
Menia florigero fuerant ubi structa locello,
   Circum diffusis arboribus uariis.
Hic Christi charus gressum direxit amicus,
    Mente libens atrio currere purpureo,
Et baculum, tractis gessit quem denique neruis,
   In terram fixit moxque domum petiit.
Illic innumeri certabant rite ministri,
   Instantes uariis fortiter officiis,
Ipsi qui mensas dapibus ponunt oneratas,
   Poscentes tandem soluere sero famem.
Sed prius inualidam iussit procedere turbam,
   Quam sueuit mensa pascere sepe sua,
Ac, propriis ipsa manibus plene saturata,
   Se tandem mensa applicat apposita.
Accumbunt pariter Franci per menia fusi,
   Gustantes bacchica munera letitia.
Interea somnum sidus suadebat Eoum,
    Nox uicina nigras et minitat tenebras,
Atque quies epulas subito sequebatur amica,
   Serpens per membra, ebrietate data.
Dux pius insomnem cepit transducere noctem,
   Intenta Dominum uoce precando suum.
Postquam nox scissis discessit uicta tenebris,
   Lux orta plagam cinxerat etheream,
110 uenerunt pueri, tironum sorte potiti,
   Portantes cari calceolos domini,
Et pulsant aulam, noctis pro tepore clausam,
   Orantes, aditum iam fieri patulum,
Sed dux paulisper siluit, somnum quoque finxit,
   Post, uelut e somno euigilans grauido,
Soluere custodi uectes iubet interiores,
   Pandere triclinium militibusque suum.
 His introductis, lympham manibus petit albis,
   Sed nutu Domini defuit altithroni.
Tunc uir securus, Christi pietate beatus,
   Unum de pueris ocius egregiis,
Ut sibi deferret uirgam, misit, memoratam,
   Quam sero proprium fixit in atriolum.
Qui, cursu rapido, saliendo per herbida rura
   Circumfert lubricos atque uagos oculos
Inquirens baculum terre tempore sepultum,
   Et nactum tractis arripuit digitis,
Extraxitque solo, parua remanente cauerna,
   Post hec conspicuum ut faceret titulum,
Certo quo facto cecidit nubecula parua,
   Que uolitans aura ante fuit uacua,
Euomit et tumidas ipso disrupta locello,
    Undas prescripti denique fonticuli,
Mansuras scatebre uenas quoque fixit aquose,
   uirgula prefixa quo fuit exigua.
At puer obstupuit, uocemque per era spargit.
   Suadens militibus currere iam citius,
Illis atque noui narrauit gaudia signi,
   Que rex militie annuit angelice,
Dum subito cuncti, tanto signo tremefacti,
   Tollunt mirantes ad superos facies,
Expassisque suis omnes ad sidera palmis,
   Laudum carminula concinuere Deo,
Ecce, palatinus peluem manibus tulit unus,
   Impleuit lympha quem cito conspicua,
111 Leto Gangolfum uultu quoque pergit ad almum,
   Ut sibimet signum diceret insolitum.
 Et, coram tanto subsistens fronte serena
   Consule, de rostro hec dedit egregio:
Letus, ait, merito sumas rarissima dona,
   Que tibi non terra contulit exigua,
Sed Rex ipse poli, summo de uertice celi,
   Per nubis mirum miserat officium.
Hinc nos letitiam constat nunc carpere magnam,
   Sortitus tantam es quia gloriolam.
Illicet e contra fatur dux ore sereno
   Reddens responsa talia uoce pia:
Non decet his meritis, inquit, sat credere nostris,
   Unquam tantilli nil quia commerui,
Restat multiplices Christo sed pangere grates,
   Qui presens famulis semper adest propriis.
 Dixerat, et solito tinxit se fonte nouello
   Lotus, et altithrono hec cecinit Domino:
O semper pietas nostre spes unica uite,
   O uis diuine maxima gratiole!
Odis quis potis est dignis opus omnipotentis
   Artificis mundi equiparare Dei
Qui noua preteritis reddit non dissona signis,
   Qui nam per genitum secla regens proprium.
Hec sunt uirtutis proprie miracula, Christe,
   Qui quondam populo utpote Iudaico
Petram iussisti lactes effundere dulces,
   Et sal triste laci dulce satis fieri.
Inde, potestatis non immemor alme Tonantis
   Qua rerum trinam iure regis machinam,
Hoc nunc et nostris uoluisti credere terris,
    Iudicium magne nobile gloriole,
Quo discant teretem degentes sepe per orbem,
   Te semper solum esse, fuisse, Deum.
Hoc quoque nunc Iesu Domino concede precatu,
   Abluat ut morbos iste liquor uarios,
112 Quo te dulcisonis collaudet uocibus omnis,
   Qui se saluatum sentiat et ualidum
Hec ait, et uocem sequitur salus alma loquentem,
   Fitque salubris aqua, laus tibi sit Domino.
Post hec, peruasti uolitans cito machina mundi,
   Proditrix signi, fama, satis placiti,
Non solum patrios hortatur nempe colonos,
   Queis fungi dono contigit auriuago,
Sed quoque languidulos de longinquo peregrinos,
   Undique collectos, accelerare citos,
 Et nullo pretio medicine sumere dona
   Gustando tantum fonticuli modicum.
Crebrius incultam uideas procumbere turbam
   uoluentem membra littore languidula,
Ut possis uariis obsessos credere morbis
   Adfore Iudaici languidulos populi,
Qui quondam quiuis, in porticibus Salomonis
   Fusi, piscine obice Bethsaide,
Certabant, medico lympham turbante superno,
   Primule quis morbos ablueret uarios,
Lege quidem tali mira sub sorte potiti,
   Ut mox illapsus exueret dedecus,
Pluribus in lucem suspensis egre sequentem,
   Qui pro spe uite efflagitant auide,
Ut raptim medicus, supero de cardine lapsus,
    Turbaret modicam uel pede piscinulam.
Haud alias isti cupiere, salutis auari,
   Tangere uel guttam fonticuli minimam,
Et, gustu primo ueteri sanitate recepta,
   Pulsabant odis sidera dulcisonis,
Grates pro tanto reddentes munere Christo,
   Qui sancti meritis grata dedit miseris.
Laudibus eque uirum tollunt super ethera dignum,
   Tanta sui causa quod tenuere bona.
Si uacet, equales meritis protendere laudes,
   Et mores tanti egregios duculi
113 Ante dies noctis peplo uelatur olympo,
   Quam metam nostra obtineat ratio.
Hec sed linquentes doctis tractanda petis,
    Pingamus cepta nos fragili calamo.
Certe Francorum populus dum risit Eous
   Illustris meritis et bonitate ducis,
Blanditur magnis procerum precibus seniorum,
   Hic Christi charus, gentis et omne decus,
Quo sibi condignam uellet sociare puellam
   Federe legali, coniugii soliti,
Ne finem caperet, subducta posteritate,
   Inclyta regalis prosapies generis.
His tandem monitis Gangolfus, dux uenerandus,
   Sat tactus, blandis atque patrum monitis,
Igni conspicuam proprio iungebat amicam,
   Regalem genere et nitidam facie.
Hanc iussit liquidam semper deducere uitam,
   Compositam castis moribus et studiis.
 Ei mihi, sed coluber cupidus, uersutus, amarus,
   Ingenium nupte illicet indocile.
Scilicet infelix Gangolfi clericus audax
   Ardebat propriam plus licito dominam.
Proh dolor! hec, male uicta dolo serpentis amaro
   Infelix citius estuat in facinus,
Inherens seruo, cordisque calore secreto
   Legalem dominum respuit ob famulum.
Crimina tunc hostis scalpsit nudare feralis,
   Que caluit proprio structa fuisse dolo,
Impatiensque more, uacuas iaculabat in auras,
   Diuulgando suam denique letitiam.
Cum fuerat uulgo res diffamata dolenda,
   Francorum gentis omnibus indigenis,
Pulsu linguarum tenues conflatur ad aures
    Sancti Gangolfi, consulis almifici,
Ut capiat latebras, poscens, illapsa per arctas
   uerbula, non minime nuntia mestitie.
114 Ingemuit tam triste nefas dignissimus beros,
   Angoris magno tangitur et iaculo,
Intus in angusto uoluit quoque pectoris aula,
   Res sibi diuersas, triste dolendo, duas;
Primule, uindictam penali lege parandam,
   Pro sceleris tanti crimine terribili;
Post uero, ueniam solite pietatis amandam,
   Et dolet ad tempus hinc nimium dubius.
Certe sed meritam soluit tandem pie penam,
   Diffamare scelus nec placet ulterius,
Sollicitus tantum misere crimen prohibere,
   Nec post hec temere uiueret in scelere.
 Cumque piam curis mentem laxaret in illis,
   Contigit atriolo currere se proprio,
Contra fonticuli sibimet prius ostia missi,
   Nubis per mirum celitus officium.
Hic ubi Gangolfus subsisteret ipse beatus,
   Coniux lasciua adfuerat subito.
Quam mox pacificis affatur denique uerbis,
   Talia dictando ore satis grauido:
Parte tuam famam didici persepe sinistram,
   Quod corrupta toro sis male si proprio.
Differo sed uulgo tractare, tui miserando,
   Donec forte sciam, te ne fuisse ream.
Nec mando, multam subito concurrere turbam,
   Accitam flendo undique concilio,
 Ut uoluat gnarus subtili sorte senatus,
   Causam, terribilis et meritum sceleris.
Sed suadebo manum dextram te tingere tantum,
   Presentis lympha fonticuli gelida;
Et, si non subito damni quid contigit, ergo
   Ultra iudicio non opus est alio.
Quem tunc, plus iusto, confidens corde superbo,
   Confortante suam demone duritiam,
Fundo nudatam committit denique palmam,
   Nil sperans damni posse sibi fieri.
115 Inter frigoreas ardens sed comperit undas,
   Quid posset nostri dextera celsa Dei.
Scilicet in madidis audax ardebat arenis,
   Uritur et flammis acriter equoreis,
Et, que pacificis fastidit cedere uerbis,
    Cogitur eterne cedere iustitie.
O, semper nostri facilis mutatio Christi,
   O, uirtus iusti iudicis equa Dei!
Nam, que iactando finxit se triste dolendo,
   Exuritur tincti pellicula brachii.
Nec mora, cum palmam retulit, quod forte negauit,
   Portauit crudum criminis indicium.
His ita digestis, pauitat mens conscia fraudis,
   Ultra nec uite spes fuerat uenie.
Tantum certa mori, corruptelamque piari,
   Lethali pena ocius apposita.
Sed tristis meritam mentis mitigauerat iram,
   Princeps Gangolfus, arbiter egregius,
Mandans, ut propria damnandus clericus ergo
   Expulsus subito pergeret e patria,
 Quo sua finetenus mala defleret scelerosus.
   Sed pulsus patria est et datus exsilio,
Et donat miseram uenie, miseratus, honore,
   Ultra sed proprio non locat in thalamo.
Post hec, Gangolfi fama crescente beati,
   Laudatrix uite que fuit almifice,
uafer deceptor hominum captorque reorum,
   Euoluens bilem inuidie ueterem,
Fraudibus omnigenis antique calliditatis
   Tentauit, famam euacuare bonam,
Ne gens, exemplo tali tantoque suasa,
   Ante superba sua colla daret domino.
Tempore tunc longo sudauit fraude maligna,
   Ledere famosum nec ualuit duculum,
In soles quia multo magis uis creuit amoris
    Illius magni cordibus in populi,
116 Postremo fraudis miserum circumdedit armis,
   Quem, sceleris causa, reppulit e patria,
Sanguinis huncque siti iussit feruere superbi,
   Nec sciuit proprio parcere iam domino.
Tali suffusus subito cum felle misellus,
   In mortem iusti estuat atque pii,
Ac, parili repetens Ganeam feritate malignam,
   Illi nudauit omnia que studuit.
Ocius hec, eius prauis, heu! subdita uotis,
   Optauit, citius iam fieri facinus,
Tendit et insidias iusto clam nempe nefandas,
   Immemor antique, uah! penitus uenie,
Qua se de pena soluit iam rite paranda,
    Nec patitur uitam morte perire ream.
His ingrata magis socio consensit iniquo,
   Seruilique lupa uritur igniculo.
Cumque polum tegeret tenebris nox conscia fraudis,
   Sensit damnanda tempus inesse lupa,
Quo male Gangolfum possunt exstinguere sanctum,
   Hec et peruerso nuntiat armigero.
Qui, resecans coxam stricto mucrone sacratam,
   Sancti Gangolfi, martyris eximii,
Deseruit patriam, fugiens cum coniuge, claram,
   Raptus amore sue indomito domine.
Sed non legalis finem ut nesciuit amoris,
   Sic uindicta suam nescit habere moram,
uiscera sed subito profudit celitus, acta
   Pridem letitia que fuerant tumida,
 Sicque miser, celsa prostratus uindice dextra
   uita mercatam perdiderat Ganeam.
Nam martyr sanctus, furtiuo uulnere lesus,
   Dum mortis gustum ebiberet rapidum,
Nec non supremis moriens spiraret in horis,
   Astabat cetus cominus angelicus,
uoce ciens stabilem corpus deponere testem,
   Contextum uenis fictile languidulis,
117 Nec non, angelicis blanditum suauiter hymnis,
   Mox celi calles carpere sidereas.
Ocius exspirans animam, martyr, bene lotam
   Agni lucenti sanguine purpurei,
Tollitur ex aura, uehiturque per astra serena,
   In celi porta sistitur et Domino.
Hic sibi de Christo fertur mox laurea rara,
    Et manibus brauii palmula perpetui,
Lucentique stola cuneis coniungitur albis
   Per uulnus leti quos tenet aula poli.
Funeris interea magni fit pompa parati,
   Ornant exsequie corpus et exanime.
Plangebant cuncti casum tantique patroni,
   Ipsius famuli maxime sed miseri,
Eligiturque locus tumulo locuples uenerando,
   Quem tradunt ueteres Nil uocitare patres.
Illic Gangolfi condebant membra beati,
   Sacros spargentes cum lacrymis cineres.
Post hec non raro uisitabant ossa sacrata,
   Querentes certum denique presidium.
Sternuntur sacro procerum quoque corpora busto,
   Pro uite causis instabilis uariis.
 Ast qui sceptra gerit, prostratus marmore, lambit,
   Et libat tumulo oscula marmoreo.
Munere, spe, dictis recogitans, quo martyris almi
   Pro meritis Christus sit sibi propitius.
Quid referam turbam templi pro limine iactam,
   Quidue loquor uota illius innumera?
Hec certe nullus potis est comprendere sensus,
   Nec possunt ulle dicere litterule.
At contra uero testis prosperrimus ipsis
   Largitur talis munera dulcedinis,
Omnis ut absque mora sentit, fore prospera cuncta,
   Efflagitant testem pro quibus egregium.
Hic certe leto cecis uisu reparato,
   Haurit mox oculis fulmina clara suis,
 118 Atque diu clause reserantur uocibus aures,
   Et gressus plantis redditur inualidis,
Hic quoque de uariis morbus depellitur egris,
   Mundatis membris denique languidulis.
Orsis non ualeo digne preclara monere
   Munera, que populus hic metit egregius.
Nec solum cari refouentur amore patroni,
   Queis ciues tanti contigit esse uiri,
Sed pariter terris habitantes forte remotis,
   Sentiscunt promptum martyris auxilium.
Hinc se felicem iactat Nil terra per orbem,
   Que molli gremio confouet ossa sacra,
Denique summatim, cepi quia tangere sancti
   Gangolfi facta, martyris, egregia,
Restat, ut et tenui repetam sermone misellam,
    Illius indignam coniugio, Ganeam,
Quodque dedit signum, merito damnanda barathro,
   Inuita, propriis conueniens meritis.
Certe, uictoris cum iam letissima testis
   Pulsaret celsi sidera fama poli,
Totos et stabilis fines percurreret orbis,
   Diuulgans tante gaudia gloriole,
Gaudens, deuotus, quidam currebat homullus,
   E busto signis composito uariis,
Obuius atque lupe factus, supra memorate,
   Substitit, attonitis aspiciens oculis.
Hanc quoque, pro meritis, dictis affatur amaris,
   Conformans ligula talia uerba sua:
Omnis infelix flammis credenda meretrix,
   Iamne piget fraudis, penitet aut sceleris,
 In sanctum Domini non iusta mente parati,
   Solo lasciui consilio socii?
Nam, miserando tui, pando medicamina sani
   Optima consilii, mox capienda tibi,
 Suadens ut sacrum queras merendo sepulcrum,
   Abstergas fusis et maculas lacrymis,
119 Illic exanimis sancte quia condita testis
   Prefulgent signis fragmina non minimis.
Et, licet indignam, spero te posse misellam,
   Si defles culpam, consequier ueniam.
Pestiferis sed mens uitiis male dedita totis,
   Ad uite rectam rennuit ire uiam,
Solaque nunc lete complectens lubrica uite,
   Non curat patrie gaudia perpetue
Si hec infelix, commissi criminis auctrix,
   Fastidit uerbis cedere pacificis,
Se quia credebat causis totam perituris,
   Nec spem mansuris gestit habere bonis.
Scilicet, auditis uerbis non falsa loquentis,
    Intorquens oculos subdola sanguineos,
Exagitat caput indomitum impatienter in illum
   Et latrat rostro talia pestifero:
Cur loqueris, frustra simulans miracula tanta
   Sedulo Gangolfi pro meritis fieri
Hec que dicuntur certe non uera probantur,
   Non desint signa illius ut tumulo,
Haud alias quam mira mei miracula dorsi
   Proferat extrema denique particula.
Dixerat, et uerbum sequitur mirabile signum,
   Illi particule conueniens proprie.
Ergo dedit sonitum, turpi modulamine factum,
   Profari nostram quale pudet ligulam.
Et post hec uerbum quoties formauerat ullum,
   Reddidit incultum hunc toties sonitum.
 Ut que legalem respuit retinere pudorem,
   Sit risus causa omnibus immodica,
Finitenusque sue portet per tempora uite
   Indicium proprii scilicet opprobrii.





PASSIO SANCTI PELAGII, PRETIOSISSIMI MARTYRIS, Qui nostris temporibus in Corduba martyrio est coronatus.





120 ARGUMENTUM.

Abdrahemen, Mauritanie tyrannus, sectam Saracenorum sequens, in Hispaniam traiecit, omnesque Christianos suppliciis affecit, aut in sectam suam cegit. Cum Cordubam, insignem Hispanie urbem, cepisset, maiores urbis necauit, aut pecuniam pro his accepit. Cumque nobili ciui tantam summam pecunie imposuisset, quam pendere tyranno non posset, et in carcerem duci deberet, filius, pietate patris motus, pro eo uincula subiit. De cuius pulchritudine dum ad tyrannum relatum esset, e carcere adolescens ducitur, tyranno offertur, ut libidini sue pareret. Cumque fedus tyrannus multis precibus instaret, adolescens pugno petentem oscula sua tyrannum cedit. Tyrannus illius abnuentem amplexus funda et balista trans murum in fluuium, qui Cordubam alluit, traiecit, cuius corpus ripis saxeis collisum, a piscatoribus colligitur et a satellitibus tyranni truncatur, tandem religiosissime a ciuibus sepelitur.



PRAEFATIO HROSuITHAE IN PELAGIUM.


 Inclyte Pelagi, martyr fortissime Christi,
Et bone regnantis miles per secula Regis,
 Respice Hrosuitham miti pietate misellam,
Me, tibi subiectam deuota mente famellam,
 Que te mente colo, carmen quoque pectore promo,
Et fac, exigui supero de rore rigari
Pectoris obscurum iam mis clementius antrum,
Quo possim laudum condigne mire tuarum,
 Famosumque tuum calamo signare triumphum,
Et quem nobiliter mundum cum morte cruentum
uicisti, nitidam mercatus sanguine palmam.



SEQUITUR HISTORIA.


    Partibus occiduis fulsit clarum decus orbis
Urbs Augusta Noua, Martis feritate superba,
Quam satis Hispani cultam tenuere coloni,
121 Corduba, famosa locuples de nomine dicta,
Inclyta deliciis, rebus quoque splendida cunctis,
 Maxime septenis sophie repleta fluentis,
Nec non perpetuis semper preclara triumphis,
Olim que Christo fuerat bene subdita iusto
Fudit et albatos Domino baptismate natos.
Bellica sed subito uirtus, bene condita iura
Mutauit sacre fidei, spargendo nefandi
Dogmatis errorem, populum lesitque fidelem.
   Perfida nam Saracenorum gens indomitorum
Urbis marte petit duros huiusce colonos,
Eripuit regni sortem sibi uim quoque clari,
Exstinxitque bonum regem, baptismate lotum,
Qui pridem merito gessit regalia sceptra,
Et ciues iustis domuit quot tempora frenis.
Hostili ferro certe quo iam superato,
Ac reliquo uicto tanta de cede popello,
 Ductor barbarice gentis, structor quoque pugne
uir sat peruersus, uita rituque profanus,
uindicat imperii sortem sibi denique tanti,
Collocat et socios populato rure nefandos,
Implens merentem non paucis hostibus urbem,
Polluit et ueterem pure fidei genitricem
Barbarico ritu, quod nam miserabile dictu,
Paganos iustis intermiscendo colonis,
Quo sibi suaderent patrios dissoluere mores
Deque profanato secum sordere sacello.
   Agmen sed tenerum, Christo pastore regendum
Iussum peruersi respuit mox triste tyranni,
Dicens malle mori, legem quoque morte tueri,
uiuere quam stulte sacris famulando nouellis.
Quo rex comperto, non absque sui fore damno
 Sensit, si cunctis pariter prediuitis urbis,
Quam crebro ualide cepit luctamine pugne
Ciuibus, excidium mortis conferret amarum.
Ob quod decretum prius immutando statutum,
122 Sanxit mox legem, uulgato dogmate talem,
Ut quisquis Regi mallet seruire perenni,
Et patrum mores olim seruare fideles,
Hoc faceret licito, nulla post uindice pena,
Hac solum caute seruata conditione,
Ne quis prefate ciuis presumeret urbis
Ultra blasphemare diis auro fabricatis,
Quos princeps coleret sceptrum quicunque teneret,
Seu caput exacto citius subiungere ferro,
Et sententiolam leti perferre supremam.
   His ita digestis, simulata pace, quieuit,
 Obruta mille malis toties urbs nempe fidelis.
Sed, si quos ignis Christi succendit amoris
Martyriique, satis suasit corrumpere dictis
Marmora, que princeps, comptus diademate, supplex
Corpore prostrato ueneratur thure Sabeo,
 Hos capitis subito damnauit denique pena.
Sed superos anime petierunt sanguine lote.
   Casibus his plures uoluebat Corduba soles,
Subdita per longum paganis regibus euum,
Donec sub nostris quidam de germine regis
Temporibus, regnum suscepit forte parentum,
   Deterior patribus, luxu carnis maculatus,
Abdrahemen dictus, regni splendore superbus,
Qui nam Christicolis faciebat, more parentis,
Librans arbitrium fidei, supra memoratum,
Nec satis iniustum, soluit pietate decretum,
Auctor quod sceleris, populator perfidus urbis
Sanxit, dum regem superaret Marte fidelem,
Sed uoluens animo, seruans quoque corde profundo,
Sepius innocuo madefacit sanguine rura,
 Corpora iustorum consumens sancta uirorum,
Qui Christo laudes ardebant pangere dulces,
Ipsius et stultos uerbis reprehendere diuos.
Insuper et tanto fastu se iactat in aula
Sacrilegus, meritas cumulans sibi denique penas,
123 Ut regem regum semet fore crederet ipsum,
Eius et imperio gentes omnes dare colla,
Ullum nec tanta populum feritate refertum,
Qui tentare suas auderet Marte cateruas.
   Dum tumuit fastu licito iactantius isto,
Audiit inde locis gentem degere remotis,
Gallicia regione sitam belloque superbam,
Christi cultricem simulacrorumque rebellem,
Que sua continuo tentaret spernere iura,
uelle negans dominis olim fore subdita prauis.
 Quo rex comperto, feruebat demonis ira,
Corde gerens ueterem serpentis denique bilem,
uoluebatque diu flammato dedecus astu,
Quid faceret tantis, animo tractans, inimicis.
Tandem, nempe dolo cunctis iam forte retecto,
Affatur proceres prediuitis urbis heriles,
Talia pestifero latrando uerbula rostro:
Non latet, imperio reges succumbere nostro,
uiuere nostrarum nec non moderamine legum,
Omnes Oceanus gentes quas circuit altus.
Sed que Gallicios retinet fiducia captos
Nescio, gratiole respuant ut federa nostre,
Et tandem ueteris sint ingrati pietatis.
Restat ut armatis repetamus quippe lacertis
Gallicios, hostes agitando forte rebelles,
 Donec, ex nostris strati, per secula telis,
Inuiti nostris submittant colla catenis.
   Hec postquam iactat, causamque doli memorabat,
Iussit collectis uulgus concurrere turmis,
Armorum uariis instructum denique signis,
Pergeret ut gentem secum delere fidelem,
Ostentatque suum gemmato casside uultum,
Ferrea lasciuis imponens tegmina membris,
Talicunque locum peteret pompa memoratum,
Et gentem primo tentaret denique bello,
Extemplo tantum sortitur namque triumphum.
124 Ut iam bis senos, una cum principe captos,
Illaqueat comites, arctis stringitque catenis.
   His procerum damnis magna feritate paratis,
Cessit uicta suis fidissima gens inimicis,
 Subditur atque iugo peruersi regis iniquo.
Tunc, restaurato rursus quoque federe primo,
Loris procedunt uincti comites duodeni,
Cum concaptiuo uicti rectore popelli.
Qui citius uinclis dissoluuntur resolutis,
Exempti proprie pretio gaze numeroso.
Sed ducis est pretium iussu regis duplicatum,
Ultraque quam propriis possit persoluere gazis.
Cumque sui causa regi deferret auaro,
Que quidem habere domi sibimet sueuit, pretiosi
Causa condicti paruum quid defuit auri.
Quod rex sentiscens, fraudem quoque mente reuoluens,
Dixit nolle ducem populo dimittere dulcem,
Ni prius indictum plene soluat sibi censum,
Non sitiens tantum pretii quod defuit aurum,
 Quantum rectorem populi gestit dare morti.
   Qui fuerat natus preclari germinis, unus,
Omni prenitida compostis corpore forma,
Nomen Pelagius, forme splendore decorus,
Consilio prudens, tota bonitate refulgens;
Qui, uix transactis iam tunc puerilibus annis,
Attigit etatis primos flores iuuenilis.
Cumque sat immitem patri sciret fore regem,
Tali merentem blanditur uoce parentem:
   O mi chare pater, mea suscipe uerba libenter,
Et, que commoneo, sensu bene percipe prompto.
Calleo namque tuam senio decrescere uitam,
uiribus et propriis neruos penitus uacuatos,
Nec te posse quidem leuis quid ferre laboris.
Ast ego sed ualidis dominabor quippe lacertis,
 Ad tempusque potens dominis succumbere duris,
Quapropter moneo, precibus blandisque rogabo
125 Ut regi natum me deponas tibi charum,
Donec sufficias pretium persoluere totum,
Ne tua canities uinclis intercidat arctis.
   Et senior contra dicebat uoce seuera:
Desine tanta loqui, dulcissime, desine, fili,
Ne merore meos ducas in tartara canos.
Nonne salute tua pendet tantum mea uita,
Et sine te spatium ualeo pie uiuere nullum?
Te decus omne meum, tu gloria magna parentum,
Es quoque subiecti nobis spes sola popelli.
Quapropter patriam prestat me linquere charam,
Nec non Hispaniam uinctum penetrare superbam,
 Quam te grandeue uinclis spem tradere uite.
   Non tulit ergo patrem Pelagius ista sequentem,
Sed mulcet dictis mentem cari genitoris,
Et cogit blandis, quod suasit uelle, loquelis.
Consensit precibus tandem genitor uenerandus,
Tradidit et natum, semet redimendo, misellum.
Tunc rex Pelagium iussit perducere secum,
Et letus rediit patriam uictorque reuisit.
   Nullus pro meritis credat factum fore regis
Hoc, quod tam pulchra uincebat denique pompa,
Sed mage iudicio secreto Iudicis equi,
Ut populus, tanto correptus rite flagello,
Fleret totius proprii commissa reatus,
uel, quod Pelagius, Christi pro lege necandus,
Forte locum peteret quo se morti dare posset,
 Nec non sanguineum pro Christo fundere riuum,
Impendens animam Domino bene morte piatam.
   Postquam rex urbem tetigit seuus locupletem,
Portans preclarum uicta de gente triumphum,
Ilicet egregium Christi precepit amicum
Carceris in tenebras uinctum submergere nigras,
Deliciisque cibo nutritum pascere paruo.
   Corduba namque locum seruat sub fornice tetrum,
Oblitum lucis consignatumque tenebris,
126 Maxima qui miseris fertur fore causa doloris.
Illic Pelagius, prepollens pacis alumnus,
Clauditur, imperio regis cogente nefando.
Illic ergo uiri uenerunt sedulo primi,
Mulcendo mentem iuuenis, causa pietatis.
Qui, cum uidissent uultum capti speciosum,
 Nec non predulcis gustassent ipsius oris
uerbula, rhetorice circumlita melle loquele,
Optabant speciem uinclis absoluere talem.
Hec et suaserunt regi iam sceptra tenenti.
   Ipsum felicis certe summum caput urbis,
Corruptum uitiis, cognoscebant, Sodomitis,
Formosos facie iuuenes ardenter amare,
Has et amicitie proprie coniungere uelle.
Huius namque rei memores, animo miseranti,
Causa Pelagii, suaserunt talia regi:
   Non decet ergo tuum, princeps fortissime, sceptrum,
Duriter ut puerum mandes punire decorum,
Obsidis et teneros insontis stringere neruos,
Eius prenitidam uelles si cernere formam,
 Et tam mollitam saltem gustare loquelam,
Quam cuperes iuuenem tibimet coniungere talem,
Gradu militie nec non assumere prime,
Corpore candidulo tibi quo seruiret in aula.
   His rex mollitus dictis, hac uoce coactus,
Iussit Pelagium nodis euellere duris,
Omneque lauacro corpus detergere puro,
Letaque purpureo circumdare tegmine membra,
Collum gemmatis nec non ornare metallis,
Quo bene constructa posset fore miles in aula.
Cesaris imperio tunc hec urgente superbo,
Extemplo nigris martyr producitur antris,
Sistitur atque toga regali comptus in aula.
   Cumque palatinis medius foret ille locatus,
uincebat socios uultus splendore togatos.
 In quem conuersis omnes mirantur ocellis.
127 Tum faciem iuuenis, tum dulcia uerbula fantis,
Aspectu primo quoque rex suspensus in illo,
Ardebat formam regalis stirpis amandam.
Tandem Pelagium nimium mandauit amandum
In solio regni secum iam forte locari,
Ignis ut ipsius fieret, sibi sedulo iunctus,
Fronteque submissa libauerat oscula charo,
Affectus causa complectens utpote colla.
   Non patitur talem Christi nam miles amorem
Regis pagani, luxu carnis maculati,
Aurem regali ludens sed contulit ori,
Magno ridiculo diuertens ora negata,
Fatus et egregio dicebat talia rostro:
Non decet ergo uirum, Christi baptismate lotum
 Sobria barbarico complexu subdere colla,
Sed nec Christicolam sacrato chrismate tinctum,
Demonis oscillum spurci captare famelli.
Ergo corde uiros licito complectere stultos,
Qui tecum fatuos placantur cespite diuos,
Sintque tibi socii, serui qui sunt simulacri.
   Sed rex e contra, nulla commotior ira,
Molliter ephebum dicens mulcebat amandum:
O lasciue puer, iactas te posse licenter
Spernere tam mitem nostri iuris pietatem,
Audacterque diis toties illudere nostris,
Nec monet etatis presens damnum iuuenilis,
Et quod merentes orbabis forte parentes,
Nostri blasphemos, urget, cultus cruciandos,
Subdere uos morti, uestros iugulosque forari,
 Ni cedant, et blasphemam respuant rationem.
Hortatu moneo quapropter quippe paterno,
Talibus ut uerbis parcas seue rationis,
Et mecum stabilem comportes mentis amorem,
Nec tentes nostrum post hec offendere iussum,
Magno sed studio serues mea dicta sequenda,
Te quia corde colo, nec non uenerarier opto,
128 Tanto precunctis aule splendere ministris
Alter ut in regno sis, me prestante, superbo.
   Hec ait, et dextra compressit martyris ora,
Astrictum leua complectens colla sacrata,
Quo sic oscillum saltem configeret unum.
Callida sed testis confudit ludicra regis,
Osque petit subito pugno regale uibrato,
Intulit et tantum pronis obtutibus ictum,
 Sanguis ut absque mora, stillans de uulnere facto,
Barbam fedauit, nec non uestes madefecit.
   Tunc rex, non modicam tristis conuersus in iram,
Iussit Pelagium, celestis regis alumnum,
Trans muros proiici, iactum fundo machinali,
Crebro bellantes saxis que perfodit hostes,
Nobilis ut testis, fluuii collisus arenis,
Urbem que uasto propius circumfluit unda,
Membratim creperet raptim fractusque periret.
Talia iactanti parebant forte ministri,
Mox et inauditam struxerunt denique penam,
Funda Pelagium iacientes martyrizandum
Urbis famose trans maxima menia longe.
Sed, licet ingentes, obstantes undique, rupes
 Arctarent testis corpus predulce cadentis,
Attamen illesus Christi permansit amicus.
   Certe regales citius peruenit ad aures,
Martyris allisi corpus non posse secari,
Infigi scopulis ripe quod iussit acutis.
Hic magis offensus, penitus fuerat quia uictus,
Mox caput exacto iussit succidere ferro,
Et sententiolam sic exercere supremam.
Denique lictores, regalia iussa trementes,
Mox Christi testem gladio secuere fidelem,
Funus et exstinctum lymphis credunt retinendum.
   Nam miles, regis prostrata morte, perennis,
uictor stelligeri uolitat per sidera celi,
Celitus angelicis deductus suauiter hymnis
129 Iudicis et ueri, celi super astra locati
 E dextra nitidam suscepit congrue palmam,
Pro nece martyrii, laudando fine peracti.
Sed nec feruentis brauio fraudatur amoris,
Quo semet uinclis pro uita denique patris
Impendit, patriam linquens gentemque subactam.
Tandem nulla piis potis est depromere uerbis
Lingula, aureolam, celesti luce coruscam,
Qua bene seruata fulget pre uirginitate,
Adiunctus turmis celesti sede receptus,
Agno cantamen modulando perenniter, Amen.
   Postquam lictores, regis decreta sequentes,
Funeris exsuuias exstincti sat generosas
Lympharum gremio credunt in saxaque figunt,
Ut sacri tumulo cineres essent sine digno,
Christus, qui proprios patitur non perdere sanctos
 Predari modicum capitis uel forte capillum,
Non tulit in lympha testem remanere fidelem,
Illi sed dignum prouidit rite locellum
Qui sancti tumulo seruaret membra sacrata.
   Nam piscatores, lymphas remis resecantes,
Fluctiuagosque greges uariis laqueis capientes,
Littoris extrema uiderunt corpus in ora,
Inter grandisonas agitari martyris undas.
Eminus hoc cautis cernentes nempe pupillis,
Illic uela dabant citius, corpusque leuabant.
Nec iam persone noscunt formam uenerande,
Illita purpureo fuerant quia sanguine membra,
Et caput egregium iacuit procul amne reuulsum.
Sed tamen hoc sapiunt, prompto quoque pectore credunt,
 Quod hic quisquis erat, Christi pro lege cadebat,
Illic hi soli quia damnantur capitali
Pena, qui, sacra tincti baptismatis unda,
Non metuunt crebro regis reprendere sacra.
   Cumque caput naciscentes, colloque locantes,
Pelagii faciem cognouerunt rutilantem,
130 Rumpunt in tales miseranti pectore uoces:
Heu! iacet exanimis proprie spes unica gentis.
Atque decus patrie tumuli sine sordet honore,
Nonne satis multis scimus nos uendere seclis,
Semper sanctorum corpuscula passa uirorum,
Quos capitis cedes monstrauerat esse fideles?
Et quis laudabilis dubitet corpus fore testis,
Quod truncus misere capitis iacet absque decore!
    Hec ubi dicta dabant, naui pia membra locabant,
Et citius uersis remigabant denique uelis
Famose cunctis ad portam gentibus urbis.
Hic quoque subducta iam processere carina,
Et clam cenobium Christo petiere sacratum,
Intra non modicos urbis uenerabile muros,
Portantes pretio uendendum denique magno
Exstincti testis funus uenerabile terris.
Quod gaudens hymnis suscepit turba fidelis
Suauibus, exsequias celebrans de more sacratas,
Largiter et pretium nautis tribuit superauctum,
Ardescens sancti mercari corpus amandi.
Quo nam mercato, pretii non munere pauco,
Eligitur tellus membris locuples retinendis,
In qua suprema busto pompa reparato,
 Glebe sub cumulo conduntur fragmina sacra.
Que mox stelligere Regnator maximus aule,
In tumulo signis iussit fulgere coruscis,
In celis anima satis; ut, regnante beata,
Aequa gloriola regnarent mortua membra.
   Denique collectus cernens ex urbe popellus
Non pauco uariis obsessos tempore morbis,
Mundatis illic fedis putredine membris,
Saluari gratis nulla mercede salutis,
Nam rudem meriti sanctum titubat fore tanti,
Illius ut causa fierent miracula tanta.
Tandem cenobii princeps, rectorque popelli;
Optima consilii tractans medicamina sani,
131 Sensit Celsithronum deuota mente precandum,
Quo iam dignanter, solita pietate, patenter
 Detegeret dubio cause secreta remoto.
Quod mox persone sexus optant utriusque,
Parcius atque tribus sociate sponte diebus,
Dulcibus instabant hymnis, precibus quoque sacris.
 His certe uotis deuota mente peractis.
Mitem mollitum Regem, sensere polorum
Esse suis preculis, studioso murmure fusis,
Nec non iudicio dubie pronum fore cause
Et cito fornacem cogunt feruere minacem
Ignibus appositis, toto conamine structis.
   Cumque focus gremio fureret fornacis in amplo,
Mox caput abscissum Christi sumpsere famelli,
Talia blandiloquis palpantes uerbula linguis
Rex pie, sideree dominator nobilis aule,
Omnia iudicio qui scis discernere iusto,
Illius meritum sancti fac igne probari,
Et, si sit tante fultus bonitatis honore,
Eius ut ex meritis fierent hec dona salutis,
Frontis pelliculam facito non tangere flammam,
 uerticis illesos omnes quoque redde capillos.
Sin uero meriti constet fortasse minoris,
Manda pro signo, saltim ledi cute summa,
Iuxta naturam fragilis carnis perituram.
Talia dicentes, clarum caput igne probandum
Credunt flammiuomis saltim surgentibus undis.
Et tandem, plene spatium post unius hore,
Hoc ipsum rapidis extollunt denique flammis,
Lustrantes oculis damnum ferret ne caloris,
Quod iam splendidius puro radiauerat auro,
Expers odoris penitus, tantique caloris.
Hinc, sursum uersis, laudauit turba fidelis,
uultibus, Altithronum modulanti carmine Christum.
Qui toties tantis fecit splendescere signis
Fragmina constantis, pro sese mortua, testis.
 132 Hec et mauseolo digne condens uenerando,
Digno percerte supplex ueneratur honore,
Finetenus merito uulgo bene credula noti
Celitus atque dati semper gauisa patroni.





LAPSUS ET CONuERSIO THEOPHILI uICEDOMINI.





ARGUMENTUM.

Theophilus, adolescens singularis indolis et ingenii, in Sicilia [leg. Cilicia] auo suo, episcopo, commendatur, qui illum archidiaconum  creatur. Auo defuncto, plebs illi episcopatum offert. Ille coram metropolitano abdicat. Alter electus, qui eum ab archidiaconatus officio deposuit. Ille, se uidens spretum et abiectum, Hebreum pro officio priori consequendo consulit. Ille diabolum euocat, et seipsum ei deuouit, et officio restituitur. Tandem penitentia ductus, auxilium gloriose uirginis Marie implorauit. Cuius tandem intercessionibus datum diabolo chirographum recuperauit, seipsumque totum sanctimonie uite deuouit.



INCIPIT HISTORIA.


    Postquam lux fidei, crescens per climata mundi,
Siciliam tenebris errorum soluit ab atris,
uir satis illustris nutritur partibus illis,
Nobilitate potens, meriti splendore refulgens;
Hicce Theophilus fuerat de nomine dictus,
Puri sacrata tinctus baptismatis unda.
 Quem deuota patrum diuinis cura suorum
Obsequiis igitur primis signauit ab annis,
Atque, sui dulcem pie sollicitando nepotem,
Cuidam pontifici credidit nimium sapienti,
Quo nutriret eum studio florente docendum,
Ipsius ingenium mentisque rigaret agellum,
 133 De sophie riuis, septeno fonte manantis.
   Cumque pio satis exhausti puero foret ipsi,
Digno confestim prouectus honore, gradatim
Perueniebat ad officium sibimet satis aptum,
Quod lingua uulgi scimus dictum uice-domni.
Hac igitur tanti pompa splendoris adepta,
Pontifici se subiectum cleroque modestum
Prebuit, atque pium populo, cunctisque benignum,
Commissoque gregi studio preerat uigilanti.
Maxime sed Christi minimis miserisque pupillis
Ac castis uiduis, nec non cunctis peregrinis,
uestes et uictum dextra tribuit bene larga,
Hospitiumque uagis nunquam claudebat egenis.
Hinc igitur consors omnis deuotio plebis
Affectu tenero cordis pendebat in illo,
 Ipsum seu dulcem uenerantur amando parentem.
   Interea uir summorum presul meritorum
Celitus acceptum direxit ad ethera flatum.
Quo nam defuncto, gremio terreque locato,
Consensu plebs clamabat concorditer omnis,
Respondens cleri uotis, eadem cupientis,
Hunc fore precipuis aptum meritis uicedomnum
Ut culmen sedis captaret pontificalis,
Summi pontificis curamque teneret ouilis.
Hoc quoque persuadere suo metropolitano
Pontifici scriptis festinabant cito missis,
Cuius iudicio statui pastor sapienti
Debuit ecclesie tali condignus honore.
   Qui, bonitate uiri comperta namque benigni,
Se completurum promisit uelle precantum,
 Et uenisse uirum iussit maturius ipsum,
Affectu populi tanto quem sensit amari.
Ille sed exsecrans talem constanter honorem,
Presulis imperio parere, negat, ueniendo,
Donec inuitus trahitur, turbis glomeratur.
Et, cum pontificis presentaretur ocellis,
134 Stratus adusque solum, uoces spargebat in altum,
Infectum uitiis sese dicens, fore multis
Non aptum sancto Christi populo dominari,
   His igitur querulis iterata uoce profusis
Antistes summus cessit postremo coactus,
Huncque Deus, talis qui fastidiuit honoris,
Iniuncte uacuum cure concessit abire,
Constituens alium, rectoris nomine dignum,
Qui nam, paucorum post interualla dierum,
 Quorumdam blandis clam seductus suadelis,
Subiectis alium cito preposuit uicedomnum,
Atque Theophilum, summis meritis uenerandum,
Mouit ab officio, multos quo fungitur annos.
Istic sed, fragilis tolerans patienter honoris
Damnum, tristitiam pellit de pectore cunctam,
Gaudebatque satis sese iam posse uacare
Tanto liberius studio Christi famulatus,
Quanto curarum securus erat uariarum.
   Huius mox mentem detestatur patientem
Totius humani generis seuissimus hostis,
Et, qua primates decepit fraude parentes,
Hac huiusce uiri pulsat penetralia iusti,
Adducens eius fragili sepissime menti
 Blanda potestatis delectamenta prioris,
Despectusque grauem facti nuperrime sortem.
Nec laqueos harum retraxerat insidiarum,
Donec captiuum Christi duxit sibi seruum.
Nec mora, uir fortis, uita meritisque celebris,
Mentis uirtutem demens abiecerat omnem,
Nec tentamentis studuit restare nefandis,
Sed uictus cessit, mentisque dolore tabescit,
Quique prius plebi spreuit princeps dominari,
Affectat iuris pompas nunc inferioris.
Tandem, seductus cecato corde misellus,
Quemdam peruersum petiit festinus Hebreum,
Qui magica plures decepit fraude fideles,
135 Prolambensque suas, prostrato corpore, plantas,
Ipsius auxilium flagitat lacrymando nefandum.
 Qui, super errantis lapsus gaudendo, malignus,
Nocte procul dubio iussit uenisse futura,
Promittens promptam despectus esse medelam,
Si parendo suis uellet tantum suadelis
Sub ditione sui posthec habitare magistris.
   His hic infelix monitis captus male blandis,
Demonis obsequio seui gestit religari,
Quo sic umbratilis munus meruisset honoris,
Quem nec signatum signo sancte crucis almo,
Sed mage demonicis confidentem suadelis,
Ocius ille magus secum duxit maledictus
Trans urbem, sub nocturnis secreto tenebris,
Intulit inque locum multo phantasmate plenum,
In quo tartarei steterant in ueste coloni
Alba, candelas plures manibus retinentes.
 Inter quos medius princeps residebat iniquus,
Qui rex est mortis, proles quoque perditionis,
Suadens damnandis astuta fraude ministris,
Impigre cunctis pretendere calliditatis
Assuete, laqueos omnes captare paratos.
   Et magnus errantem, damnumque sui cupientem,
Mox ad concilium perducebat scelerosum,
Prostratusque sui plantis extemplo magistri,
Monstrauit uerbo causam, qua uenerat illo,
Cui demon seuus contra sic denique fatus:
Dic, ait, auxilii possim quid ferre fideli
Ablutoque uiro Christi baptismatis unda?
Si meus esse cupit, scriptis Christumque negabit,
Illiusque puellarem pariter Genitricem,
Per cuius partum patior nimium graue damnum,
 Illum continuo uirtute mea releuabo,
Atque decus talis prestabo patenter honoris,
Presul ut ipse suis non contradicere iussis
Apponat, cernens omnes illi famulantes,
136 Qui nunc despectum spernunt uenerarier ipsum.
   His eam blanditiis anguine calliditatis
Iste miser uerbo non contradixerat ullo,
Sed fieri gestit, que peruersus draco suasit,
Proditor atque totum dederat se perditioni.
Sponte dedit proprii chartam scribens detrimenti
In qua spirituum testatur uelle nigrorum
Esse sub eternis sociis per secula penis.
Hoc ubi perfecit, passim phantasma recessit,
Ipseque cum prauo gaudendo redibat amico.
    Pacta namque die, presul precepit adesse
Cleri primates, plebis pariterque priores,
Atque Theophilum, cunctis astantibus illis,
Adductum, uerbis nimium blanditur amicis,
Ipsius subdens hilari uultu ditioni,
Defleuitque piis sese peccasse lamentis
Abiecisse uirum presumebat quia sanctum.
Ast hic, e subitis tanti letatus honoris
Donis, plus equo tollit se mente superba,
Iactanter subiectorum cuneos populorum
Ipsius obsequiis cogens succumbere duris,
Et, spreto penitus patrie celestis honore,
Terrestris tantum pompe uersantur amore.
Cumque diu uacuis inhiaret namque lucellis,
Atque, monente mago, nunquam cessauit iniquo,
 Seuo multiplices Satane persoluere grates,
Ex cuius largis, credidit, solummodo donis
Accessisse quidem tantam sibi prosperitatem.
Tandem celestis pietas immensa parentis,
Qui nunquam cupit interitum mortemque reorum,
Sed mage conuersis letam concedere uitam,
Condoluit, facti meritum periisse benigni,
Quo quondam stabili fulsit celeberrimus orbi.
Isthec, sollicitans omnes clementer egentes,
Moreque diuino, pietas eadem ueneranda
Concutit errantem digna formidine mentem.
   137 Nec mora, compunctus summo merore misellus,
Preponit pauitans oculis sepissime cordis,
Quanta, negando Deum, meruit tormenta per euum,
Et, quibus in penis iungi debebat Auerni.
 Hec quoque tractando secum merore supremo,
Talia continuis fertur dixisse lamentis:
Heu mihimet misero, cunctis probris uitiato!
ue mihi damnando, proprii pro crimine uoti,
Qui Patris summi Prolem per scripta negaui,
Diuineque simul dulcem Prolis genitricem!
Eheu, quam seuis tradar per secula penis,
Et quam continuis claudar sine fine tenebris,
Qui miser elegi subdi Satane ditioni,
Atque tenebricolis erebi sublimine iungi
Mundane pompe uano seductus amore!
Quid dicturus ero, nimium peccator, in illo
Tempore iudicii sancti Spiritus metuendi,
Quando factorum mercedem quisque suorum
Accipiat, dignam satis equa lance libratam,
 Pro diuersorum qualitate quidem meritorum?
uel, quis forte mei tunc apponet misereri,
Cum uix pro meritis iustus saluatur opimis?
Nam Christi Genitrix, celique potens dominatrix,
Flaminis atque sacri templum sine sorde coruscum,
Hec eadem uirgo, partus post gaudia casta,
Que retro conuersis fuerat mitissima cunctis,
Atque sui dulcem nunquam tardat pietatem,
Sola mihi uenie potis est medicamina ferre,
Si pro me proprium dignatur poscere Natum.
Sed, si pollutis illam rogitare labellis
Cepero, bacchanti nuper quam corde negaui,
Me uereor flammis celo consumier actis,
Ferre meum facinus quia non patitur graue mundus.
 Attamen, instantis causa cogente doloris,
Eiusdem celerem supplex quero pietatem
Quo clemens animam precibus saluet perituram.
138 Hec secum querulis nimium dicebat amaris,
Et, secli curis citius de corde repulsis,
Impiger ad templum properat, sub honore dicatum
uirginis intacte, matrisque Dei uenerande,
Octies et spatium transegit quinque dierum,
Illic contrito deflens sua corde piacla,
Denegat atque sibi, lacrymis satiatus amaris,
Omnia cultorum delectamenta ciborum,
Scilicet et requiem somni sepissime dulcem.
Peruigil in sacris summo conamine uotis,
Tali percerte corpus frangendo labore,
Purgauit lacrymis anime maculas uitiate.
    His bene perfectis, nimium cum lassus in horis
Nocturnis, molli declinat membra quieti,
Astitit in somnis illi castissima Regis
Aeterni Genitrix, eadem mundi dominatrix,
Scilicet auxilium, spes solamenque paratum,
Eius presidium deuota mente precantum,
Talibus et uerbis terrebat corda pauentis:
   O uir, cur nostri uigilas ad limina templi
uel, cur posse mei celerem temet pietatem
Presumis sperare, meum qui denique Natum,
Me matremque sui, peruerso corde negasti?
Dic, rogo, queis oculis possim mis cernere Prolis
Diuine uultum, celesti luce coruscum,
Quoue modo solio presens astare tremendo
Eius presumo? tibimet ueniam rogitando.
 Ast omnes culpas, in me fortasse patratas,
Affectu mentis tibi mox indulgeo gratis,
Omne genus nimium quia diligo Christicolarum.
Illos precipue tenero sed mentis amore
Diligo, consolor, propriis amplector et ulnis,
Quos exorantes, crebris hymnisque uacantes,
Inuigilare meo cerno sepissime templo.
Materni sed uis fortis me cogit amoris,
Hinc magis erga te nimio feruescere zelo.
139 Quod presumpsisti tradendus perditioni,
Blasphemando mei sanctum contemnere Natum,
Qui Deus eternus, de Patre Deo generatus,
Retro principii primordia cana sereni,
Ex me dignatus sumpsit sub tempore corpus,
Quod dedit humane morti nationis amore.
    Talia dicenti caste Christi Genitrici
uir merens animo, contra sic fatur amaro:
O mea domna, scio, nimiumque tabesco sciendo,
Plus iusto quia deliqui, spe captus inani
Commisi cunctis facinus maius quoque penis,
Despiciendo Deum, de te sine sorde profusum.
Hinc non sum dignus uenie conquirere munus.
Sed tamen exemplum nobis tribuere salutis
Sperande, multiuario qui crimine lapsi,
Post lapsum scelerum ueniam meruere suorum.
Nonne Niniuite mitem Christi pietatem,
Sese condignis cruciantes namque lamentis,
Inuenere trium post interualla dierum?
Nonne Dauid, propheta Dei, princeps quoque regni
 Iudaici, plebem Domini qui rexit herilem,
Illicito nupte subito preuentus amore,
Non timet, insidiis circumueniendo dolosis,
Insontem uita fraudare uirum sine causa,
Complexus chare licito quo posset habere?
Sed, postquam, uatis perterritus aduenientis
Admonitu, culpas didicit deflere gemellas,
Deleuit lacrymis tacite maculas cito cordis,
Suscepit rursum prophetie quoque donum.
Quid referam Petrum, Christo testante, beatum!
Qui post, quamuis soluendi, pariterque ligandi,
Nec non stelligere claues acceperat aule,
Pro fidei recte satis expressa ratione,
Detestando, Deum sese cognoscere Christum
Renuit, ancille uocem metuendo nefande,
 Nec semel, aut binis uicibus, sed denique ternis,
140 Ceu nunquam uisum, charum negat atque magistrum.
Sed, quia condigne lapsum defleuit ab ore
Peccatum, uenie meruit medicamen opime,
Scilicet atque gregi iussus preesse fideli,
Princeps Ecclesie pastor fit iure sacrate.
Talibus ac tantis, aliis multisque figuris
Admonitus, similem me, sperabam, pietatem
A Christo citius per te conquirere posse.
   Cui uultu blando dicebat sancta Maria,
Tristem melliflue refouens dulcedine lingue:
Si te commissum turbat facinusque nefandum,
Condecet ut cordis consensu confitearis
Hoc, quod mendaci demens sermone negasti,
 Ipsum, quem peperi, Patris Natum fore summi,
Qui iudex orbem ueniet renouare per ignem
Et post hec tandem pro te presumo rogare.
Ille quidem, rursus lacrymans, infit uicedomnus:
O dilecta Dei genitrix sanctissima Christi,
Que miti refoues cunctos pietate fideles,
Quo pacto? quo iure quidem contingere tandem
Altithroni nomen sanctum, uenerabile, magnum,
Infelix ego pollutis presumo labellis,
Qui Christum, baptisma, crucem Christi, quoque matrem
Te castam, scriptis blasphemaui male pictis
Cunctaque celestis pia sacramenta salutis?
   His miserans querulis inuentrix uirginitatis
Aiebat blandis iterum clementius orsis:
 Quamuis si grauibus uitiis nimium maculatus,
Attamen, ut monui, Dominum non sperne fateri,
Et, quia factus homo, nostri solummodo causa,
Ut spem conuersis uenie preberet habende.
   Nunc isthec demum, monitis parendo iubentis,
Cum lacrymis tales spargebat ad ethera uoces.
Hunc supplex ueneror, laudo, complector, adoro,
Ex Patre celesti, Christum, sine tempore natum,
Temporibus nostris missum de sede Parentis.
141 Ut de te casta, nec non de Flamine sancto,
Indueret fragilis nostre uelamina carnis,
Huncque Deum uerum. nec non hominem fore plenum,
Non dubito, nostri causa qui pertulit ergo,
 Opprobriis tangi, colaphis, alapis quoque cedi,
Sacraque pulsari crebris sua terga flagellis,
Atque sputis rutili speciem uultus maculari.
Cumque, coronatus spinis, et felle potatus,
Que sacra predixit scriptura, per omne repleuit,
Postremo sacris expassis in cruce palmis,
Ceu pastor uerus, bonitatis honore decorus,
Pro nobis animam moriens ponebat amandam,
Atque sepulcralem dignans suscepit honorem.
Hinc, inferna petens, erebi quoque claustra resoluens
Mortem destruxit, mortis patremque ligauit,
Tartareoque suos traxit de carcere iustos,
Ac sic non parua uictor comitante caterua
Ad superos rediit, proprium corpusque resumit,
 Quod fuit in busto clausum sub marmore magno.
Tertia quem uiuum uidit lux omne per euum,
Discipulique sui crebro uidere beati,
Ipsum nunc conuescentem, nunc ergo loquentem
Illis de regno dulci sermone futuro.
Post hec, attonitis oculis cernentibus ipsis,
Ipsam quam sumpsit carnem super astra librauit,
In qua iudicium ueniet celebrare futurum,
Proque suis meritis reddet bona uel mala cunctis.
Hec ita credentem, cordisque fide retinentem,
Atque tui deposcentem solitam pietatem,
Commendo me, uirgo tuo sanctissima Nato,
Impetraque tuo ueniam famulo sceleroso.
   Hec ubi continuis defleuit uerba querelis,
Sancta Dei Genitrix, eademque potens dominatrix
 Celorum, uerbis respondens, inquit, amicis:
Propter mysterium sacri baptismatis almum,
Et propter ducem chare mis prolis amorem,
142 Cuius te pretio sacri, scio, sanguinis ample
Emptum, pro mundo qui fusus erat perituro,
Procedens sacris aduoluor sedula plantis,
Eius, quem genui, cunctorum iudicis equi,
Nec parcam preculis studio certante profusis,
Donec ipsius mitem cogo pietatem,
Ut tibi parcendo dimittat tanta piacla.
His dictis, subito discessit uirgo sacrata,
Quod suscepisti credentis more popelli,
Linquens promissi misero solamina sani.
   Certe post triduum rursus ueniebat ad illum
In uisu, uenie munus reserans reparate,
 Et uultu leto deprompsit talia uerba:
En tis uir domini, tristis compunctio cordis
Est accepta Deo Patrique Prolique perenni,
Atque tue lacryme scelerum ueniam meruere.
Sed nec tartareis penis unquam capieris,
Si post hec perstare cupis sine fraude fidelis.
Ipse quidem contra mox dicebat prece blanda:
Certe seruabo sacre fidei documenta,
Nec post hec ultra male transgrediar negligendo
Quidquam de uestris, mea domna, piissima iussis,
Te quia post Dominum solam conferre medelam
Spero, quo penis pabulum, non tartara, mauis.
Sed non est mirum, per te me iam fore saluum,
Perquam de ueteris letali crimine matris,
 Omnem, dante Deo, mundum patet esse solutum,
Et quis, te poscens spe non dubiaque requirens,
Desertus fuerat, uel confusus remeabat.
Hinc ego, criminibus sat supremis uitiatus,
Suppliciter fontem deuota mente perennem,
Alma Dei genitrix, exoro tue pietatis,
Ut facias charte litteras extemplo nefande,
Queis me subiunxi uastatoris ditioni,
Eius de manibus miserum me sumere rursum,
Hinc animam formido meam quia forte misellam
143 Tempore iudicii multo discrimine ledi,
Si nunc predoni non est abstracta feroci.
   His dictis, oculis iterum uigilabat apertis,
Et, se prosternens precibus, crebro quoque deflens,
Ieiunando trium cursus agit ergo dierum
 Post hec e somno consurrexit mane summo,
Inuenit positam supra sua pectora chartam.
Qua uisa membris mox contremuit resolutis,
Et grates Christo cordis reddebat ab imo,
Atque puellari pariter Christi genitrici.
   Post hec namque die sacra feliciter orta,
Que trahit a Domino nomen uenerabile summo,
Intrat in ecclesiam, populis ex more repletam,
In qua tunc, inter sacre solemnia misse,
Astantes euangelicis presul docet orsis,
Et, coram cunctis sacram prostratus ad aram,
Eiusdem quoque pontificis dans oscula plantis,
uoce palam clara narrauit ab ordine cuncta
Que uel mortiferis egit uictus suadelis,
 uel que perpetua meruit poscente puella.
Hec ubi composita plene retulit ratione,
Antistes, facti tactus terrore stupendi,
Intonat his uerbis mirantis uoce profusis
   Cuncti gaudentes huc iam properate fideles,
Et, pia facta Dei laudantes mente fideli,
Credite iam Dominum, propria pietate benignum,
In letho delectari nunquam scelerosi,
Sed plus conuersis uitam dare uelle futuram.
Eia, dilecti fratres, intendite cuncti,
Quam pie precantes Dominus tollerat bonus omnes,
Quos scit conuerti, post tristia facta piacli.
Quis non miretur, quis non supplex ueneretur
Laudandam multam dulcis Christi pietatem,
Illum querentes semper qua subleuat omnes?
 Qui iam criminibus miserans parcebat et huius,
Ipsius illustris precibus, sancteque parentis,
 144 Per quam nature perit maledictio nostre,
Et per quam mundo uenit benedictio cuncto.
Hinc memor esto, Dei Genitrix sanctissima, nostri,
Qui te mente, fide, uoto laudamus et ore,
Quo pius ipse gregem pastor seruare fidelem
Dignetur, ueteris depulsa fraude draconis.
At nos exiles, nulla uirtute potentes,
Te semper regis mater non tacta perennis,
Ac de te genitum Regem Dominumque polorum,
Efferimus crebris, conclamantes simul odis,
Peccato noster moriens periit quia frater,
Sed, postquam periit, per te, sacra uirgo, reuixit.
   His dictis, chartam comburebat maledictam,
Et mox mysterium misse peragit studiose.
Hoc ubi compleuit, miro splendore refulsit,
 Instar surgentis Phebi, facies uice domni,
Quo mentis splendor lucens, anime quoque candor,
Eius per faciem monstraretur rutilantem.
Hinc astans populus, nimia formidine tactus,
Altithrono grates cepit resonare tonantes,
Cui placuit monstrare uiri meritum uenerandi.
Ipse quidem, sacrum repetens extemplo locellum,
In quo celestis donum meruit pietatis
Frangi ui aduersa fragilis ualetudine carnis,
Per spatiumque trium morbo crescente dierum,
Exemptus corruptibilis de carcere carnis,
Spiritus, etheream plaudens ascendit ad aulam.
Auxilio sancte fultus domineque Marie.
Scilicet exstinctum corpus, nisu populorum,
Ipso rite loco tumulatur honore supremo,
 In quo nactus erat ueniam, quam flendo rogabat.
   Talis erat desperati nec non scelerosi
Finis, qui proprium didicit deflere reatum,
Et se condignis studuit punire lamentis.
Hinc laus et uirtus Christo per secula cuncta,
Humani ueterem generis qui strauerat hostem,
145 Plasma sue dextre rapiens serpentis ab ore,
Ipsius et dulci constet lux alma parenti,
Que pie solamen misero iam contulit, Amen.
Unicus Altithroni Genitus retro tempora mundi,
Qui, miserans hominis, descendit ab arce Parentis,
Et carnis ueram sumpsit de uirgine formam,
uirginis ut iustum prime sedaret amarum,
Consecret apposite nobis pia fercula mense,
 Has faciendo dapes gustantibus esse salubres.
Quod sumus, et, quod gustamus, uel, quicquid agamus
Dextera Factoris benedicat cuncta regentis!





HISTORIA DE CONuERSIONE DESPERATI ADOLESCENTIS SERuI Proterii PER SANCTUM BASILIUM. Offert Hrotsuitha librum Gerberge abbatisse sue.



En tibi uersiculos Gerberg fero domna nouellos
   Iungens prescriptis carmina carminulis.
 Qualiter et ueniam meruit scelerosus amandam,
   Congaudens modulis succino dactylicis.
Spernere quos noli, nimium cum sint uitiosi,
   Sed lauda miti pectore facta Dei.



PRAEFATIO IN PROTERIUM.


 Qui uelit exemplum uenie comprendere certum,
Nec non larga Dei pietatis munera magni,
Pectore uersiculos submisso perlegat istos,
Nec fragilem uilis sexum spernat mulieris,
Que fragili modulos calamo cantauerat istos;
 Sed mage celestem Christi laudet pietatem,
Qui non uult digna peccantes perdere pena,
Sed plus perpetue conuersos reddere uite.
Gaudens gaudebit, quod, uerum stare, probabit,
Quisquis presentem perscrutatur rationem.





ARGUMENTUM


146 Erat uir quidam nobilis, Proterius nomine, Cesariensis ciuitate, in Asia Minori, attissimus. Is filiam speciosam et unicam habuit, quam castitati deuouit. Erat illi seruus delicatus, qui, amore puelle correptus, Magum adibat, super connubio puelle consulens. Is respondit se uelle puelle animum implere, et amore suo insanam reddere, si se suamque animam diabolo deuoueret. Annuit seruus, datoque chirographo demoni, puella potitur, nuptie celebrantur. Postea autem quam puella comperit illum diis manibus deuotum, matrimonii diuortium petit, in ecclesiam ducit, et a sancto Basilio chirographus a demone repetitur, ille fidei Christiane et Ecclesie restituitur.



SEQUITUR HISTORIA.


    Tempore, Basilius quo, uir uirtutibus almus,
Rexerat Ecclesiam iusto moderamine sanctam,
Sedem rectoris sortitus Cesariensis,
uir satis illustris degebat partibus illis,
Nomine Proterius, comes plebi uenerandus,
Nobilitate potens, opibus rerum quoque pollens.
Unica feminei sexus proles fuit illi,
Nec alius substantiole mansit sibi magne
Heres, quam certe tenero dilexit amore
Affectuque pio, nec non pietate paterna
Optans, plus animam nate, nunquam morituram,
Ornari gemmis perfecte uirginitatis,
Quam corpus pompa mundi mortale caduca.
Curauit sacris ipsam sociare puellis,
Que, consignate Christo uelamine sacro,
 Cenobii claustris pariter seruantur in artis.
   Doctor sed scelerum, qui decepit protoplastum,
Detestando uiri uotum laudabile iusti,
Ipsius proprium fecit feruescere seruum
In supra dicte dementer amore puelle.
Qui nimis infelix, spiculis perfossus amoris,
Quo magis ardescit, tanto plus corde calescit.
Indignum se coniugio meminit quia tanto,
147 Nec audet nudare nouum cordis cruciatum.
Tandem namque magum querens inuenerat unum,
Secretum cui mestitie monstrauit amare,
Promittens illi non parui dona lucelli,
Si teneram prolis mentem proprii senioris
Eius seruili iam conglutinasset amori,
Cui mox peruersus fraudis dicebat amicus.
 Nam fateor tante non me ualetudinis esse,
 Ut seruo proprie iungam consortia domne.
Sed, si rite meo satagis parere magistro,
Qui princeps eternarum constat tenebrarum,
Ipse potest certe complere tuum cito uelle,
Si post hec Christi numen non uis uenerari.
Cui male cecatus bacchanti corde misellus
Se consensurum monitis promiserat istis.
Tunc magus iste suo mandat scribenda ministro
Princeps inferni, regnator magne profundi,
Concede ergo tuos semper tentare ministros,
Si possint aliquos, fontis baptismate lotos,
Assignare tibi, subtractos de grege Christi,
Ut, que te sequitur, semper pars multiplicetur.
Hinc tibi namque uirum misi gaudens satis istum,
Eius propositum, quo, mox complendo secretum,
 Ipsum discipulum facias tibi rite futurum.
Hanc, ita perscriptam, misero dederat quoque chartam,
Supra gentilis tumulum, sub tempore noctis,
Stans, erebi domino supplex, dicens, dabis illam.
Quapropter, domini nate complexibus uti
Si cupias, licito Christum prius ore negato.
Quod mox preceptum mente amplectens male suasum,
Gaudens tendebat, qua se magus ire iubebat,
Auxilium ueteris supplex orando draconis,
Interitum prebere suis qui tentat amicis.
Nec mora, tartarei cursim uenere ministri,
Errantemque satis leti duxere maligni
Mox ad concilium cludere tenebricolarum,
148 Illic inuentor sceleris, cuncte quoque fraudis,
 Damnandus damnandarum princeps legionum,
 Consedit medius, coruino milite septus,
Tendens incautis laqueos clam calliditatis,
Nec non insidias euoluens ante repertas,
Inquirit, scelerum faceret quid quisque suorum.
   Scilicet, ut litteras perscrutatur sibi missas,
Utitur his uerbis, frendens uelut ira leonis,
Perterrendo uirum seua ratione misellum:
Nunquam Christicole permansistis mihi fidi
Sed mox ut uestrum compleui uelle iucundum,
Protinus ad uestrum fugistis denuo Christum,
Me detestando penitus post munera tanta,
Credentes talis certe Christum pietatis,
Ut ueniam nulli uellet tardare petenti
Reddere, conuersum respuit nec post scelus ullum,
Christicolisque datum Christi baptisma sacratum.
 Scilicet, et mecum te uelle, fatere, per euum
Penis inferni permansuris cruciari.
Hincque tuis manibus scriptam mihi porrige chartam.
Ostendam citius quantum possit mea uirtus.
   His mox infelix seruus monitis male captus,
Scribebat proprium ridenti pectore damnum,
Interitusque sui causam tetro dedit hosti.
Qui mox, damnando nimium gaudens super illo,
Leto tartareos emisit corde ministros,
uirginis ut misere mentem facerent in amore
Incesto, proprii citius feruescere serui.
   Et mens blanditiis fragilis pulsatur amoris.
Exclamat subito magna de stirpe creata,
Optans prestari sibimet consortia serui,
Atque patri proprio perfudit talia uerba:
 Iam miserere tue, genitor dulcissime, nate,
Et citius meme iuueni, quem diligo, trade,
Ne moriar tristis, languens per tedia cordis.
His pater auditis, lacrymis dicebat amaris:
149 Heu! heu! quid pateris, ueluti spes unica patris?
Dic, rogo, quis uerbis te decepit male blandis?
uel, quis blanditiis circumuenit simulatis?
Nonne, tibi patriam reddi cupiendo supernam?
Sponso celesti Christo te denique uoui,
Hunc casta solum coleres quo mente per euum,
Illius et laudes cum celicolis resonares,
Addita uirgineis, mortis post uincula, turmis?
Et tu lasciuo feruescis amore famelli!
 At nunc submissa, soboles mea, uoce rogabo,
Finem stultitie pergas ut reddere tante,
Ne genus omne tuum male confundas generosum,
Si tamen incepto tentas durare maligno
Turpiter absque mora paries, dulcissima proles.
   Que nam, consilium penitus spernendo paternum,
uultu mordaci proprio dicit genitori:
Si complere meum tardabis denique uotum,
Comperies, claram citius prolem morituram.
Tunc senior, non sponte, minis deuictus amaris,
Tradiderat sobolis seruo consortia dulcis
Condonans substantiolam pariter pretiosam
Ipsis, hinc animo nate dicebat amaro
Infelix non felicis tu nata parentis,
Tu decus atque dolor matris temet parientis,
 Totius et nostri generis confusio turpis,
Congaudes iam nunc seruo misere tibi caro,
Et post eternis penis merens capieris
   Tali coniugio, Satane cum fraude peracto,
Condoluit Christus, mundi Saluator amandus,
Quos pius effusa saluauit sanguinis unda,
Hostis subdiri uinclis captos retineri,
Et placet auxilium lapsis prestare benignum.
Scilicet erranti mox narratur mulieri
Quod non catholicus fuerit coniux miser eius,
Nec limen templi uellet pede tangere sancti,
Se quia serpentis iuri tradebat auari,
150 Sacra negans secte fidei, nomen quoque Christi.
   Que, se deceptam cognoscens esse misellam,
 Auribus intentis ut sensit uerba loquentis,
In terram cecidit, membris tremefacta solutis,
Eruit et proprios summo de uertice pilos,
Nec non uerberibus pulsauit sedulo pectus,
Cum lacrymis tales spargens super ethera uoces:
Quisquis predulces non uult audire parentes,
Nunquam saluatur, quod in hac ratione probatur.
Heu! heu! splendorem diei cur nata recepi,
uel, cur continuo non sum concessa sepulcro,
Infelix foueam caderem ne mortis in atram!
   Hec dum tristitia dicebat continuata,
Coniux illius subito uenit scelerosus,
Et de se falsas iurauit res fore dictas.
Que mox constanti respondet uoce neganti
Si reus ingentis culpe iam denique non sis,
 Letus ad ecclesiam mecum cras pergito sacram
Illic et sancte celebrans solemnia misse.
Qua mox deuictus iusta ratione misellus,
Causam commissi narrauit namque piacli.
Illaque, mollitiem iam deponens muliebrem,
Et sumens uires prudenti corde uiriles,
Mox ad Basilium currebat namque beatum,
Nec non uestigiis coram prostrata sacratis,
Utitur his uerbis, turbato pectore fusis:
   Sancte Dei, clemens nobis succurre misellis,
Et trahe de tetris seui nos faucibus hostis,
Qui nostras fragiles iactat se perdere mentes.
Cumque modum culpe denudauit sibi tante,
uertitur ad seruum presul Domini scelerosum,
 Accepit uerbis illum rogitare benignis,
Post scelus ad Christum uellet si uertere sensum.
Qui, se saluari desperans, dixerat illi,
Si posset fieri, uoluissem mente libenti,
Sed restat menti sceleris res facta uolenti
151 Me quia per litteras hosti dederam male scriptas,
Et nomen Christi cecato corde negaui.
   Ad quem uir Domini: Curam tibi fingere noli,
Ceu tibi sit uenie penitus spes dempta petende.
Unicus ergo Patris, iudex mitissimus orbis,
Ad se conuersum qui nunquam respuit ullum,
Si defles culpam, gaudet prestare medelam;
Hinc iam mortiferum peccati linque profundum,
Nec non ad certum pietatis confuge portum,
 Ad se tendentes qui saluos suscipit omnes.
His igitur miserum monitis correxit homullum,
Nec non sponte sua nigro conclusit in antro,
Illic ut sordes licito defleret enormes
   ost tres ergo dies iterum ueniebat ad illum,
Inquirens talem si posset ferre laborem?
Qui, lassus nimium, uerbis responderat istis:
Penas spirituum patior uix namque nigrorum,
Me quia continuis attrectant namque flagellis,
Atque petunt iaculis lapidum sepissime duris,
Insuper opprobriis opponunt semper amaris,
Quod non inuitus pridem, sed gratis, adirem
Illos, ipsorum sine ui me dans ditioni.
Tunc anime medicus languescentis, bene doctus,
Lassatum refici iussit, statimque recessit.
 Post tempus paruum ueniebat denique rursum,
Querens obscuro quid tunc pateretur in antro?
Qui dixit: Certe melius ualeo, Pater alme,
Longius horribiles tantum quia sentio uoces.
Hinc presul, letus secreto pectore factus,
Egreditur, iuxta morem faciendo priorem.
Tandem post spatium ueniens quadraginta dierum,
In queis peccatum lapsus defleuit amarum,
Inuenit letum, quem credebat fore mestum.
Et, cum letitiam miraretur sibi charam,
Peccator, lacrymis iam mundatus bene largis
Ut certus uenie, sancto dicebat, amande:
152 Spero quidem, per te me saluari, Pater alme,
In somnis quia te uidi luctamen inire
Pro me cum seuo nec non serpente maligno,
 Quem tu uicisti subito uirtute superna.
   Auribus intentis ut sensit uerba loquentis
Antistes, laudem Christi cecinit pietati,
Extraxitque loco captiui membra nigello,
Et loca in propria noctis sub tempore cella,
Que fuit ecclesie lateri coniuncta sacrate,
Illic et plebem iussit coire fidelem,
 Ut pariter preculis pernoctarent studiosis,
Quo bonus errantem, per consuetam pietatem,
Pastor ouem turmis proprii iunxisset ouilis.
Ortus cumque nigras noctis sol expulit umbras,
Dextra predicti comprensa, presul, homulli,
Intrat in ecclesiam, secum quoque duxerat ipsum.
   Ut limen sacris tetigit uenerabile plantis,
Adfuit insidiis latitans clam demon amaris,
Attraxitque uirum magna ui denique sursum,
Illius arrepta secreta fraude sinistra,
Ad quem Basilius, forti mandamine functus:
   Improbe fur, Regis facturam redde perennis,
Et furto captam uictus cito desere predam.
Cui mox communis cunctorum dixerat hostis,
Peruersis uacuas implens latratibus auras:
 Cur satagis proprium mihimet ui tollere seruum,
Qui sua sponte meis submisit colla catenis?
Chartam percerte, mihimet quam reddidit ipse,
Tempore iudicii Christo monstrabo futuri.
   Cui sanctus rursum reddebat tale responsum,
Ipsius Christi precepto, iudicis equi,
Reddere litterulas, spero, te protinus ipsas.
His igitur dictis, orauit turba fidelis
Altithronum preculis, deuoto pectore fusis,
Fidum pastorem quo confortaret in hostem.
Nec mora, de summo cecidit scriptura dolosa.
153 Ante pedes sancti nec non pastoris amandi.
   Tunc plebs, corde pio gaudens cum presule digno,
Sparsit adusque polum uoces cum carmine laudum,
Collaudans Christum, solita pietate benignum,
 Qui captum ueteris retraxit ab ore leonis.
Nos quoque plaudentes, spargamus ad ethera uoces,
Laudantes Dominum ridenti pectore Christum,
Quo nobis talem clemens uenie tribuat spem.
Ipsi namque decus soli, uictoria, uirtus,
Laudum cantamen maneatque perenniter. Amen.





HISTORIA PASSIONIS SANCTI DIONYSII EGREGII MARTYRIS.





ARGUMENTUM.

Dionysius, Atheniensis philosophus, Aegyptios uates, scientie astrorum gratia, adiit, a quibus cum edoctus esset, defectumque solis sine lune interpositione hora passionis Dominice obseruasset, Athenas rediens, ignoto Deo, ut Lucanus ait,

   . . . Et dedita sacris
Ignoti Iudea Dei. . .
aram inter simulacra Atheniensium erexit. Quam cum apostolus Paulus uidisset, auctoremque dedicate are inquisisset, Dionysium, philosophum, comperit, quem ad fidem conuertit, et in presulem Atheniensem ordinauit. Qui, dum per uisionem apud Polycarpum presbyterum animatus ad martyrium fuisset, ad Clementem, primum post Petrum papam, Romam uenit. A quo cum legationem Euangelii predicandi gratia, ad Galliam et Parisios accepisset, a Sisinnio, preside Galliarum, tempore Domitiani, cum sociis martyrio coronatur, efficaxque sue sanctitatis documentum reliquit, dum, capite plexus, truncus ceput ad destinatum sepulture locum per duas leucas portauit.



INCIPIT HISTORIA.


    Cum factor summe, medie rationis et ime,
In cruce supplicium mortis pateretur amarum,
Orbem nocturne circumduxere tenebre,
154 Et sol, deposito radii splendore sereni,
Exsequias Domini celebrat famulamine Christi
Quo mox astrologus uiso Dionysius almus,
Qui tunc Memphiticis artem discebat in oris,
Que docet astrorum motus, solis quoque cursum,
Obstupuit, libris cepitque requirere lectis,
Si tunc ecclipsis posset consistere solis.
Ast ubi non solitas sensit magis esse tenebras,
Descripsisse diem dignum ducebat et annum,
Non dubitans designari quid forte stupendi,
Quod post mysterium declarasset tenebrarum,
Coniectatque Deum signis testantibus almum,
 Hactenus ignotum, mundo mox esse probandum.
Ast ubi de riuis prefate debrius artis,
Athenas petiit, sedem patriamque reuisit,
Inter stultorum simulacra profana deorum,
Culte constructam poni preceperat aram,
Hanc ipsam titulis decernens congrue pictis,
Ignoti sub honore Dei debere sacrari.
Quam doctor Paulus cum conspexisset, opimis,
Qui sit is ignotus, uerbis rogitabat amicis.
Urbis cui primus Dionysius ipse beatus
Exposuit causam, pro qua construxerat aram,
Et sic, alternis certantibus ergo loquelis,
Qui fuit incredulus, fidei cessit bene uictus.
   Post hec egressus, ceco dat lumina Paulus,
Quem properare quidem citius precepit in urbem.
 Hunc functum cernens predictus lumine princeps,
Et credens signo, diuino numine facto,
Festinat subito cupidus cum coniuge chara
Pergere quo Paulum cognouerat esse beatum,
Ipsius multa iuris comitante caterua,
Qui pariter fuerant sacro baptismate tincti,
Prorsus delicti mundantur sorde ueterni,
Et, qui dux plebis fuerat simulacra colentis.
   Presul catholico preponitur ergo popello.
155 Hic presul factus, mira bonitate decorus,
Sedulus officium bene compleuit sibi iunctum,
Absentes scriptis, presentes denique dictis,
Ad uere cultum fidei ducendo sequendum.
Nam, quondam pergens, semen uerbi quoque spargens,
Hospes, iam uergente die, fertur petiisse
 Sanctum presbyterum Cretensem, nomine Carpum,
Qui male tristitia conturbabatur amara,
Nec non plus licito succensa ferbuit ira,
Quidam gentilis quia peruersis suadelis
Fecit Christicolam fidei sacra spernere quemdam.
Hunc et presbyterum presul sensit fore mestum,
Causam tristitie uerbis querebat amicis,
Et, tristem monitis blande mulcendo benignis,
Suaserat, ut nimiam cordis deponeret iram,
Et pro damnandis exoraret scelerosis,
Quo, cito conuersi Christoque reconciliati,
 Eius perciperent mitis munus pietatis.
Admonuitque crebro nulli debere negari
Spem uenie, proprium uellet si flere reatum.
Sed, qui tristitie studuit, spreta pietate,
E contra frendens, cordisque furore tabescens,
Apposuit miseris duris maledicere uerbis,
Protestans, illos neutra dignos fore uita,
Qui uixisse Deo presumpsissent sine uero.
Hac tam tristifica tandem ratione peracta,
Mente satis tristi componit membra quieti.
Nec mora, monstratur, cellis celi patefactis,
uisio, que fluctus animi compescuit eius.
Scilicet, Altithronum miro splendore coruscum,
uiderat, angelicis septum residere ministris,
De celoque rogum raptim descendere magnum,
 Ceu foret emissus scelerum uindex aliquorum.
In terras oculis rursum lustrando reflexis,
Horrendum barathrum conspexit hiare deorsum,
Anguibus impletum uariis penisque refectum,
156 Supra quod miseri plantis lapsantibus illi
Herebant ergo, flentes in littore summo,
Egressi quoque serpentes, illos cruciantes,
Cogebant secum barathrum penetrare profundum.
Quo uiso, Carpus, maiore furore repletus,
Deflet quod miseri non essent precipitati,
uoceque confusa repetens rursum maledicta,
Quod diuina reos, orat mox, ultio perdat.
Dixerat, et Iesu, solita pietate benignus,
De summo celi solio promptus misereri,
Infit, non mitem Carpi causando dolorem:
 Percute, si possis contra me, Carpe rebellis,
Qui cupis interitum sitienter adesse reorum.
En, ego sum celi rector mortisque peremptor,
Humana rursus pro gente pati pie promptus,
Si non saluari possunt aliter scelerosi
Qui post commissum discunt deflere reatum.
Nec leue duco mee dextre iam plasma perire,
Quod pulchrum feci, quod corruptum reparaui,
Elige nunc dulcem uel sectando pietatem,
In celo mecum semper regnare per euum,
uel, per seuitiam dire mentis male duram,
Supplicio barathri tradi sine fine profundi.
His nimium iustus monitis uir mansuefactus,
Exemplum cunctis imitande fit pietatis.
 Post hec, summorum fama clarus meritorum,
Presul, disposuit Romam petiisse superbam,
Optans cum Petro Paulo pariterque magistro,
Nomine pro Christi se mox impendere morti.
Palmam martyrii sed sumpserunt prius illi
Quam portas Rome ueniens intrauerat ipse,
Discipulusque Petri, Clemens, uenerabilis orbi,
Sedis apostolice culmen rexit satis apte.
Qui nam pontificem pie suscepit uenientem,
Illum condigne summoque colebat amore;
Denique post spatium decursi temporis amplum,
157 Quo serui Domini commanserunt uenerandi,
 Cum iam celestis pietas mitissima Regis
Aeterne lucis radio uoluisset opimo
Errorum tenebras ueterum discindere nigras,
Queis tunc occidue partes fuerant male cincte,
Papa, prior monitus diuino Flamine, sanctus,
Pontifici uerbis digno suadebat amicis
Semina diuini per gentes spargere uerbi.
En. ait, o miles Christi, frater Dionysi,
Magna seges Domini crescit per climata mundi,
Prebens innumeras mature messis aristas,
Instantes messi sed constant oppido pauci.
Hinc tu, sacrorum bibulus qui fonte librorum
Constans, diuini sciolus quam maxime cultus,
Exemplo Pauli, securus perge, magistri
Imperio populos Christi subiungere multos.
 Et tibi credo potestatem ditionis eamdem
Quam Christum Petro scimus tradidisse magistro,
Et, quam suscepi successor iure magistri.
Conuersos pie soluendi, sontesque ligandi.
Accipe nunc Gallos, tibi me tradente, docendos,
Doctrineque tui signetur Gallia forti,
Quo uir apostolicus digna celebreris alumna.
Nec uereare quidem gentes intrare rebelles,
Que restant uero, frendentes more ferino,
Sed, tibi mercedis tantum, confide, perennis,
In Patris astrigera summi seruarier aula,
Quantum pro Christo tuleris patiendo doloris.
His pape blandis presul monitus suadelis,
Occidue fines partis festinus adiuit,
Menibus atque Patris gressum mox intulit urbis,
 In qua crebro loci pro fertilitate decori,
Gallorum proceres concurrunt sepius omnes.
Hic ubi diuini cepit sacra semina uerbi
Spargere, signorum mox exercere per illum
Christus uirtutes dignabatur pie plures,
158 Quo tanto plebis mollescere corda rebellis
Ad ueniam possent. quanto crebro signa uiderent.
Ast ubi credentis numerus populi magis auctus,
Inspirante dies Christo creuisset in omnes,
Infremuit super hoc ueteris fraus seua draconis,
Dedignans animas sese iam perdere tantas,
Quas prius errorum laqueis capiebat amaris,
Hinc pater ipse doli, sceleris doctorque maligni,
Prouocat iniustum regem mox, Domitianum,
Christicolis edicta necis dictare ferocis.
 Qui, decreta per omne suum mittens mala regnum,
Christi cultores morti damnarier omnes
Cuius precepto Sisinnius ergo nefando,
Preses, consensum prebens extemplo malignum,
Pontificem presentari uinctum, iubet, illi,
Quem fore Gallorum cognouit rite magistrum,
Ac primum flagris mactatum denique duris,
Nec non suppliciis affectum crebro cruentis,
Carceris in tenebras iussit concludier atras,
Ipsius condiscipulos pariter quoque binos,
Quos nunquam charo sors coget abesse magistro.
Sed nec carcereis presul preclarus in antris
Desinit obsequium Domino persoluere dignum,
Sed docuit plenem, studiose conuenientem,
 Ac celebrat sacre solito solemnia misse.
Ast, ubi celestem debebat frangere panem,
Lux noua tristifico subito fulgebat in antro,
In qua sideree Regnator splendidus aule
Scilicet, angelica pariter comitante caterua,
Apparens, charum consolabatur alumnum,
Sanctaque dans illi, mulcebat famine tali:
Accipe, chare meus, mis iam uenerabile corpus,
Cuius mysterium tibi mox complebo secretum.
Namque tui merces mecum manet optima perpes,
Hisque salus summa Patris prestatur in aula,
Consentire tuis qui dant operam pie iussis,
159 Certa constanter seruaque fidem patienter,
Quo crescant celebris tibi iam preconia laudis,
Et, quodcunque sacris a me precibus rogitabis,
 Impetrare mei poteris dono pietatis.
Tali letatus fortis solamine, testis,
Nulla timet tormenta pati pro nomine Christi.
Post hec abstracti testes de carcere terni,
Precepto mox prefecti cogente superbi,
An uellent duris, rogitantur, cedere penis?
Qui bene concordes, clara quoque uoce fatentes,
Patrem cum Nato, nec non cum Flamine sacro,
Esse Deum uerum, solumque perenniter unum,
Testantur, mox malle mori pro nomine Christi,
Membratim quoque suppliciis scindi rediuiuis,
Quam sua colla diis unquam submittere falsis.
Hac magis offensus preses ratione profanus,
Ceu leo, non modica rugiens preceperat ira,
Athletis Christi ceruices mox resecari,
 Et gladiis cunctos perimi baptismate lotos.
Cedibus innumeris, ut iussit, namque peractis,
Presul cum sociis iunctus trahitur uenerandis
Ad loca martyrii, damno capitum peragendi.
Qui nam gaudentes, Domino laudesque canent
Pergebant prompti semet mox dedere morti.
Presul tunc oculis sursum manibusque leuatis.
Alrithtrono tales fundebat congrue grates,
Mi Dee, mi Factor, mi clementissime Rector,
Qui me uitali prestans aura pie uesci,
Scilicet ingenii donasti luce profundi
Quo tis secretum scrutarer mysteriorum.
Te solum laudo, te cordetenus benedico,
Et tibi deuotas cunctis grates ago membris,
Pro cunctis donis mihi collate pietatis,
 Teque precor, maiestatis Rex magne perennis
Ut dare perpetuam mihimet dignere coronam,
Atque meis sociis, pro te nunc iam morituris,
160 Tuque tuum populum serua pietate paterna,
Quem pascens fidei tibimet sermone nutriui.
His ita poscentis precibus iam rite peractis,
Una discipuli sancto cum presule bini,
Poplitibus positis, ceruicibus atque reflexis,
Ictus lictoris susceperunt ferientis.
Quorum permansit celebris confessio talis,
Ut, dum precisis siluerunt corpora collis,
Palpantes lingue laudes Domino cecinere.
Truncatum quoque pontificis corpus morientis
Erigitur subito, nitidum splendore sereno,
 Atque, caput brachiis portans proprium bene firmis,
Descendit recto gressu de monte profundo,
In quo martyrium consummauit pretiosum,
Transiliensque uie citius duo millia dure,
uenit adusque locum seruando corpore dignum.
Quem descendentem, cursuque cito gradientem
Cetus angelici comitantur luce serena,
Alleluia Deo resonantes uoce sonora.
His signis factis, conuenit turba fidelis,
Martyris atque loco uenerabile corpus in ipso,
Quem sibi signauit, cum post gressus requieuit,
Impositum tumulo uenerantur honore supremo.
Exsequias tanti luctu celebrando patroni.
Illic pro meritis eius iehsu uenerandis
Christus uirtutes fecit clarescere signis.
 Nam uisus cecis, lingue sermo quoque mutis,
Auditus surdis, solidus gressusque podagris,
Teste precante sacro, donatur, crebrius illo,
Et uariis egri morbis qui debilitati,
 Adueniunt leti, membris redeunt renouatis.
Hic quoque non raro mestis solamina grata,
Et munus uenie scelerosis fertur ab arce,
His, qui sacra precum profundunt uota suarum
Martyris ad tumulum, proprium deflendo reatum.
Cuius continuo nos intercessio sancta
161 Commendet Christo, scelerumque ueniamque precando,
Obtineat, nostris ipsum pie parcere culpis,
Et partem nobis uite prestare perennis,
Quo mereamur eum leti laudare per euum,
Qui post dura suis semper certamina sanctis
Martyribus duplicis brauium prestabit honoris,
Ut, dum congaudent anime super ethera sancte,
Non minus in tumulo letentur mortua membra,
 Signorum titulis crebro glorificata coruscis.
Ipsi summa salus, perpes uictoria, uirtus,
Laus, honor, imperium, semper decus omne per euum.





HISTORIA PASSIONIS SANCTAE AGNETIS uIRGINIS ET MARTYRIS.





ARGUMENTUM.

Agnes, puella Romana, pulchritudine eximia, et Christiana, in cuius amorem filius Sempronii comitis, Urbis prefecti, perdite incidit, primo illam uerbis et muneribus tentans, ut amori suo responderet. Illa constanter Christum sponsum suum affirmans, cui iugi castitate se dedicasset, tandem ab eodem ad templum ueste, in quo uirgines uestales dee ueste, hoc est eterno igni, seruiebant, trahitur, ut huic sacrificaret. Quod cum renuisset, a prefecto, pre ira furioso, in fornicem rapitur, ut cunctorum stupro et ludibrio illam prostitueret. Cumque illam iuuenes furientes congredi uellent, mox fornicem insolita lux texit, que uim inferre uolentes uirgini repulit. Tandem ipse ueniens prefecti filius insolentior, uirginem aggrediens, mox pronus in terram cadens, exhalabat animam. Pater, merens mortem filii subitam, uirginem magicis artibus insimulat. uirgo uero, ad ostendendum, Christi uirtute, non magicis artibus, factum, in laudem Dei mortuum resuscitat. Quo pater uiso, dubitat quid de uirgine faciat, fidem Christi suscipit. Qua re ad sacerdotes delata, sibi idolisque timentes, tumultum 162 commouent, uirginem, morti tradi uolunt. Prefectus iam fidelis, ne fidelem damnare cogatur, se subtrahit, alium substituit, qui illam in ignem coniiciebat. Flamma, corpus uirginis fugiens, multos astantes absumpsit et ambussit. Tandem, uirgine in mortem consentiente, a carnifice gladio transuerberatur, corpus sepulture a parentibus traditur, spiritus uirgineis choris cum Christo sociatur.



INCIPIT HISTORIA.


    uirgo que, uanas mundi pompas ruituri,
Et luxus fragilis cupiens contemnere carnis,
Promeruit Regis uocitari sponsa perennis,
Que uelit, angelice pro uirginitatis honore,
Ipsius astrigera Sponsi celestis in aula,
Addita celicolis nitida fulgere corona,
Atque, sequens Agnum, carmen cantare sonorum,
Conseruet pure sincero cordis amore
Signum laudabilis, quod portat, uirginitatis,
Queque caput Christo signat uelamine sacro,
Hereat affectu tenero constanter in illo,
Ac cunctis aliis ipsum preponat amicis,
Qui, rutilans nimium forma speciosus amena,
Natos cunctarum merito uincit mulierum.
 Cuius amore quidem feruentes congrue pridem
Perplures sacre constanti corde puelle,
Elegere mori, seuis penisque necari,
Quam decus insignis corrumpere uirginitatis.
Inter quas Agnes, mundo celeberrima uirgo,
Iure sui sponsi, condigna laude decori,
Christi, dissimilem cunctis recitando decorem,
uirginibus sacris eius commendat amoris
Pignus, qui, genitus de uirgine solus,
Sponsus castarum nec non decus est animarum.
   Hec Agnes ergo, meritis clarissima uirgo,
Carmine non culto pangit quam nostra Camena,
Urbis famose prenobilis incola Rome,
Prodiit almorum clara de stirpe parentum,
 163 Inclyta nobilitas quos uexit et alma potestas,
Ortus atque sui respondens nobilitati,
Pulchra fuit facie, fideique decora nitore,
Precipuis nimium meritis mundoque celebris.
Que, iam tincta sacri pura baptismatis unda
Et de delicti maculis mundata ueterni,
Se totam Christo deuouit mente benigna,
Nitens, seruata bene uirginitate beata,
Spernere carnales affectus fortiter omnes,
celibis et uite durum luctamen inire,
Quo, uictrix hostis corruptelam suadentis,
Iungi celicolis meruisset in ethere sanctis.
   Ast, ubi lustra duo, celeri cursu reuoluta,
Insuper et ternos etatis transiit annos,
Sempronii comitis, prefecti scilicet Urbis
 Filius, insignis iuuenilis stemmate floris,
Illius forme decus ut uidit speciose,
Affectu nimio cordis suspensus in illa,
Hanc sibi pre cunctis unam delegit amandam,
Se fortunatum, credens, et honoribus aptum
Si tam prepulchre meruisset habere puelle
Dulcia per proprie tempus consortia uite.
Hinc illam adiit, multis comitatus amicis,
Desponsare uolens sponsam Christi uenerandam,
Pluraque de patriis comportans munera gazis,
Stultus sperauit, quod perpetrare nequiuit,
uirginis ut stabilem donis corrumpere mentem,
Illius et turpi coniungere possit amori.
Sed Christi uirgo, spernens, ceu stercora, dona,
Pondus et oblati dedignans protinus auri,
 Splendorem quoque gemmarum rutilum uariarum,
His uerbis iuuenem causari fertur amentem:
O fili, mortis merito damnande perennis,
O fames scelerum, contemptor et Omnipotentis,
Discedens a me citius fugiendo recede,
Nec credas te posse meum peruertere purum
164 Cor, quod amatoris preuenit nobilioris
Dulcis amor, pulchrum cuius fidei fero signum
In facie summa, nec non in corpore toto,
Quo me signauit, strictimque sibi religauit,
Ne mea mens alium iam presumpsisset amicum
Querere, sed solum complecti disceret illum,
Qui, uirtute potens, omnique decore refulgens,
Celestes et mortales supereminet omnes.
Hunc sine matre Pater, cani retro tempora mundi,
 In deitate parem, nec maiestate minorem,
Omnipotens genuit, per quem sibi secula fecit.
Et sine Patre quidem mater pariebat eumdem,
Factorem proprium lactans, sub tempore natum,
Cuius prepulchram mirantur denique formam,
Solaris splendor, lune renitens quoque candor,
Laudantes radiis Dominum fulgentibus orbis,
Cuius et imperio famulantia sidera cuncta
Illis iniunctis complent per tempora cursum.
Cui, conclamantes condignis laudibus, omnes
Cetus angelici non desistunt famulari.
Mira tui bonitas est, et precelsa potestas,
Gloria sublimis, perpes concordia pacis,
Laudabilis pietas, nimiumque benigna uoluntas.
 Talis namque meus, quem diligo, constat amicus,
Quem, fateor, solum pre cunctis esse colendum.
Ille quidem talis me desponsauit amoris
Pignore, ceu sponsam, clara dotando corona,
Atque meum gemmis collum cinxit pretiosis,
Auribus et resplendentes suspendit inaures,
Prebens ornatus uarii claros mihi cultus.
Ipsius certe dulcedo fluxit ab ore,
Que me lactauit, dulci pastuque cibauit,
Ceu nectar mellis, suauis uel copia lactis.
Insuper et thalamum mihimet construxit in euum,
Lucentem gemmis uariis, aurique metallis,
Organa melodiis in quo resonando canoris
165 Carmen dulce mihi cantant per tempora secli,
Et pariter sponsi laudes modulantia cari,
 Illius affectum semper suadent mihi castum,
Affectu, quem secreto cum cordis amabo,
Nulla puellaris patior detrimenta pudoris.
Ast, ubi forte sui merear complexibus uti,
Eius et in thalamum, sponsarum more, coruscum
Duci, permaneo uirgo, sine sorde, pudica.
Cui debebo fidem soli seruare perennem,
Ipsi me toto cordis conamine credo.
   His miser auditis, spiculis perfossus amoris,
Ingemuit, crebro ducens suspiria longa,
Hoc quia non meruit, ceco quod corde petiuit,
Et, super hoc merens, nimioque dolore tabescens,
Decidit in lectum stultissimus ille uirorum,
Et, simulans male languorem, celauit amorem,
Qui sibi causa grauis fuerat non parua doloris.
 Nec mora, fit notum, fama prodente sinistra,
Natum prefecti nimio languore ligari.
Conueniunt subito medici, uelut agmine facto,
Apponunt uariis aptas morbis medicinas.
Harum sed iuueni nil proficiebat amenti.
Tandem senserunt, quod mox patri retulerunt,
Non hoc languoris signum, sed fortis amoris,
Quod contristatus pateretur filius eius.
Quo pater audito, causa morbique reperta,
Ut leo frendescens, rapidam conuersus in iram,
Incepit percontari rabie furienti,
Quis foret ille potestatis sic imperialis,
In quo spe uana uirgo confisa superba,
Crederet esse sibi iunctum contemnere natum
Eius, qui, plebi merito celeberrimus omni,
 Esset condigne summo prouectus honore.
Hec ubi disseruit nimioque furore latrauit,
Comperit, hanc ipsam, sacro baptismate lotam,
Agnem, Christicolam, primis fore semper ab annis,
166 Et, conseruande pro uirginitatis amore,
Esse suum sponsum, consueto dicere, Christum.
Quo nam comperto, letatur corde maligno,
Sperans mox teneram merito debere puellam
Seuis ad cultum penis urgere deorum,
Et sic posse suum tandem complere furorem,
Quo pro contemptu nati furiebat egroti.
Hinc, illam citius sisti conspectibus eius,
Iussit, et astantem, nullo metu trepidantem,
Primo suadelis nimium mulcebat amicis,
 Tunc etiam probris dure cogebat amaris,
Ut se sponte sui nati copularet amori,
Et simulacra deum coleret, Christumque negaret.
Sed uirgo Christi nec suppliciis superari,
Nec blandimentis potuit deuincier ullis,
Quin seruaret amatori sine fraude priori,
Quod pepigit pactum, signo fidei stabilitum.
Cui preses, prauam rursum renouans suadelam,
Dixit: Si uere cupias intacta manere
uirgo, dee magne citius subiungere ueste,
Eius sacricolis et consociare puellis,
Quo condigna fias illi semper famulari.
   Hec inquit preses, contra sed sic ait Agnes:
Si mihi iure tuum placuit contemnere natum,
Qui, ratione uigens, cunctis quoque sensibus utens
 Corporeis, anima regitur nunquam moritura,
Quamuis sit merito barathro claudendus in imo,
Multis errorum pro commissis uariorum,
Ni, sanum sapiens, et quandoquidem resipiscens,
Se tingi faciat pura baptismatis unda,
Queis te posse minis, uel queis tandem suadelis,
Ad simulacrorum reris me cogere cultum?
Artificum cura, que, conformata metallo,
Membrorum falsam portant solummodo formam,
Mobilis officium complent nec corporis ullum,
Et neque uiuentis quidquam monstrant animalis
167 Et quod ab his insensatis monstrisque profanis
Solamen uite mihimet sperare gerende
Possum, que, uita sensuque carentia cuncto,
Nec sibi proficiunt, mihi nec succurrere possunt?
 Hec ubi dicta dedit, preses Sempronius inquit:
Florentem primis te nam cognosco sub annis,
Ingenio paruam, nec non etate tenellam.
Hinc, infantili parcendo simplicitati,
Prudenter te supporto, lasciua puella,
Quo parcendo tuum citius te flectere collum
Sub sacris ueste plantis faciam uenerande,
Iureque nostrorum numen placare deorum.
Sed, si, tam mitem spernendo mei pietatem,
Contraluctaris, mea nec precepta sequeris,
Ultra non parco, sed, uim iustam faciendo,
Mando sub obscene latebris te claudier edis,
In qua criminibus turpes gaudent mulieres,
Et faciam pollutarum sociam meretricum,
Quo tu, que clara polles de stirpe creata,
 Dedecus omne tuis sis et confusio turpis.
At sacra uirgo, minis nimium trepidans super istis,
Audacter mox prefecto dedit ista responsa:
Si tu namque Deum scires hunc, quem colo, uerum,
Illiusque potestatem sine fine uigentem,
Qua semper, proprios pie confortando ministros,
Antiqui fraudes hostis confringit et omnes,
Talia uerba tuo nolles profundere rostro,
Nec mihi terrores totiens preponere tristes.
Hinc ego, que, sectando fidem Christi meliorem,
Illum cognosco, nec non cognoscor ab illo,
Ipsius dextra me defendente superna,
Spero delicti nunquam maculis uiolari,
Carnis spurcitias fragilis sed uincere cunctas.
 His dictis, seua preses commotior ira,
Celestis sponsam Regis, iussit, uenerandam,
uestibus exutam, toto quoque corpore nudam,
168 Concurrente trahi conuenticulo populari,
Inque lupanaris iussit concludier antris,
In quo lasciui iuuenes, rationis egeni,
Colloquio scelerosarum gaudent mulierum.
Sed Christus, proprie prebens solamina sponse,
Illam conuiciis tangi non sustinet ullis.
Ast, ubi distracto nudatur tegmine toto,
Continuo bene densati creuere capilli,
Qui ductu longo lapsi de uertice summo,
Descendendo pedum plantas tetigere tenellas,
Corpus et omne comis tegitur ceu tegmine uestis.
Utque lupanaris calcauit limina tristis,
 Extemplo suauis sensit dulcamen odoris,
Atque locum turpem miro splendore micantem
Aspexit, tenebris qui sordebat prius atris.
Et, cum sordidulum compulsa subintrat in antrum,
Angelus Altithroni blande stetit obuius illi,
Custos indubius fuerat qui corporis eius,
Obtulit et uestem niueo splendore micantem,
Eius mensure conformatam satis apte.
Hac induta quidem direxit ad ethera uocem,
Assidue grates Christo resonando suaues,
Cuius opem tanti sensit sub fasce pericli,
Cuius et auxilio fuerat protecta paterno,
Ne posset ueteris corrumpi fraudibus hostis.
Interea iuuenes, cecato corde furentes,
Undique collectis, cursim uenere, cateruis,
 Certantes studio peruerse mentis iniquo,
Quis prior intraret, uel quis perdiscere posset,
An uirgo, suffulta sui munimine Christi,
Hec, que carnales semper contempsit amores,
Iam nunc incepto posset persistere uoto?
Nec mora, cognoscunt, nec contradicere possunt,
Quod nunquam longum quis confundetur in euum,
Qui, credens domino, firma spe pendet in illo
Nam, quicunque sua compulsus mente superba,
169 Ingreditur turpis latebras temerarius edis,
Ut radios lucis uidit mire rutilantis,
Angelice prefulgentem uestisque tutorem,
Correptus signi nimio terrore stupendi,
Prostratus sacre plantis extemplo puelle,
 Postulat, errorum laxari uincla suorum,
Testaturque Deum uerum fore iure colendum,
Eius cultores qui consolabitur omnes.
Sicque locus scelerum domus efficitur precularum.
Tandem prefecti natus uenit male sanus,
Cuius sustinuit causa uim uirgo beata.
Qui, mox ingressus ridenti corde, misellus
Nec dixit laudem Domino, nec reddit honorem,
Gratia tristifico cuius radiabat in antro,
Sed de se stabilem letus tendebat in edem,
Amplexu dulci sperans se uirginis uti,
Iam licito sacre cuius languebat amore.
Sed Christi pietas nec non precelsa potestas,
Fortiter obsistens illi peruersa uolenti,
A corruptela propriam protexit alumnam,
 In reprobam miserum mortem tradebat et illum.
Nam mox, ut rapido cursu properauerat illo,
Quo supplex laudes Domino resonauerat Agnes,
Infelix, membris improuisa resolutis
Morte, ruit pronus, Christi uirtute peremptus.
Quo pater audito, miser aduenit lacrymando,
Stipatus multa populorum namque caterua,
Et, sese miserum clamans, spargebat in altum
uoces, his sanctam uerbis causando puellam:
O mulier mala, crudelis, cui non muliebris
Cordis inest, feritas, nimiumque cruenta uoluntas,
Corpore sub tenero, frendescens more ferino,
Dic, que causa meum cogit te perdere natum,
Qui decus omne suis, et spes fuerat genitoris,
Quondam felicis talis de germine prolis,
 Sed nunc orbati misere pro funere nati?
170 Hinc patet ergo, tuam mentem, nimium uitiosam,
De riuulis magice fraudis bibulam satis esse,
Florentem primis quia forte necare sub annis
Subtracta dulci iuuenem uita ualuisti.
At sacra conuiciis uirgo non frangitur istis,
Profecto nec responsum reddebat acerbum,
Dulcia, sed, resono profundens uerba palato,
Dixit facunde, bene composita ratione:
Non ego causa necis fueram iuueni pereunti,
Sed magis ipse sibi fuit incensor moriendi,
Glorificare Deum stultus quia spreuerat illum,
Gloria testifico cuius prefulget in antro.
Sed nunc, ut plane toto clarescat in orbe
Eius maiestas, nec non precelsa potestas,
 Ipsius suauem supplex oro pietatem,
Ut corpus rigidum iubeat recalescere rursum,
Atque nouum membris hominem reparet rediuiuis.
Dixit, et astantes regredi preceperat omnes,
Et prostrata solo, fundensque preces lacrymando,
Prestari, petit a Domino ueniam sceleroso.
Cui mox oranti, misero uitamque precanti,
Angelus astiterat, procumbentemque leuabat,
Prebens colloquiis illi solamen amicis,
In uerboque Dei iussit uirtute potenti,
Exstinctum subito flatu uixisse resumpto.
Qui, citius dicto, iussus surrexit ab humo,
uiribus et cunctis plene membris restitutis,
Ac laudum dulces spargens super ethera uoces,
Grates continuo soluebat mente iucunda
 Christo uictori, mortis uiteque datori.
Inde quidem, prima prorsus forma reuocata,
Processit uiuus, qui morte fuit religatus,
Atque, suo tristi se presentando parenti,
Fit res gaudendi, fuerat cui causa dolendi.
Hinc, crebro celum pulsans clamore profundum,
Utitur et uerbis suadens studiosius istis:
171 Credite, Romani ciues, rogo, credite cuncti,
Esse Deum Christum uerumque perenniter unum,
Cum Patre celsithrono, nec non cum Flamine sacro,
Semper regnantem, sceptrum celique tenentem,
Sub ditione sua, qui, complectens uniuersa,
Cuncta gubernaclis regit immense bonitatis,
Hic est orandus, solusque colendus, amandus,
 Qui prius errantem, nec non peruersa uolentem,
Morte repentina, citius me preueniendo,
Finem stultitie dignabatur dare tante,
Et post erranti, promptus solito misereri,
uirginis Agnetis precibus fere studiosis
Mollitus, rursum uite reddit renouatum.
At pater, ut natum prodire sui rediuiuum,
Perfectum specie, uidit, plenumque decore,
Interitum lacrymis cuius defleuit amaris,
Mox super insolita signi nouitate stupendi
Admirando pauet, leto sed pectore gaudet.
Tunc, amplectendo collum pietate paterna,
Mitia predulci libauerat oscula proli,
Atque Deum uerum clamans dixit fore Christum,
Cuius tam celerem cognoscebat pietatem,
 Cuius et imperio mors succumbebat amara,
Reddens uiuentem, quem sorbebat morientem.
Scilicet astantes animis mirantibus omnes,
Tollunt in celum leti preconia laudum,
Laudantes sanctum Domini nomen benedictum.
Hoc uix pontifices crudeli corde, ferentes,
Commouere quidem non paruam seditionem,
Agnem sacrilegam, dicentes, et scelerosam.
Occidi penis citius debere cruentis,
Illius causa quia contemptum simulacra
Cunctaque sacrorum paterentur iura suorum.
Hinc preses, mestus turbato pectore factus,
Condoluit sacre subtristi mente puelle,
Ignorat tamen, omnino dubius super illa,
172 Quid sibi sectandum uel quid restaret agendum,
 Perdere non placuit, sed nec defendere quiuit.
Tandem discessit merens, aliumque reliquit,
Iudicis officio functum feritate lupina,
Qui fuit Aspasius dictus, rituque profanus,
Qui citus Agnetem proiici precepit in ignem,
Pontificum uotis male concordando malignis.
Sed corpus castum, nulla de sorde piandum,
Ardor carnalis quod non succendit amoris,
Ignis non lesit presens, nec tangere quiuit.
Denique, diuise diuino Numine, flamme
uirgineis tribuere locum precibus spatiosum,
Ac prorumpentes, estu nimioque furentes,
Perdunt carnifices, urendo primitus omnes,
Hinc, circumstantem lambentes undique plebem,
Incredulam, plures raptim strauere phalanges.
 Sola sed immunis stabat pia uirgo caloris,
Inter flammarum crines ludens crepitantes,
Orauitque Deum uersis ad sidera palmis,
Hac utens in fronte prece, modulamine laudis
Omniparens uerbi genitor, mundique creator,
Qui, cum dilecto regnans retro tempora Nato,
Amborumque ceterno cum Flamine sacro,
Digne laudaris, coleris, ueneraris, amaris,
Te solum laudo, te laudando benedico,
Et tibi deuote grates persoluo perennes,
Eiusdem, quia, fulta tui munimine Nati,
Nunquam succubui serpentis fraude uetusti,
Corpore sed casto, puro cordisque secreto,
Carnis spurcitias pertransiui bene cunctas,
 Penas sacrilegi pariter superando tyranni.
Hinc, gaudens in te nimium super hac pietate,
Ad te nunc animis festino uenire iucundis,
Optans iura pati mortis, citiusque resolui,
Quo merear uere contemplari sine fine
Te, quem quesiui, quem solum semper amaui.
173 Tu clemens animam, pro te de corpore pulsam,
Intra claustra tui dignanter suscipe regni,
Quo tu, iure tuo pollens sub nomine trino,
Rex unus machine rerum per secula trine,
Istaque cuncta regis sceptro summe Deitatis.
Scilicet, orantis precibus iam rite peractis,
Ignibus exstinctis, moritur subito rogus omnis,
Et cinis ipse, suis confrigescendo fauillis,
Sic expers omnis factus fuit imo caloris,
 Ut nec scintillam sibi post seruauerit ullam.
Hoc igitur signo iam clarescente stupendo,
Quanto se uirtus Christi plus detegit orbi,
Tanto maioris rabie spirando furoris
Iniustus iudex animo cruciatur amaro,
Nec patitur sacram post hec superesse puellam,
Per quam sunt crebro miracula tanta patrata,
Ense sed immisso, tenerum guttur penetrando,
Martyris egregie iugulum perfodit amare,
Et, uice conuersa, quod non sperauit, agendo
Illi profecit, cui gratis obesse cupiuit,
Transmittens celo, quam subtraxit male mundo.
At, ubi, pro Christo lethali uulnere lesa,
Extremum Domino flatum reddit moriendo,
Atque, fide salua, gaudens obdormit in illo,
 Ocius angelici cetus, de sidere lapsi,
Astantes, animam niueo candore coruscam,
Nec non celestis perfusam luce nitoris,
Blande suscipiunt letique per era tollunt,
Congrue diuine laudis resonantibus hymnis,
Indeque transuectam celeres super etheris ignes
Ducunt astrigeram sponsi celestis in aulam,
A quo continuo clarum rutilante corona
Donatur, pure pro uirginitatis honore.
 Nec minus ergo, sui signo donanda triumphi,
Martyrii palmam sumpsit, sine fine gerendam,
Quo martyr felix, duplici certamine uictrix,
174 Corporis, et mentis, carni semper renitentis,
Utens eterni brauio regni duplicato,
Inter uirgineas fulgeret clara cateruas,
Lilia ceu, pulchro roseo permista rubore,
Inter delicias florum rutilant uariorum.
Interea quoque summorum sacra cura parentum,
Excultum magna funus uenerabile pompa,
In gremio terre toto contexit honore,
Nec saltim bustum sacrate uirginis ipsum,
Quod pro seruandis fuerat uenerabile membris,
Sollicitudo parentalis contempsit amoris,
Sed sub nocturnis seruat uigilantibus horis.
 At, dum peruigiles, consueto more, parentes
Excubias proli celebrabant mente fideli,
Celitus his ipsis monstratur uisio talis.
Denique uirgineas subito descendere turmas
uiderunt, lapsas celeri de cardine celi,
Ornatas pulchre, pleno comptasque decore,
Inter quas Agnem, simili splendore nitentem,
Conspexere suam, pro Christo martyrisatam,
A dextris cuius niue candidior stetit agnus.
Quos merito fidei sciuit dignos uenerari,
Blande colloquiis illos affatur amicis,
Dicens nunc gaudete mecum, gratulando per euum,
Sum quia, luciflua Regis celestis in aula,
uirginibus sacris sociata perenniter istis
Et nunc in celis illi coniungor amoris
 Amplexu dulci, quem semper mente fideli
In terris colui, cupiens sine fine tueri.
His igitur dictis subito discessit ab illis.
Qui, nimium leti tanto solamine facti,
Siccabant lacrymas super eius morte refusas,
Et laudes Domino psallebant uoce canora,
Qui post dura suis tribuit certamina sanctis
Testibus, eterne clementer premia uite.



HROTSUITHAE Carmina DE PRIMORDIIS CeNOBII GANDERSHEIMENSIS ET DE GESTIS ODDONIS I IMPERATORIS.






[PRAEFATIO AD CARMINA.]

 Septuagesimo circiter anno postquam peta Saxo Caroli Magni res gestas et gentis Saxonice ad fidem  Christianam conuersionem uersibus expressit, Hrotsuitha  , monialis, cenobii in quo degebat Gandersheimensis  primordia et res gestas Ottonis Magni imperatoris carmine Latino celebranda suscepit. Fuit ea, ut credi fas est, Ottone I rege  in Saxonia nata, et monasterio, quod a Liudolfo comite, Ottonis I proauo, conditum, ex posteris eius abbatissas accipiebat, tradita litteris addiscendis operam dedit, et dum nec matura etate uigebat, nec scientia, ut ipsa modeste de se scribit, proficiebat, »ex sententiis Scripturarum, quas intra arcam cenobii collegerat, textum aliquem conficere satagebat.« In libris scribendis primo Rikkardis, sapientissime atque benignissime magistre, aliarumque eius uice instruentium, postea uero Gerberge abbatisse magisterio usa est  . Hec Heinrici Bawarie ducis et Iudithe, Arnolfi ducis nate, filia, que inde ab anno  circiter 959 per quadraginta amplius annos  cenobium Gandersheimense rexit, initio regiminis sui, licet etate minor, sed, ut imperialem decebat neptem, scientia prouectior, aliquot auctores, quos ipsa prius a sapientissimis didicit, Hrotsuitham admodum pie erudiuit  . Que quidem librorum sacrorum necnon classicorum studio delectata, primum scribendi periculum fecit in Historia beate uirginis Marie, metrica atque carminibus, de ascensione Domini, de S. Gangolfo, de passione S. Pelagii Cordubensis, et de Theophilo uicedomino; quibus postea carmina de Proterio, de passione S. Dionysii et S. Agnetis adiunxit  . In his omnibus libros suos secuta est, passionem tamen Pelagii ab incola ciuitatis in qua passus est audierat. Deinde cum  animaduertisset »catholicos plures Terentii figmenta frequentius lectitare et dulcedine sermonis delectatos nefandarum notitia rerum maculari,« petam illum scribendo sex comedias Christianas imitata est, »ut eodem dictationis genere, quo turpia incesta lasciuarum feminarum recitabantur,  laudabilis sacrarum uirginum castimonia celebraretur  . Que omnia non iactantie uel uane glorie causa, sed ut supplici mentis deuotione ingenium a Deo acceptum seruitio eius consecraret  , composuit. Fama tamen ei non defuit. Nam philosophorum laudibus ornata  , mox in tantum innotuit, ut modesta uirgo clamor ualidus Gandeshemensis  a se ipsa uocari posset. Aestate anni 965  , Otto secundus rex, tunc decennis, a uirgine impetrauit ut patris eius Ottonis imperatoris gesta carmine celebranda susciperet. Aggressa est opus, usque ad coronationem Romanam anni 962 producendum, libro nullo adiuta, sed relationes eorum qui res scribendas afferebant secuta. Quod cum ipsa aperte dicat  , liber Ottonibus oblatus et a consanguineis  eorum, Wilhelmo, Gerberga aliisque eorum ministris ut ita dicam dictatus, et nonnisi que grata uiderentur exhibens, pro historia proprie dicta minime uenditari poterit. Sed neque ita librum spernendum esse, narratio simplex, plana, temporis ordinem in uniuersum secuta, et compluribus  que alias frustra quesiueris sese commendas admonet; atque omissis potius quam prolatis uirgo ueritati nonnunquam officere dicenda est.  Magno igitur historie incommodo dimidia fere pars operis, narratio scilicet pene integra rerum annis 953-962 gestarum, excidit.

Liber, exeunte Ianuario aut mense Februario anni 968 absolutus  , Gerberge abbatisse oblatus est, quo ab ea Wilhelmo archiepiscopo traditus, eius  iudicio Ottonibus transmitteretur. Nec Wilhelmi obitus, qui die uI Non. Mart. contigit, libro nocuisse credendus est, cum Hrotsuitham paulo post  aliud carmen, de fundatione scilicet cenobii Gandersheimensis et de maioribus Ottonum, orsam esse constet  . Quo libro historiam monasterii sub  primis abbatissis, Liudolfi et Ode filiabus, usque ad obitum Christine an. 919 tradit. Hauserat eam ex scriptis in monasterio seruatis, uita Hathumode  , chartis Liudolfi fundatoris  , Ludouici iunioris et Arnulfi  , et ex narrationibus seniorum  , cum ipsa rebus quas narrat multo posterior, uirorum et mulierum quos celebrat nullam se nouisse confiteatur  .

Utrumque carmen, pii animi et eruditionis apud feminas eius precipue eui rare documentum, auctorem classicos Romanorum petas assiduo lectitasse, probat. Ipsa alio loco  se in syllabarum dignoscendis naturis et in dictionibus componendis errasse professa, hic quoque cum in metro  tum in formis uerborum  nonnunquam deliquit. Contra  forme antique mis et tis loco mei et tui usurpate, Plauti Terentiique studium arguunt. Diminutiuis sepius adhibitis delectatur 

Carmen De primordiis cenobii Gandersheimensis, premissis beatissimorum pontificum Anastasii et Innocentii uitis, uersu hexametro scriptis  , per medium euum in loco ipso seruatum, in chronica Gandersheimensia, qualia seculo XIII ineunte ab Eberhardo in Theotiscam linguam uersa legimus  , transiit, seculo XuI medio, aliquibus foliis omissis, sententiis nonnullis uetustate corrosis, Bodoni Clusano canonico  commendatum, sed ab eo nunquam restitutum atque cum reliquis Clusani cenobii codicibus et chartis clam ablatum esse traditur  . Igitur carmen ipsum usque ad seculi XuIII initia  delituit, dum apographum seculo Xu confectum  a Ioan. G. Leuckfeld repertum  et ab abbatissa Gandersheimensi pretio comparatum, eodem fere tempore  in Leuckfeldi Antiqq. Gandersheimensibus, p. 410, sqq., et in Leibnitii Scriptoribus Brunsuicensibus tom. II, 319 sqq., prodiit. Et ille quidem nonnisi textum, qualis satis corruptus in codice legebatur, uulgauit, Leibnitius uero loca plurima coniecturis, ingenii et doctrine testibus, emendauit, eamque in rem et Bodonis libro aliquoties usus est. Utraque editione, fortasse et codice ipso Gandersheimensi aut eius apographo [ olim sancti Emmerammi Ratisbonensis, iam in bibliotheca regia Monacensi asseruati, quem ibi an. 1833 euolui, maiori successu restitui. Codex manu seculi X exeuntis uel XI ineuntis in 4o exaratus [ Editio Celtis in Operibus Hrotsuite Norimberge in folio an. 1501 prodiit. Textus multis in locis a codice unico discedit, partim errore editoris, partim ubi que uitiose legi uidebantur emendanda esse censuit. Qua quidem in re haud dubie nonnunquam bene de Hrotsuitha meruit, et certe reliquos omnes editores multum antecellit, nonnunquam uero sine iusta causa textum aut uere bonum aut qui saltim tolerari posset arbitrio suo immutauit uel negligenter exprimi permisit; et argumentis capitum haud bene perpensis et operi intrusis, ut de fide Hrotsuithe, dum contra historie ueritatem scripsisse censebatur, uiri docti dubitarent, effecit. Que macula ei inspersa nostra demum editione delebitur.

Celtis editio a Iusto Reubero paucis in locis secundum  regulas grammatice notissimas emendata, an. 1584 in SS. Germanicis repetita est, an. 1621 ab Heinrico Meibomio una cum Widukindo in fol., uita sanctimonialis et adnotationibus historicis, quibus lectores nostri absque ulla iactura carere possunt, aucta, sed textu aliquoties perperam mutato prodiit; quarta uice an. 1688 ab Heinrico Meibomio iuniore  scriptoribus Germanicis, tom. II, p. 709 sqq., sed textu uel magis corrupto, inserta est. Textum Meibomianum repetiuit Heinr. Leonh. Schurzfleisch in editio e Operum Hrotsuithe, p. 175 sqq., an. 1707, dissertatione de petrie nostre uita et operibus premissa, adiectoque indice Latinitatis, sed Meibomii lectionem adhibita editione principe aliquoties correxit, et quinque in locis  a prioribus editoribus recedens, ueram codicis lectionem habet, petenti sibi fortasse a cenobitis sancti Emmerammi transmissam. Sextam demum editionem Georg. Chr. Ioannis an. 1726 in altera editione Reuberi SS. Germ. ex Meibomiana et Schurzfleischiana conflauit, et semel ueram lectionem ab editoribus neglectam coniectura assecutus est.

 Que cum ita se habeant, textum ad fidem codicis unici restitui, et nonnisi locos aperte corruptos ex Celtis coniectura aut nostra emendandos suscepi  . Diuisione igitur capitum qualem codex exhibebat adoptata, pro rubricis a Celte textui intrusis et erroris plenis annorum numeros ascripsi, et ita meliorem iam operis editionem propono.





CARMEN DE PRIMORDIIS CeNOBII GARDERSEIMES S.


    Ecce mee supplex [1 1Kb] humilis deuotio mentis
Gliscit, felicis primordia Gandeshemensis
Pandere cenobii, quod cura non pigritana
Construxere duces Saxonum iure potentes,
Liudulfus [2 1Kb] magnus, clarus quoque filius eius
Oddo, qui ceptum perfecit opus memoratum.
   Ordo nunc rerum deposcit debitus harum,
Ut prius illustris constructio Gandeshemensis
Apto cenobii recinatur carmine nostri;
Quod nam construxisse ducem reuerenter eundem
Constat Saxonum quem predixi [3 1Kb] , Liudulfum,
Hic prenobilium [4 1Kb] natus de stirpe parentum,
Ortus quique sui respondens nobilitati,
Moribus egregiis usuque sue probitatis
 Inter Saxones creuit laudabilis omnes.
Namque fuit strenuus, forma nimiumque decorus,
Prudens in uerbis, in cunctis cautus agendis,
Atque sui generis solus spes et decus omnis.
Hinc nam Francorum magni regis Hludowici [5 1Kb]
Militie primis [6 1Kb] adscriptus pene sub annis,
Et ipso digne summo sublatus honore,
Gentis Saxonum mox suscepit comitatum;
[uers. 17] Ac cito maioris [7 1Kb] donatus munere iuris,
 Principibus fit par [8 1Kb] , ducibus sed nec fuit impar;
Quique [9 1Kb] suos omnes uicit pietate parentes,
Non minus insignis pompa uincebat honoris.
Cui coniux [10 1Kb] ergo fuerat prenobilis Oda,
Edita Francorum clara de stirpe potentum,
Filia Billungi, cuiusdam principis almi,
Atque bone fame generose scilicet Aede [11 1Kb] .
Hec igitur crebro precibus consueuerat Aeda
Se totamque suam Domino committere uitam;
Sepius atque piis insistens sedula factis,
Promeruit, bene promissis edocta supernis,
Discere, baptista Christi referente beato,
Quod sua progenies seclis quandoque futuris
Possessura [12 1Kb] foret iuris decus imperialis.
   Ergo nocturnas quondam scindente tenebras
 Aurora lucis splendore sue rutilantis,
Hec prostrata sacram solito iacuit secus aram,
Sacratam sub baptiste Iohannis honore,
Oratu pulsando iugi penetralia celi.
Cumque piam studiis mentem laxaret in illis,
uidit prona pedes hominis, propius sibi stantis.
Ac commota parum, uoluebat pectore multum,
[uers. 40] Quis foret ille, suum qui conturbare secretum
 Presumpsisset, in hac hora precibus satis apta.
Fronteque de terra, modicum conuersa, leuato,
Aspexit iuuenem miro splendore micantem,
Indutum uestis uelamine flauicomantis,
Ceu foret e pilis curui contexta cameli;
Cuius, candori nimio pulchre [13 1Kb] , faciei
Barbula parua, nigris sociata colore capillis,
Quoddam splendentis prestabat stemma nitoris.
Quem matrona uidens nec [14 1Kb] mortalem fore credens
Obstupuit, mentis iuxta morem muliebris
Procumbens subito magno terrore coacta.
Ille sed affatu [15 1Kb] blando trepidam refouendo
Inquit: »Ne trepides [16 1Kb] , nec perturbata pauescas;
Sed cognosce, grauis pulso terrore timoris,
Quis sim! Magna tibi portans solamina, ueni.
 Nam sum Iohannes, liquidis qui tinguere lymphis
Christum promerui. Quia nos crebro coluisti,
Nuntio [17 1Kb] : uirginibus sacris tua clara propago
Instituet claustrum, pacem regnique triumphum,
Dum sua relligio studio steterit bene regum.
Hinc tua progenies seclis quandoque futuris
Culmine pollentis tanto clarescet [18 1Kb] honoris,
Ut terrenorum nullus tunc tempore regum
Iure potentatus illi ualeat similari.«
Dixerat, et subito rediens penetrauerat ethra,
Linquens matrone solamen dulce benigne.
Huius magnifici decoris promissio grandis
Progeniem domne [19 1Kb] claram [20 1Kb] specialiter Ode
Signauit, de qua natus dux inclitus [21 1Kb] Oddo
Sceptris Henricum regem genuit satis aptum,
 Qui pater [22 1Kb] augusti fuit Oddonis uenerandi,
Eius qui, regis fultus uirtute perennis,
Postquam Saxonum rexit patris uice regnum,
Nutu diuino benedictus namque secundo,
Imperii sedem Romani dignus eandem
Ac sceptrum iuris susceperat imperialis,
Aequiuocumque sui natum pariter benedictum,
Disponente pia regis bonitate perennis,
Imperii sedem conscendere fecit [23 1Kb] eandem
Atque pari similis splendore frui dicionis.
Hec igitur modici demonstrat pagina libri
Plenius, e causis rerum quem scripsimus harum  .
   Nunc ad opus ceptum deuote perficiendum
Est conuertendus stylus noster studiosus.
Ast ubi Liudolfo fuerat uenerabilis Oda
[uers. 86.] Federe legali coniuncta, suo seniori,
 Inter nostrates celebris profecerat omnes
Moribus et factis, callem gradiens pietatis,
Exemploque sue uiuens matris uenerande,
Se totam Domino commendabat prece sacra
Corde tenens matris monitum claustri faciendi
Hinc nam legalem non raro sui seniorem
Exhortabatur blandis nimium suadelis,
Ut de gazarum construxisset propriarum
Sumptu [24 1Kb] cenobium diuinis laudibus aptum,
In quo sacrande Domino uelamine sacro
Fine tenus caste possent [25 1Kb] habitare puelle
Atque uacare sui sancti famulamine sponsi.
His ergo monitis uir concedendo fidelis,
Coniugis electe precibus consenserat apte,
Ac sic communi similis conamine uoti
 Deseruire Deo ceperunt protinus ambo.
Quis [26 1Kb] fuit ecclesie possessio denique parue
Trans ripas Gande supra montana locate,
Unde locum celebrem uocitabant Gandeshemensem.
Illic  , obsequio Domini digne celebrando
Dum locus inuestigari posset magis aptus [27 1Kb] ,
Communi [28 1Kb] multas uita iunxere puellas,
Atque sui natam decreuerunt Hathumodam
His habitu similem fieri, sociamque perennem.
Utque [29 1Kb] puellaris rectrix fore [30 1Kb] posset ouilis,
Primitus hanc ipsam reuerenter ad instituendam
Tradebant abbatisse cuidam uenerande,
Que prelatarum uice succedendo priorum,
Tunc Herifordensem sortita fuit sibi sedem.
Tali [31 1Kb] diuinum meditati sunt famulatum
 Nisu Liudulfus coniux [32 1Kb] insignis et eius
Post hec acceptis proprii scriptis senioris,
Scilicet almifici regisque pii Hludowici [33 1Kb] 
Eius permissu cum non modico comitatu
Romam pergebant, sanctique patris uisitabant
Sedem [34 1Kb] muneribus dignis precibusque benignis,
Ipsius auxilio deposcentes sua uota
Iuxta uelle Dei sese persoluere posse.
Hisdem [35 1Kb] temporibus possedit papa beatus
Sergius ecclesie primatum namque regende.
Hic ubi perlegit chartas regis sibi missas,
Sensit honore ducem summo dignum uenientem,
Et perquirendo causam, qua uenerat illic [36 1Kb] ,
Affatu miti blandum se prebuit illi.
Quem, ceu pontificem summum merito uenerandum,
[uers. 132.] Exorans dux Liudulfus cum coniuge pronus,
 Utitur [37 1Kb] his uerbis tota dulcedine mixtis:
»Inclite papa, tuis ne sis durus peregrinis,
Qui de longinquis terrarum uenimus oris
Muneribus nostri famulatus te uenerari.
Nitimur ardentis toto conamine mentis
Condere cenobium Domini sub honore sacrandum;
Unde quidem uisum nobis est maxime iustum
A te consilii solamen querere certi
Et studium nostri tibi rite precando fateri,
Qui caput ecclesie toto dominaris in orbe;
Quo, si forte tibi placeat deuotio nostri,
Auxilium prebente tua pietate paterna,
Quod uotis gerimus, factis bene perficiamus.
Ac tu [38 1Kb] ---consilium nimis merito flagitamus---
Susceptis donis clementi pectore nostris,
 Scilicet et regis compulsus amore perennis,
Presta sanctorum nobis sacra pignora, quorum
Omnis cenobii constructio possit honori
Apte signari, sacris meritisque [39 1Kb] tueri.
Utque sit absque iugo regum per secla potentum,
Nec terrenorum patiatur uim dominorum,
Hoc rectoris apostolici solum ditioni
Tradimus, ad defendendum pariterque regendum [40 1Kb] .«
Hec dux. Et [41 1Kb] summus presul sic Sergius orsus
Inquit: »Te miti complector pectore, fili,
Consortemque tuam pariter complector amandam,
Atque piis studiis gaudens congaudeo uestris,
Nec uobis credo fas esse [42 1Kb] negare petita.
Hic duo rectores fuerant aliquando potentes,
Presul Anastasius sedis sanctissimus huius,
 Et coapostolicus sacer Innocentius eius;
Qui post pastorem Petrum Paulumque magistrum
Ecclesie meritis celebres fulsere supremis;
Quorum tam magna seruantur corpora cura
Actenus a cunctis huius rectoribus urbis,
Ut nec particulam quisquam subtraxerit unquam,
Pleno membrorum numero remanente sacrorum.
Sed quia iure piis concedere debeo uotis [43 1Kb] ,
Amborum  uobis donabo pignora gratis,
Corporibus sacris abscisa [44 1Kb] patenter ab ipsis;
Si sacramento confirmatis mihi facto,
Hec in cenobii uenerari iam memorati
Fine tenus templo uestri munimine [45 1Kb] facto,
Nocte dieque sacris illic resonantibus hymnis,
Necnon accenso preclaro lumine semper.
 Hoc et apostolici iuris, sicut et petiistis,
Cenobium nostri designamus ditioni,
Ut [46 1Kb] terrenorum sit securum dominorum.«
His dux promissis letatus corde, uerendis
[uers. 182.] Mandatis se pontificis summi fore sacris
 Mox responsurum factis, inquit, studiosis,
Qui foret ecclesia dignus mox edificanda.
Ut fert multorum sententia uere [47 1Kb] scientum,
Proxima cenobio fuerat tunc siluula, cincta [48 1Kb]
Collibus umbrosis, quibus et nos cingimur ipsis;
Necnon in silua fuerat sita paruula uilla,
In qua Liudulfi soliti stabulare subulci,
Intra septa uiri cuiusdam lassa quieti
Corpora nocturnis sua composuere sub horis,
Dum sibi commissos debebant pascere porcos.
Hic quondam, cum sanctorum uenerabile festum
Esset cunctorum mox post biduum celebrandum,
Sub noctis claras tenebris ardere lucernas
In silua multas ipsi uidere subulci.
His uisis, cuncti mirabantur stupefacti,
 Quid noua splendentis uellet sibi uisio lucis,
Miro nocturnas scindens splendore tenebras;
Hocque domus patri narrauerunt tremefacti,
Demonstrando locum, quem lux perfuderat ipsum.
Qui uisu clare [49 1Kb] cupiens audita probare,
Extra tecta domus illis habitans sociatus,
Insomnem cepit noctem seruare sequentem,
Non [50 1Kb] claudens oculos somno suadente grauatos,
Donec succensas rursus rutilare lucernas
Aucto uincentes numero uidere priores,
Ipso quippe loco, sed prisco quam prius [51 1Kb] hora;
Ominis hoc signum felicis namque serenum
Ut Phebus radios spargebat ab ethere primos,
Fit notum, fama cunctis prodente iocunda.
Nec latuisse ducem dignum potuit Liudulfum,
 Aures sed citius dicto pulsauerat eius.
Ipseque sacrata festi mox nocte futuri
Obseruans caute, si quicquam postea tale
Celitus ostensi monstraret [52 1Kb] uisio signi,
Cum multis siluam pernox conspexerat ipsam.
Nec mora, cum nebula terras nox texerat atra,
Undique siluestris per gyrum denique uallis,
In quo fundandum fuerat prenobile templum,
Ordine disposito cernuntur lumina plura;
Que simul arboreas umbras noctisque tenebras
Clare pollentis scindebant luce nitoris.
Hinc simul astantes Domino laudem referentes,
Omnes esse locum firmabant sanctificandum
Eius ad obsequium, qui luce repleuerat illum.
At dux celesti non ingratus pietati,
 Arboribus mox succisis spinisque reiectis,
Consensuque sue dilecte coniugis Ode,
Omnino uallem mundari iussit eandem;
Siluestremque locum Faunis monstrisque repletum
[uers. 232.] Fecit mundatum diuinis laudibus aptum.
 Hinc, quos poscit opus, prius acquirens [53 1Kb] sibi sumptus,
Protinus ecclesie construxit menia pulchre [54 1Kb] ,
Que splendor lucis designauit rutilantis.
Hac igitur causa fuerat [55 1Kb] iam cepta secundo
Cenobii sub honore Dei constructio nostri
Interea lapides structure conuenientes
Non potuere locis nancisci prorsus in illis;
Unde moram templi patitur perfectio cepti.
Abbatissa sed a Domino sperans Hathumoda
Impetrare fide credente se [56 1Kb] omnia posse,
Frangebat sese nimio persepe labore,
Nocte dieque Deo sacris studiis famulando;
Et subiectarum multis illi sociatis,
Celitus auxilii petiit solamina ferri,
 Ne non perfectum remaneret opus bene ceptum.
Nec mora, celestem quam querebat pietatem
Sensit adesse [57 1Kb] suis uotis promptam [58 1Kb] misereri.
Nam ieiunando sacris precibusque uacando
Cum prostrata die quadam iacuit secus aram,
uocis mansuete [59 1Kb] monitis exire iubetur
Atque sequi uolucrem, quam [60 1Kb] iam progressa sedentem
Cerneret in saxi cuiusdam uertice magni.
Ipsaque complectens animo precepta parato,
Egreditur, dictis credens ex corde iubentis;
Ac cementariis secum sumptis bene gnaris
Perrexit citius quo duxit Spiritus almus,
Donec ad ceptum [61 1Kb] perrexit nobile templum.
Illic candidulam uidit residere columbam
 In designati [62 1Kb] precelso uertice saxi;
Que mox expansis uolitans precesserat alis,
Temperat atque suum non sueto more uolatum
Posset ut [63 1Kb] ereos [64 1Kb] directo tramite sulcos
Cum sociis gradiendo sequi uirguncula Christi.
Cumque columba locum uolitans uenisset ad illum,
Quem nunc non sterilem magnis scimus fore petris,
Descendens terram rostro percusserat illam,
Sub cuius lapides latuerunt aggere plures.
Quo certa [65 1Kb] uiso Christi dignissima uirgo
Emundare locum socios preceperat ipsum,
Tellurisque grauem fodiendo scindere molem [66 1Kb] .
Quo facto, prestante pia bonitate superna,
Copia magnarum monstratur multa petrarum;
[uers. 275] Unde monasterii cum templo menia cepti
 Omnia materiam possent traxisse petrinam.
Hinc magis atque magis toto conamine mentis
Factores templi, Domini sub honore sacrandi,
Instabant operi mox nocte dieque recenti.
   Sed dux Liudulfus, primus qui conditor eius.
Extitit et cura cuius processit origo
Omnis structure precibus poscentibus Ode,
Proh dolor! ad summum non duxit opus studiosum
Sed naturalis seua tactus nece mortis
Cogitur ante suum factori reddere flatum ,
Quam perfecta domus Domini foret inclita prorsus;
Commisitque sue care moriendo relicte,
Atque suis natis, ducibus supra memoratis,
Totius infandi [67 1Kb] pondus curamque laboris,
Exorans uotis ut complerent studiosis
 Omnem cenobii structuram perficiendi.
Cuius in antiquo corpus uenerabile templo
Tunc gremio terre commendatum fuit apte;
Ossa sed annorum post decursus aliquorum
Sunt hac [68 1Kb] in ecclesia translata locanda nouella.
Forsan ad hoc [69 1Kb] illum mundo Deus abstulit isto,
Dum uix [70 1Kb] etatis febres [71 1Kb] tetigit mediocres,
Illustris domne post hec ut plenius Ode
Mens intenta [72 1Kb] Deo, posset tractare superna,
Expers carnalis totius prorsus amoris.
Nec tamen auxilii solamen denegat illi,
Sed prestabat opem solita pietate recentem,
Qua [73 1Kb] suffulta suas posset ditescere nonnas
Omnibus his rebus, noster quibus indiget usus.
Ergo sui natam, Liutgarde [74 1Kb] nomine dictam,
 Nutu clementis regis prestante perennis,
Elegit clarus Francorum rex Ludowicus
Regni consortem sibimet sociamque [75 1Kb] perennem,
Filius illius  , cuius dono Liudulfus
Suscepit primum proprie gentis dominatum.
Que regina quidem nobis ad prosperitatem
Facta, sue dignum sancte matri famulatum
Prestat, opem [76 1Kb] regis prebens, proprii senioris,
Multaque [77 1Kb] cenobio promisit commoda nostro [78 1Kb] .
   Interea Christi uirgo felix Hathumoda,
Cum gregis undenos curam bis gesserat annos,
Ocius in Christo moriens transiuit ad astra ,
Gerberge tenerum commisit ouile regendum.
Hec fuit illustri cuidam nimiumque potenti
[uers. 320.] Desponsata uiro, Bernhardo [79 1Kb] nomine dicto;
 Sed sese Christo clam consecrauerat ipsa
Celesti uere [80 1Kb] sponso uelamine sacro,
Omnino sponsum spernens animo moriturum.
Nec tamen extemplo, pro seditione cauenda,
Auro fulgentes potuit deponere uestes,
Induitur solito sed uestitu pretioso.
Interea uenit, quem sponsa Dei reprobauit,
Uti colloquiis eius querens manifestis.
Audiuit uero, uotum quia fecerit ipsa,
uelle puellarem caste seruare pudorem.
Que cum tardaret cito nec procedere uellet,
Quod prius audierat, uerum fore ualde timebat;
Impatiensque more domnam [81 1Kb] precibus placat Odam,
Donec ipsa suam iussit procedere natam,
Ornatam pulchre cultu uestis pretiose,
 Necnon gemmatis sponsarum more metallis.
Ast ubi Bernhardus uidit, quam desiderauit,
His uerbis caram causari fertur amicam:
»Non raro didici, fama procedente sinistra,
Quod tu [82 1Kb] nitaris [83 1Kb] nostrum disrumpere pactum
Et fidei fedus seruandum soluere prorsus.
At nunc ad bellum citius properare futurum
Precepto regis cogor, nostri senioris.
Hinc tempus quod nunc [84 1Kb] non est hoc discutiendi,
Si redeam certe sospes, comitante salute,
Scito procul dubio, quod te mihimet sociabo
Atque tui uotum penitus pessumdabo uanum.«
Dixerat, et dextra, permotus mente, leuata,
Iurat per gladium, per candidulum quoque collum,
Iuxta posse sui factis predicta repleri.
 Respondens ergo Gerberg ait ore modesto:
»Christo me totam committo meam quoque uitam,
Utque fiat de me iuxta Domini, rogo, uelle.«
His ita colloquiis mutuo sermone peractis,
Bernhard [85 1Kb] mox abiit, casuque suo cito sensit,
Nil contra Dominum quemcumque ualere superbum;
Et quia plus iusto deliquit inania fando,
Decidit in bello uictus uirtute superna.
Ac Christi uirgo sponsi celestis amori
Se mox coniunxit, quem caste semper amauit.
   Cuius primatus sexto, ni fallor, in anno 
Brun dux, ecclesiam promptus defendere sanctam,
Incursu de seuorum satis Ungariorum 
Proh dolor! ex ipsis Domini prauis inimicis
Occiditur, binis cum presidibus uenerandis,
 Omnibus atque uiris proprie pariter legionis.
Quo mox occiso, iunior frater suus [86 1Kb] Oddo
Dux factus populi dono regis Hludowici,
[uers. 369.] Respondit factis sancte uoto genetricis,
 Ac studio simili concordans nititur illi
Cultibus ecclesiam dignis ornare nouellam,
Que post hec anno fuerat sacranda secundo.
Menia cenobii perfecit [87 1Kb] omnia nostri,
Commoda mansuris illic per secla puellis.
   His bene perfectis, iuxta precepta parentis
Eligitur , domna [88 1Kb] poscente uidelicet Oda,
Ipsa dies templo condigne sanctificando,
In cuius noctis medio quam pluribus illo [89 1Kb]
Tertio conspicue quondam fulsere lucerne,
Et quod [90 1Kb] cunctorum pariter uenerabile festum
Sanctorum uasti [91 1Kb] fuerat per climata mundi,
Principio mensis celebrandum rite Nouembris.
Hac fama templi passim resonante [92 1Kb] sacrandi,
 Undique permulte mox confluxere caterue,
Optantes diei presentes esse celebri.
Scilicet aurore primo candore micante,
Omnis nostrarum collectim [93 1Kb] turba sororum,
Susceptis patronorum gratulando piorum
Corporibus sacris, pergit resonantibus hymnis
Ad loca cenobii summo conamine structi.
Tunc tandem cunctis ad cultum rite paratis
Festi, Wichbertus presul  Domini benedictus
Dedicat hoc templum Domini sub honore decorum
Omnibus ad laudem sanctis per secla perennem,
Quorum nunc festum digne fuerat celebrandum.
Hoc [94 1Kb] nam facta fuit clari sacratio templi,
Centum mansuris octo uicibus reuolutis
Octonis denis, uno pariter superaucto,
 Postquam uirgo puellaris sine sorde pudoris
Seclorum regem peperit propriumque [95 1Kb] parentem.
Tunc cepere locis primum siluestribus illis
Carmina diuine laudis clare resonare.
Exin [96 1Kb] et illius nostri collectio cetus
Illic permansit Domino iugiter famulando.
Et licet abbatissa gregem Gerberga recentem
Caute seruaret [97 1Kb] crebris monitisque doceret [98 1Kb] ,
Conseruare sue fuerant [99 1Kb] que congrua uite
Contra propositum nec quid patrare profanum,
Domna tamen conuersando [100 1Kb] uenerabilis Oda
Intra claustra monasterii cura uigilanti
Scrutatur coniunctarum persepe sororum
Actus et studium, mores, uite quoque cursum,
Ne uel, contempta [101 1Kb] maiorum lege sequenda,
 uiuere lege sua reprobe [102 1Kb] presumeret ulla,
uel locus illiciti foret ullius [103 1Kb] peragendi,
Exemploque suo premonstrauit [104 1Kb] facienda.
[uers. 417] Et ceu prudentis [105 1Kb] dulcis dilectio matris
 Nunc terrore suas prohibet delinquere natas,
Nunc etiam monitis bona uelle suadet amicis,
Sic hec sancta suas caras instruxit alumnas,
Nunc dominatricis mandando iure potentis,
Nunc etiam matris mulcendo more suauis,
Quo [106 1Kb] uita simili cuncte [107 1Kb] communiter uni
Seruirent regi, iubilant cui sidera celi.
Preterea quas materne pietatis amore
Nutriuit uere, magno ueneratur honore,
Has ipsas uocitando suas sepissime domnas.
Nam quoties neptes [108 1Kb] eius proceresque nepotes,
Quos prepollentis decus extollebat honoris,
Eius ad implendum conuenerunt famulatum,
Certantes donis illam donare coruscis,
Regis ut illustrem socrum propriamque parentem,
 Illos mox uerbis affari dicitur istis:
»Exortans moneo uos, o mea pignora cara,
Ut maturetis condignis primule [109 1Kb] uestris
Muneribus nostras large ditescere domnas,
Hic seruire piis debent que sedulo nostris
Patronis, quorum meritis, precibus quoque sacris
Successus nobis optate prosperitatis
Necnon regalis decus accedebat honoris.«
Hac ratione suam stirpem persuaserat omnem
Erga cenobii cultum pie sollicitari.
Et loca, que generi dono regis Hludowici
Possessura quidem proprium suscepit in usum,
Permittente sua pariter pietate benigna,
Ecclesie tradi faciebat Gandeshemensi.
Nec rex ipse locum sublimauit minus illum,
 Liudgardis pia regine bonitate precante;
Sed tradens illi [110 1Kb] largitur predia multa 
In ius Gerberge, nostre rectricis amande,
Ipsius illustris regine namque sororis.
Quem [111 1Kb]  rex Arnulfus, successor scilicet huius,
Posthac per scriptum regali iure statutum
Firmat, uinetis eius dono superauctis;
Ac sic cenobio succedunt prospera plura,
Summorum meritis intercedentibus almis
Pontificum, quorum constat sub honore dicatum.
Sed ne plus iusto fragiles extollere mentes
Suaderet talis [112 1Kb] successus prosperitatis,
Utque probaretur felix nostri dominatrix,
uere iudicii salubris censura superni
 Perplures horum mundo subtraxerat isto,
Quorum cenobium fuerat solamine fultum.
   Ergo rege pio iam defuncto Hludowico [113 1Kb] ,
Qui regum [114 1Kb] primus nostros tradebat in usus
[uers. 466.] Regali prius obsequio loca debita multa,
 Necnon chyrographis eius sub nomine scriptis
Iura monasterii firmauerat omnia nostri  ;
Eius post annos discessus denique paucos
Liudgardis regina, sui dignissima regni
Consors, tantorum que nobis causa bonorum
Extitit, e [115 1Kb] mundo discessit proh dolor! isto
Non sine nostrarum magno rerum detrimento.
Cuinam consimilis successit causa doloris,
Abbatissa bonis Gerberg quia dedita curis,
Que predictorum suffulta iuuamine regum,
Necnon regine germano federe iuncte [116 1Kb]
Cenobium donis ornauit sepe coruscis,
Usibus et questum nostris superaddidit amplum,
Postquam bis denos binos quoque prefuit annos,
Officio uice rectricis perfuncta prioris,
 Deposito [117 1Kb] fragilis mortali pondere carnis,
Factori flatum reddebat ab ethre receptum ;
Orbatumque sui dimisit ouile sorori
Christine procurandum sancteque tuendum.
   Que prefatarum mores sectando sororum
Atque sui uitam bene premeditando gerendam
Illis fit similis magne forma probitatis,
Quis [118 1Kb] fuit equalis prouectu [119 1Kb] nobilitatis.
Mater et illius, stabilem corrumpere cuius
Mentem nullarum potuit mutatio rerum,
Quo minus obsequio Domini fieret studiosa,
Prouocat exemplis illam, monitis quoque crebris,
Ut sese semper circumspiciens sapienter [120 1Kb] ,
Commissum caute sibimet seruaret ouile,
 Necnon factorum iuxta meritum [121 1Kb] uariorum
Nunc pie subiectas monitis mulceret amicis,
Nunc etiam uerbis iuste terreret acerbis,
Ne quem diuini ritum cultus uiolari
Torpens affectus cordis permitteret eius.
Ipsaque domna sui studio laudabilis Oda,
Que claris splendens radiis mire bonitatis,
Sat dilecta Deo fuerat, celebris quoque mundo,
Semper materne solito pietatis amore
Eius adoptiuis studuit conquirere natis,
Quicquid nonnarum deposcere sciuerat usum;
Oddonisque [122 1Kb] ducis clari deuotio grandis
Concordando sue uotis [123 1Kb] care genitricis,
Auxilio regum, quibus exhibuit famulatum,
Ipsum uirgineum cetum [124 1Kb] Christi famularum
 Fouit clementer, necnon prouexit amanter.
Nec proprie uite compelli quiuit amore,
Ut uel eas damno ledendo tangeret ullo,
uel minus impleret, que mater digna iuberet.
[uers. 515.] Ac sic concesse sibimet per tempora uite
 Omni feruentis studuit conamine mentis
Cenobio patronorum prebere suorum
Ipsius auxilii semper tutamina certi;
Nec uice terribilis metui petiit [125 1Kb] senioris,
Sed bene mansueti genitoris ad instar amari.
Unde loco non immerito permansit in illo
Hactenus insignis laus illius pietatis.
Nos quoque permote tante dulcedine fame,
Necdum maternis que tunc erupimus [126 1Kb] aluis,
Sed fuimus uere longo post tempore nate,
Haut [127 1Kb] minus illius constanter amore flagramus [128 1Kb] ,
Quam qui presentem contemplabantur eundem
Atque sue donis ditabantur pietatis.
   Hic igitur talis preclare uir pietatis,
Qui pius [129 1Kb] urbicolis tribuit bona talia nostris,
 Morte sui matrem nostri domnamque potentem
Preueniendo prior, uetiti pro crimine pomi [130 1Kb] ,
Quod protoplastes degustauere parentes,
Exuitur membris limoso stamine textis,
Proh dolor! atque seris clausit sua lumina [131 1Kb] mortis ,
Cetu nostrarum circumuallante sororum
Pernimio domni fletu lectum morituri.
Cuius ad exequias summo nisu celebrandas
Undique nostrates  confluxerunt lacrimantes [132 1Kb] ,
Atque sui lethum cari senioris amarum
Omnes immodicis pariter fleuere lamentis.
Sed luctum procerum, uulgi pariterque lamentum,
uicit nonnarum miseranda querela suarum;
Que pro defectu mentis [133 1Kb] solito muliebris
 uiuere spernentes, citiusque mori cupientes,
In lacrumando modum uoluerunt ponere nullum.
Hinc patris eiusdem cari dominique benigni
Corpus per triduum conseruabant inhumatum
Ceu sese lacrimis sperarent posse refusis
Extincti flatum citius reuocare reductum.
Tandem consilium sapiens satis aduenientum
Decernens uane [134 1Kb] spei debere reniti,
Ocius in tumulo non absque dolore parato,
Sed luctu nimio circumstantium [135 1Kb] madefacto,
[uers. 555.] Membra ducis tanti digne seruanda locari
 Fecit in ecclesie medio, quam struxerat ipse.
Illic nostrarum studio certante sororum,
Continuis precibus dilectus spiritus eius
Semper Celsithroni [136 1Kb] commendatur pietati,
Quo det [137 1Kb] ei requiem clemens sine fine perennem.
   Scilicet ante dies octo totidem quoque noctes,
Quam ducis occasus miserabilis accidit huius,
Ipsius nato, regi quandoque futuro,
Nascitur Henrico famosus filius Oddo,
Qui fuit electus regis pietate perennis
Primus Saxonum rex post patrem strenuorum
Augustus Romanorum pariterque potentum.
   Mensibus hinc senis cursu uolitante peractis ,
Dum decus hoc tanti [138 1Kb] clarum generis fuit ortum,
 In quo leta procul dubio promissa repleta
Christi baptiste creduntur primitus esse,
Istius exigue que mox in uertice Muse
Aede [139 1Kb] namque sue memini fore dicta parenti,
Oda nimis felix, nostri spes et dominatrix,
Quum decies denos septem quoque uixerat annos,
uitam fine bono consummans [140 1Kb] transit ad astra,
Exspectans spe felici tempus redeundi
Flatus, atque resurgendi de puluere pleni
Corporis in tumulo, quod nunc sub tegmine duro
Iuxta natarum requiescit busta suarum.
   Nec Christina, suis que sola remansit alumnis,
Iam tunc instantis grandis dulcedo doloris,
Plus quam bis ternos post matrem uixerat annos;
Sed reddens animam, Factore uocante beatam ,
 Iungitur in lucis patria pacisque perennis
Eius germanis, quarum pollebat honoris
Heres et sancte sectatrix inclita uite.
Quas matri cunctas in celo consociatas,
Alme Pater, tecum presta gaudere per euum [141 1Kb] ,
Illius [142 1Kb] boni mercede perenniter uti,
Quod retro cuncta tuis seruasti secula caris,
Quo te cum Nato necnon cum Flamine sacro
Solum rectorem celestibus imperitantem
[uers. 594.] Dulci [143 1Kb] letitie laudemus [144 1Kb] uoce iocunde.





CARMEN DE GESTIS ODDONIS I IMPERATORIS.



HROTSUITHAE PRAEFATIO AD GERBERGAM ABBATISSAM GANDERSHEIMENSEM.

 GERBERGAE illustri abbatisse, cui pro sui eminentia probitatis haut minor obsequela uenerationis, quam pro insigni regalis stemmate generositatis, HROTSUIT Gandeshemensis, ultima ultimarum sub huiusmodi persone dominio militantium, quod famula ere [145 1Kb] .

O mea domna, que rutilanti spiritalis uarietate sapientie perlucetis, non pigescat uestri almitatem [146 1Kb] perlustrare, quod uestra [147 1Kb] confectum non [148 1Kb] ignoratis ex iussione. Id quidem oneris mihi inposuistis, ut gesta cesaris augusti, que nec auditu unquam affatim ualui colligere, metrica percurrerem ratione. In huius sudore progressionis quantum mee inscicie difficultatis obstiterit, ipsa coniicere [149 1Kb] potestis; quia hec eadem nec prius scripta repperi, nec ab aliquo digestim [150 1Kb] sufficienterque dicta  elicere quiui, sed ueluti si aliquis nescius ignoti per latitudinem saltus iturus, ubi omnis semita niuali densitate uelaretur obducta, hicque nullo duce, sed solo premonstrantium nutu inductus, nunc per deuia erraret, nunc recti tramitem callis improuise incurreret, donec tandem emensa arboree medietate spissitudinis, locum optate comprehenderet quietis, illicque gradum figens, ulterius progredi non presumeret, usque dum uel alio superueniente induceretur, uel precedentis uestigia subsequeretur,---haut aliter ego magnificarum prolixitatem rerum iussa ingredi, regalium multiplicitate gestorum nutando et uacillando egerrime transcurri [151 1Kb] ,  hisque admodum lacessita, competenti in loco pausando silesco, nec augustalis proceritatem excellentie sine ducatu appono subire. Si enim facundissimis dissertissimorum sententiis, quas uel modo scriptas uel otius de his rebus non dubito fore scribendas, fuerim animata, fortasse nanciscerer unde mei rusticitas uelaretur aliquantisper. Nunc autem omne latus tanto magis caret defensione, quanto minus ulla fulcitur auctoritate; unde etiam uereor, me temeritatis argui tendiculasque multorum non deuitare conuitii, eo quod pompis [152 1Kb] facete urbanitatis exponenda eloquentius, presumpserim dehonestare inculti uilitate sermonis. Si tamen sane mentis examen accesserit, que res recte pensare non nescit, quanto sexus fragilior scientiaque  minor, tanta uenia erit facilior; presertim cum non [153 1Kb] mee presumptionis, sed uestrum [154 1Kb] causa iussionis huius stamen opusculi ceperim ordiri. Cur tamen aliorum iuditia formido, que uestri solummodo censure, si quid fefelli, obnoxia existo? uel cur nequeam deuitare conuicia, que solummodo silentio studere debeo, ne si seriem pro sui uilitate nulli ostendendam uelim propalari, merito omnium succumbam reprehensioni [155 1Kb] ? uestro autem uestrique familiarissimi, cui hanc rusticitatem sanxistis presentatum iri, scilicet archipresulis Wilhelmi, iudicio, quoquomodo factum sit, estimandum relinquo.



AD ODDONEM I IMPERATOREM.


    Pollens imperii regnator cesariani
Oddo, qui regis pietate fouente perennis
In sceptris augustalis preclarus honoris
Augustos omnes superas pietate priores,
Quem plures gentes passim metuunt habitantes,
Muneribus uariis Romanus donat et orbis:
Exiguum munus ne spernas carminis huius,
Iste sed oblatus laudum placeat tibi census,
Quem postrema gregis soluit tibi Gandeshemensis,
Quem dulcis patrum collegit cura tuorum,
Continuumque tibi debet studium famulandi.
 Forsan gestorum plures scripsere tuorum
Et sunt scripturi post hec insignia multi;
Sed non exemplum quisquam mihi prebuit horum,
Nec [156 1Kb] scribenda prius scripti docuere libelli,
Causa sed est operis tantum deuotio mentis.
Hec et ad audendum suadebat opus metuendum;
Nam sat formido, quod gesta tui modulando
Incaute sim falsa sequens, non uera retexens;
Sed non hoc suasit mala mis [157 1Kb] presumptio mentis,
Nec summa ueri contempta sponte fefelli;
Sed res ut scripsi sese sic prorsus habere
 Ipsi dicebant mihi, qui scribenda ferebant.
Hinc augustalis pietas non spernat, honoris
Quod simplex humilis gessit deuotio mentis.
Et cum te libri laudantes congrue multi
Post hec scribantur [158 1Kb] meritoque placere probentur.
Ordine postremus non sit tamen iste libellus,
 Quem prius exemplo constat scriptum fore nullo.
Et licet imperii teneas decus Octauiani,
Non dedigneris uocitari nomine regis,
Donec perscripto uite regalis honore,
Ordine digesto necnon sermone decoro
Dicatur sceptri decus imperiale secundi.



AD ODDONEM II IMPERATOREM.


    Oddo Romani prefulgens gemmula regni,
Oddonis flos augusti splendens uenerandi,
Cui rex altithronus, perpes quoque filius eius,
 Prestitit imperium pollens in uertice rerum:
uilem ne spernas uilis textum monialis,
Quem presentari, si digneris reminisci,
Ipse tui claris iussisti nuper ocellis,
Et cum perspicias maculis sordescere crebris
Ad celerem [159 1Kb] tanto ueniam mox pronior esto.
In monstrando, tuis quantum plus pareo iussis,
Si tis [160 1Kb] precepto non urgerer metuendo,
Non foret ullo [161 1Kb] modo mihimet fiducia tanta,
Ut tibi presentis scrutandum rusticitatis
Auderem [162 1Kb] satis exiguum preferre [163 1Kb] libellum;
Qui prestante Deo patri subiunctus in aula,
Ipsius et monitis [164 1Kb] promptus parere paternis,
Par decus imperii retines concorditer ampli,
Conportans dextra sceptrum regale tenella.
 Sed quia te memini sublimiter assimilari
 Nato famosi regis Dauid Salomoni,
Qui genitore suo presente iubenteque sancto
Optata regnum suscepit pace paternum,
 Ipsius exemplo te contentum fore spero;
Qui cum regnando resideret in arce superba,
Prudenter legum condens decreta sacrarum
Ac penetrans animo rerum secreta profundo,
Nunc libet et minimis mentem laxare rimandis,
Sed nec conflictum fastidit rite duarum
Soluere iuditii celeri discrimine recti,
Prolem restitui uere mandans genitrici.
Hinc supplex te posco quidem nostrum Salomonem;
Et licet imperii tenearis sollicitandi
Cura, digneris tamen et proprie monialis
Ludendo [165 1Kb] seriem nunc lectitare recentem,
Quo male compositis uerbis mox decidat omnis
Rusticitas, oris detractibus imperialis 
Nominis et titulo signata tui uenerando
 Despectus nimia meriti tueantur ab aura.



INCIPIT HISTORIA


    Postquam rex regum, qui solus regnat in euum
Per se cunctorum transmutans tempora regum,
Iussit Francorum transferri nobile regnum
Ad claram gentem Saxonum [166 1Kb] , nomen habentem
A saxo per duriciam mentis bene firmam,
Filius Oddonis magni ducis et uenerandi,
Scilicet Henricus, suscepit regia primus
Fausto [167 1Kb] pro populo [168 1Kb] moderamine sceptra gerenda.
   Hic pollens quante fuerat bonitatis honore,
Et quanta populos rexit pietate subactos,
Qualiter et reges meritis tunc temporis omnes
Preminet eximiis, excedit denique uilis
Huius carminuli textum nimium uiciosi.
 Nam fuit immitis reprobis, blandus quoque iustis,
[uers. 15.] Summo conseruans studio legalia iura,
 Aequa satis meritis reddens quoque premia cunctis.
Huic rex pacificus dederat de sidere [169 1Kb] Christus
Eius ciuilem uite per tempora pacem;
Omine felici tenuit quoque culmina regni,
Ni fallor, denos labentis temporis annos
Necnon bis ternos multum feliciter actos,
Conregnante sua Mathilda coniuge clara,
Cui [170 1Kb] nunc in regno non compensabitur ulla,
Que posset meritis illam superare supremis.
   Trina quibus Deitas dederat tres denique natos,
Iam tunc, felici disponendo pie genti,
Ne post Henrici mortem, regis uenerandi,
Imperium regni male surriperent scelerosi,
Hi sed regalis nati de germine stirpis
 Rexissent regnum concordi pace paternum,
[uers. 31.] Quamuis dissimiles his seruarentur honores,
 Binis regnanti subiectis scilicet uni.
   Inter quos primus fulsit ceu lucifer ortus
Oddo, micans radiis nimium clare bonitatis,
Gratia quem regis solita pietate perennis
Rectorem plebi preuidit rite fideli.
Hic etate prior fuerat, meritis quoque maior,
Congruus et sceptris defuncto patre gerendis.
Non opus est, uerbis eius summam probitatis
Dicere, uel pueri meritum laudabile tanti,
Cui Christus talem iam nunc augescit [171 1Kb] honorem,
Possidet ut Romam pollenti iure superbam,
Que semper stabilis summum fuerat caput orbis,
Edomat et gentes, Christo fauente, feroces,
Que prius ecclesiam laniabant sepe sacratam.
Post hunc Henricus fuerat feliciter ortus,
 Inpositoque patris famosus nomine regis,
Prouida quem domini pariter sapientia Christi
Dignatur  seruare ducem populo bene fortem,
Belliger ut fortis, belli doctissimus artis,
Fortiter ecclesiam premuniret uenerandam,
Ceu murus iaculis obstans fortissimus hostis.
Post hunc ecclesie pastor Brun nascitur alme,
Gratia pontificis quem duxit summa perennis
Dignum catholici curam gestare popelli;
Hinc quoque diuino nutu patris pia cura
Ipsum [172 1Kb] seruitio Christi fecit religari [173 1Kb] ,
Abstractum gremio care nutricis amando,
Ut regni pompis posset constare relictis
Miles stelligera semper regnantis in aula.
At Christus, Patris sapientia uera perennis,
 Tironem refouendo suum clementius istum
Ipsi dona dedit tante preclara sophie,
Quod non est  illo penitus sapientior ullus
Inter mortales fragilis mundi sapientes.
   His igitur pueris regali more nutritis,
Ipsorum patri famoso denique regi
Henrico placuit, factis quod rite repleuit,
Ut, uite calidas sospes dum carperet auras,
Ipse suo primogenito regique futuro
Oddoni dignam iam disponsaret amicam,
Que proprie proli digne posset sociari .
Hanc non in proprio [174 1Kb] uoluit conquirere regno,
Trans mare legatos sed transmisit bene cautos
Gentis ad Anglorum terram sat deliciosam,
Demandans, ut continuo cum munere [175 1Kb] misso
 Aedwardi regis natam peterent Eaditham,
Que patre  defuncto iam tunc residebat in aula,
Fratre  suo regni sceptrum gestante paterni;
[uers. 80.] Quem peperit regi consors non inclita regni,
 Istius egregie genitrix clarissima domne,
Altera sed generis mulier [176 1Kb] satis inferioris  .
   Hec nam uersiculis proles quam scriptito regis,
Hec, inquam, fama cunctis fuerat bene nota;
Nobilitate potens, primis meritis quoque pollens,
Edita magnorum summo de germine regum.
Cuius preclaro facies candore serena,
Regalis forme miro rutilabat honore;
Ipsaque perfecte radiis fulgens bonitatis,
In patria talis meruit preconia laudis,
Ut fore iudicio plebis decernitur omnis
Optima cunctarum, que tunc fuerant, mulierum.
Nec mirum meritis si lucebat bene primis,
Germen sanctorum quam producebat auorum;
Hanc tradunt ergo natam de stirpe beata
 Oswaldi regis, laudem cuius canit orbis,
Se quia subdiderat morti pro nomine Christi  .
   At regis nostri uenientes denique missi
Ad fratrem domne iam tunc residentis in arce,
Illi nudabant, quecumque secreta ferebant.
Que sibi percerte comperta satis placuere,
Moxque sue dulci narrabat uoce sorori,
Exortans illam regi parere fideli,
Illam qui proprie proli uoluit sociari.
Cumque sue monitis menti instillaret amicis
Oddonis dulcem, pueri regalis, amorem,
Collegit innumeras summo conamine gazas.
Ast ubi collecti uisum fuerat satis ipsi,
Predictam sociis domnam comitantibus aptis
Trans mare percerte summo direxit honore
 Condonans illi gazas nimium preciosas.
Necnon germanam secum transmisit Adiuam  ,
Que fuit etatis meriti pariterque minoris,
Quo sic maiorem prorsus conferret honorem
Oddoni, nato famosi regis amando,
Egregie binas stirpis mittendo puellas,
Ut sibi quam uellet sponsam licito sociaret
Aspectu primo sed mox Eadit ueneranda,
Iure placens cunctis habitu [177 1Kb] summe bonitatis,
Regali nato censetur congrue digna.
Hec illi dulcem peperit clarissima prolem
Nomine Liudulfum, tantis genitoribus aptum,
Quem populus merito dilexit amore tenello,
Exoptans prolongari uitam satis ipsi.
   Histis sic habitis, instabat denique finis
 Henrici regis, cuius mortem gemit omnis
Illius imperio populus iurique subactus.
Quo nam defuncto , regnum susceperat Oddo,
[uers. 129.] Eiusdem primogenitus regis uenerandus,
 Et uoto cuncti iam respondente popelli,
Unguitur in regem, Christo prestante, potentem.
Cui rex gratiole celi munuscula tante
Contulit, ut digne cunctis celeberrimus ipse
Gestorum reges fama precelleret omnes,
Oceanus refluis quos iam circumfluit undis.
Insuper e tantis ipsum sacra dextra potentis
Protegit insidiis occulta fraude paratis,
Et tam magnificis ornat persepe triumphis.
Ut credas, regem Dauid regnare fidelem,
Iam nunc antiquis fulgentem rite triumphis.
Nec solum gentes frenis moderat bonitatis,
Que prius imperio patris dederant sua colla,
Sed multo plures certe sibi uindicat ipse,
Subdens gentiles Christi seruis ditiones,
 Quo pax ecclesie fieret [178 1Kb] stabilita sacrate.
Ad bellum certe quoties processerat ipse,
Non fuit [179 1Kb] populus, quamuis uirtute superbus,
Ledere qui posset uel exsuperare ualeret
Ipsum celestis fultum solamine regis;
Eius nec cessit telis exercitus ullis,
Ni sua spernendo forsan regalia iussa
Illic pugnaret, quo rex idem prohiberet.
   At dux Henricus, frater regis uenerandus,
Princeps in regno fuerat tunc nempe quieto
Post regem, plebi merito uenerabilis omni;
Qui sibi condigne legali iunxit amore
Arnulfi natam , ducis egregii, generosam,
Nomine Iudittam, uultus splendore coruscam
Ac fulgore magis cuncte nitidam bonitatis.
 His ita digestis, fuerat pax undique nostris
Ad tempus modicum libitoque minus populorum
Bellorum certe seuo clangore tacente.
   O quam tranquillum ridens deduceret euum
Fortunata satis nostre res publica gentis,
Que nimis imperio regis regitur sapientis,
Si non antiqui mala calliditas inimici
Turbaret nostrum secreta fraude serenum!
Denique deuictis aligenorum [180 1Kb] bene telis,
Exoritur nostris subito discordia fortis,
Leserat et plebem bellum ciuile fidelem
Plus quam bellorum structura frequens uariorum.
Huius causa mali fuerat non parua dolendi
Denique conflictus quorundam non moderatus,
Ex quibus Henrico quedam pars mente benigna
 Deuouit regis fratri [181 1Kb] ius uernulitatis,
Pars Euurhardo comiti studium famulandi.
At cum quisque sui peteret solamina domni,
Hinc grauior dominis discordia nascitur ipsis.
Tandem percerte conflictu progrediente,
Predictus preses male collectas legiones
[uers. 181.] Mox ad castellum Baduliki  capiendum
 Ex inprouiso mittens sub nocte nigella,
Duxit captiuum fratrem regis generosum,
Henricum, uinclis palmas stringendo cruentis
Eius candidolas, ornamentis magis aptas;
Atque suas gazas disperdens innumerosas [182 1Kb]
Ad sua mox prolem secum deduxit herilem,
Utitur ut socio proprii domini quoque nato.
Quo rex comperto, merens sub corde secreto,
Defleuit tristis nimium miserabile factum;
uix quoque germani damnum paciens graue cari,
Nobile mox Abrahe factum sequitur patriarche,
Quod miserans egit dum Loth ex hoste redemit;
Militibusque suis summo conamine lectis,
Necnon inmodica tota de gente caterua,
Pompa regali pergit solamina fratri
 Ferre, sub ingenti cordis languore, dolore [183 1Kb] .
Nec mora, quem uenit fratrem refouere, redemit,
Auctores tanti condempnauitque piacli,
Suspendens quosdam ligno reprobis reparato,
Quosdam de patria mandans discedere cara.
    His bene dispositis regis iussu sapientis,
Protulit antiqui rursum mala fraus inimici
Inuentum sceleris primo mage deterioris [184 1Kb] ,
Cunctis horrendum seclis [185 1Kb] meritoque stupendum.
Denique predictus postquam rediens Euurhardus
Preses ab exilio, patriam remeabat [186 1Kb] amandam,
Hoc sibi graciola regis prestante benigna,
Gislberhto comiti uinclis sociatus amoris,
Consilium dederat, quod non tibi Christe placebat!
Ut caperent iustum regem Domini benedictum,
 Et quod plus, iusto non iustam uim faciendo,
Illum mox proprio depriuarent male regno.
Hoc quoque consilium peruersa mente repertum
Henrico regis fratri suasere fideles,
Mulcentes nimium uerbis ipsum male blandis,
Quo prius illatum nollet iam reddere damnum,
Ipsorum uotis sed plus parendo nefandis,
Susciperet regnum, depulso fratre, regendum.
Qui male blanditis tandem uictus suadelis,
Pro dolor! ipsorum se promisit fore promptum
uotis, ac firmis hoc confirmauerat orsis;
Sed spero certe, non se sic corde tenere,
Illis consensum sed ui prebere coactum.
Qui male namque spei uacue solamine capti,
Sperabant regem populos olim dominantem
 Ipsorum fragili citius subiungere iuri;
Sed rex de celis, iudex equissimus orbis,
Cunctorum solus qui cognoscit cogitatus
uanaque [187 1Kb] mortalis potis est disperdere cordis,
Commentum tanti sceleris uirtute potentis
Dextre confregit, qua cuncta creata creauit;
[uers. 233.] Scilicet insidias christo Domini [188 1Kb] reparatas
 uertit in auctores tanti meritoque piacli;
Quique suo laqueos domino tendere malignos,
Ex ipsis ipsi primum sunt illaqueati.
   Non me plus licito tante sophie fore [189 1Kb] iacto,
Ut sperem plene uerbis edicere [190 1Kb] posse,
Quanta graciole Christus uirtute superne
Sepius hunc ipsum regem digne benedictum
Fecit multiplices saluum percurrere fraudes
Necnon insidias hostili parte paratas;
Sed nec hoc fragilis fas esse reor mulieris
Inter cenobii posite secreta quieti,
Ut bellum dictet, quod non cognoscere debet:
Hec perfectorum sunt conseruanda uirorum.
Principium quod cunctorum finis quoque regum,
Hoc dico solum, recte quod dicere possum.
 Sudori quis [191 1Kb] posse dedit sapientia mentis
Omnia compositis sapienter dicere uerbis?
Qui solus semper fecit miranda potenter.
Quique Dauid regem toties de fraude fidelem
Eripiens Sauli, sceptrum regni dedit ipsi,
Hunc pariter regem  Dauid pietate sequentem
Protexit de millenis persepe periclis.
Denique cum solus, perpauco milite septus,
Esset ab aduersis circumdatus undique turmis,
Insuper atque fugam proprie partis male factam
Pectore merenti ferret nimiumque dolenti,
Credere nec paucis sese presumeret ipsis,
Illum qui reliquis non deseruere relapsis,
Sed ratus tantum, se mox grauiter moriturum:
Otius auxilii fultus uirtute superni,
 Miratur turbe se iam superare cruente
Tantas absque sue fraudes discrimine uite.
At si forte suos, pugna crescente sinistra,
Audiuit socios letali uulnere lesos,
Predicti regis lacrimans mox utitur orsis,
Que merens dixit, tristi cum pectore sensit
lctibus angelici populum gladii periturum:
»En, qui peccaui, dixit, facinusque peregi  ,
Hinc ego uindicte dignus sum denique tante!
Hi quid fecerunt damnum qui tale tulerunt?
Iam nunc, Christe, tuis parcens miserere redemptis,
Ne premat insontes iusto plus uis inimica!«
Has igitur preculas miserans diuina potestas,
Parcebar regis solita pietate ministris,
Et dedit optatum miserans ex hoste triumphum,
 Iusto predictos comites examine perdens.
Ipso namque die, quo decepti uacua spe,
Sperauere suis constringendum fore uinclis
Regem, qui merito tenuit regalia sceptra,
Ex inprouiso preses proruperat Udo,
Adducendo quidem multam secum legionem,
[uers. 285.] Ac subiit ualidum forti luctamine bellum.
 Nec mora, percussus periit gladiis Euurhardus,
Gislberhtus seuis fugiens quoque mergitur undis.
At rex interea nescit tam fortia bella,
Auerso quidni  residens in littore Reni,
Nec tunc auxilii sciuit solamina tanti,
Iam, miserante Deo, subito casu sibi missa.
Denique dum pugne sensit discrimina tante
Haut gaudens inimicorum de morte suorum,
Sed plus tantorum merens de corde uirorum,
Sumpsit non modicum, Dauidis more [192 1Kb] , lamentum,
Qui super occisum doluit regem pie Saulum.
   Ast ubi uictores leti uenere, uidentes
Illius fusis uultum lacrimis madefactum,
Haut aptum tanto luctum dixere triumpho,
Sed reddi grates regi debere perenni,
 Qui tunc impleri fecit pietate fideli
Quod patet in libro regis scriptum Salomonis,
Dicentis, iustum de tristicia liberandum
Necnon iniustum pro iusto mox fore dandum  .
His mentem regis demulcendo suadelis,
Ipsum tristiciam cogunt deponere tantam,
Et bene uictrici congaudentem legioni
Se post bella suis blandum prebere ministris.
Qui nam leticiam uultu monstrans moderatam,
Sed clam subtristem seruans in corde dolorem
Reddebat grates imo de pectore Christo,
Non dederat propriis ipsum quia tunc inimicis
Predam, sed dextra protegit rite superna.
Ipsius titulum tanti clarumque triumphi
Non sibi, sed Christi designauit pietate [193 1Kb] .
     His ita digestis, modicum tempus requieuit
Ciuilis belli populus luctamine lassus.
Sed nec sic ueteris finem sumpsit dolus hostis,
Qui semper fragiles temptat peruertere mentes,
Post factum facinus suadens superaddere peius.
Fertur percerte quorundam pectora [194 2Kb] bile
Tanto pestiferi tandem penetrare ueneni,
Ut mortem regi uellent inferre fideli,
Ipsius et fratrem populo preponere regem;
Nec timuere diem pasche  sanctum maculare,
Si posset fieri fuso cum sanguine iusti.
Sed non consensit tanti commissa piacli
Agnus paschalis, qui pro nobis redimendis
Se dedit electum patri moriens holocaustum;
Sed mox consilium cunctis nudauit eorum,
 Et sic insontis saluatus erat bene sanguis;
Quique rei placiti [195 1Kb] sunt inuenti scelerosi,
Pro modulo culpe penis damnantur amaris:
Quidam iudicio quidni dantur [196 1Kb] capitali,
Quidam de patria longe pelluntur amanda.
   Post hec Henricus frater regis generosus,
[uers. 337.] Christi gratiola tactus sub corde secreto,
 Secum tractauit summoque dolore reuoluit,
Contra iusticiam quicquid perfecerat unquam.
Hoc quoque defleuit nimiis persepe lamentis,
Quod male blanditis horum cessit suadelis,
Ipsum qui uerbis corruperunt simulatis.
Sed quamuis talem ferret sub corde dolorem,
Presentare tamen spacii per tempora longi
Non se regali presumebat faciei;
Absens sed cordis studio florente dolentis
Optabat, uenie dari munus sibi dulce.
Tandem percerte forti deuictus amore,
Ilico penalem proicit de corde timorem,
Et sub nocturnis nimium secreto tenebris
Adueniens, in regalem se contulit urbem ,
In qua natalem regis celebrare perennis
 Rex pius obsequiis cepit sollempniter aptis;
Depositisque suis ornamentis preciosis,
Simplicis et tenuis fruitur uelamine uestis,
Inter [197 1Kb] sacratos noctis uenerabilis hymnos
Intrans nudatis templi sacra limina plantis.
Nec horret hiemis seuum frigus furientis,
Sed prono sacram uultu prostratus ad aram,
Corpus frigoree sociauit nobile terre,
Sic sic merentis toto conamine cordis
Exoptans uenie dux prestari sibi munus [198 1Kb] .
Quo rex comperto, uictus pietate benigna
Instantisque memor festi cunctis uenerandi,
In quo celicole pacem mundo cecinere,
Leti rege suo tenera de uirgine nato
Ut pie saluaret mundum merito periturum,
 Pro diei tante pacem portantis honore
Condoluit, miserans fratri commissa fatenti,
Atque suam pie gratiolam concessit habendam
Illi cum uenie dilecto munere plene;
Necnon post aliquot spatii tempuscula parui 
Ipsius iuri proceres subiunxerat omnes
Famose nimium gentis Baioariorum,
Ipsum nempe ducem merito faciendo potentem.
Et post hec ultra fuerat discordia nulla
Inter eos, animis fraterno federe iunctis.
Auaresque [199 1Kb]  per hunc seui sepissime uicti,
Post hec Oddonis [200 1Kb] regnum regis spatiosum
Non ledunt telis consueto more cruentis,
Tangere nec contingentes audent nationes,
Ex terrore ducis tanti nimium tremefacti;
 Hic quia prudentis functus ualitudine mentis,
His hominum monstris bellis obstans iteratis,
Ad nos pergendi calles secluserat omnes.
Insuper et primus, Christi de [201 1Kb] nomine tutus,
Audenter cum subiecte plebis legione
[uers. 388.] Eiusdem populi patriam petiit scelerosi,
 Inpugnans gentem cunctis retro namque rebellem
Scilicet, et spoliis rerum captis uariarum,
Quas sibi communes collegerunt prius hostes
Orbis perplures deuastantes regiones,
Uxores procerum, soboles rapuit quoque dulces;
Et sic prostratis rediit gaudens inimicis.
   Istis [202 1Kb] sic habitis, properata diecula tristis
uenerat , ingentem nostris augendo dolorem,
In qua prefulgens meritis regina supremis
Aedit presentis uite discessit ab horis,
Ipsius imperio genti faciens famulanti
Tristiciam necnon nimium cordis cruciatum
Eius in abcessu; magno quam denique luctu
Et non inmerito fleuit plebecula cuncta,
Quam plus materne fouit pietatis amore,
 Quam dominatricis iussis confringeret artis.
Cui licet a Christo requiem sine fine perennem
Necnon letitiam iustis retro reparatam
Prestari citius iam non dubitauerit ullus,
Qui meritum uite sciuit laudabile caste
Ipsius ac mitem gessit quam denique mentem;
Attamen humane pro consuetudine cause
Non mirum, populus planctum si sumpsit amarum,
Dum sibi tam subito fuerat spes tanta retracta.
Et facies domne nimium regalis amande
Necnon subiecti prefulgens gloria regni
Mandatur terre, gremio seruanda sub amplo,
Donec assurgat, non corruptumque resumat,
Quod nunc includit tumulus, prenobile corpus
Hec igitur puerum supra paucis memoratum
 Acriter orbatum dimittebat Liudulfum,
Feminei dulcem sexus unam quoque prolem,
Nomine Liudgardam, summa bonitate coruscam,
Moribus et facie similem matri uenerande.
In quas percerte soboles mox stirpis amande
Affectu cordis populus [203 1Kb] deducitur omnis
Magno, pro meritis summis utriusque parentis.
Sed magis ac iuste dulci feruebat amore
Erga regalem puerum dominum Liudulfum,
Ipsum spe mentis tota complexus amantis.
Hicque sibi naturales imitans bene mores,
Extiterat cunctis blandus dulcedine mentis,
Mansuetus, clemens, humilis, nimiumque fidelis.
Hinc quoque graciolam, Christo prestante benigno
Tantam promeruit, meritam digneque recepit
 Gentibus in [204 1Kb] cunctis patris imperio religatis,
Ut quicumque sue saltim perpaucula fame
uerbula conciperet latebris propensius auris.
Ipsius in dulcem totus raperetur amorem,
Absentem uenerans animis dominum studiosis.
[uers. 439.] Quem pater egregius, rex et senior uenerandus,
 Dilecte matris mortem grauiter pacientem,
Affectu patrio necnon pietate benigna
Digno [205 1Kb] percerte iam sublimauit honore,
Subiecti faciens regni digne dominari.
Necnon Liudgardam simili causa uenerandam
Unica feminei que spes sexus fuit illi,
Graciola parili coluit, prouexit, amauit.
Hanc quoque Conrado uinclis sociauit amoris,
Egregio strenuoque duci, nimium quoque forti,
Munere qui talis dignus constabat honoris.
Utque suo subdi nato [206 1Kb] faceret Liudulfo
Multum deuote perfecto mentis amore
Francorum gentis dominos prenobilis almos,
Necnon primates Sueuorum scilicet omnes,
Ipsi legali prepulchram federe iungi
 Idam iussit, Herimanni natam ducis almi,
Qui fuit illustris princeps in partibus illis.
Hec quoque regalis fuerat consortia prolis
Pro meritis proprie probitatis digna subire,
Ac uice regine summo ueneratur  honore,
Rege iubente quidem per consuetam pietatem
Illam nec habitare locis uoluit segregatis
Rex idem, nati digne succensus amore,
Sed ceu reginam regnum transire per amplum,
Quo sic dilectus sentiret filius eius
Dultia graciole semper munuscula magne,
Ipsi cum sponsa regni sociatus in aula.
Interea rex Italicus grauido Hlotharius
Infectus morbo, mundo discessit ab isto 
 Summe regine sibi quam sociauit amore,
Regis Rothulfi fuerat que filia magni,
Edita magnorum longo de stemmate regum;
Cui nomen clarum dictauit summa parentum
Nobilitas, illam digne uocitans Aethelheitham.
Hec quoque regalis forme preclara decore,
Atque sue causis persone sedula dignis
Factis regali respondit nobilitati.
Scilicet ingenio fuerat prelucida tanto,
Ut posset regnum digne rexisse relictum,
Si gens ipsa dolum mox non dictaret amarum.
Denique defuncto, quem predixi, Hluthario,
Pars quedam plebis fuerat, que retro rebellis
Menteque peruersa propriis dominis inimica,
Restituit Beringarii regnum ditioni,
 Quod patre  defuncto raptum uiolenter ab illo
Olim per manus regis deuenit [207 1Kb]  Hugonis.
Optato certe qui sublimatus honore ,
Detegit inuidie quicquid sub pectore tristi
Gessit, dum regni defleuit damna paterni;
[uers. 490.] Felleque plus iusto cordis succensus amaro,
 Fudit in insontem concretum quippe furorem,
Iniustam uim regine faciens Aethelheithe,
Que regnans illi damnum non fecerat ullum.
Nec solum celse solium sibi proripit aule,
Sed simul erarii claustris eius reseratis,
Omne quod inuenit dextra tollebat auara,
Aurum cum gemmis uarii generis quoque gazis,
Necnon regalis sertum prenobile frontis.
Ornatus nec particulam dimiserat ullam,
Nec timuit propriis illam spoliare ministris,
Obsequiis quoque personis regalibus aptis,
Regalique potentatu, miserabile dictu!
Postremo quoque pergendi pariterque manendi
Quo uellet, libertatem male denegat omnem .
 Seruandam cuidam comiti sua iussa sequenti,
Qui iussis captus regis non iusta iubentis,
Non metuit propriam culpe sine crimine domnam
Clausam carcereis claustris seruare cubilis,
Circum diffusis custodum denique turmis,
Ut mos personas est seruari scelerosas.
Sed qui de uinclis Petrum tollebat Herodis,
Hanc, quando uoluit, miti pietate redemit.
Certe dum uariis animo foret anxia curis
Nullaque spes sibimet certi solaminis esset,
Presul Adhelhardus  , factum deflens miserandum
uixque sue damnum care paciens graue domne,
Illi transmisit missum mox namque secretum,
Utque fugam caperet monitis suasit studiosis
Ac peteret muris urbem structam bene firmis,
 Que caput ipsius constabat pontificatus;
Hic loca presidii mandans tutissima certi,
Illi condignum quoque preberi famulatum.
His nam regales monitis pulsantibus aures,
Inclita de mandatelis [208 1Kb] regina benignis
Letior, exoptat uinclis absoluier artis;
Quid faceret tamen ignorat, quia nulla patebat
Ianua, que somno pressis custodibus alto
Illam nocturnis pateretur abire sub [209 1Kb] horis.
Sec nec personam causa famulaminis ullam
Subiectam sibi carcereis possedit in antris,
Ipsius implendis esset que sedula iussis,
Ni supradictam solummodo namque puellam
Necnon presbyterum uite laudabilis unum.
His ubi continuis narraret cuncta lamentis,
 Que merens animo multum uoluebat [210 1Kb] amaro,
uoti communis placito uisum fuit illis,
Res melius uerti, studio si forte latenti
Sub terra foueam facerent fodiendo secretam,
Per quam de uinclis possent euadere duris.
[uers. 541.] Hec ita percerte constat completa fuisse
 Ocius, auxilio Christi presente benigni.
Nam caute fouea iuxta placitum reparata,
Aduenit libertati nox apta recenti ,
In qua dum somnus plebis perserperet [211 1Kb] artus,
Tantum cum sociis regina piissima binis [212 1Kb]
Custodum fraudes fugiens euaserat omnes,
Atque uie spatium noctis sub tempore tantum
Pertransit, plantis quantum ualet ergo tenellis.
Sed mox ut scissis cessit nox furua [213 1Kb] tenebris,
Atque polus radiis cepit pallescere solis,
Abscondens in secretis se cautius antris,
Nunc uagat in siluis, latitat nunc denique sulcis
Inter maturas [214 1Kb] Cereris crescentis aristas,
Donec nox solitis rediens induta tenebris,
Obtegit rursum nebulo terram tenebroso:
 Tunc iterato uiam studuit percurrere ceptam.
Denique custodes illam non inuenientes,
Narrabant factum comiti nuntium [215 1Kb] tremefacti,
Cura cui conseruande fuit indita domne.
Qui terrore grauis percussus corde timoris,
Pergit cum sotiis illam perquirere multis;
Et cum deficeret, nec iam dinoscere posset,
Quo regina suum tulerit clarissima gressum,
Detulit ad regem Beringarium timidus rem.
Hic quoque continuo nimiam conuersus in iram,
Circumquaque suos subito mittebat alumnos,
Precipiens illos nullum transire locellum,
Sed caute cunctas iam perlustrare latebras [216 1Kb] ,
Si forsan latebris regina lateret in ullis,
Ipseque cum fortis sequitur turba legionis,
 Ceu qui uult hostes bello superare feroces,
Et rapido segetem cursu peragrauit eandem,
In cuius sulcis latuit tunc domna recuruis
Hec quam querebat, Cereris contecta sub alis.
Scilicet  huc illucque locum percurreret ipsum,
In quo non paruo iacuit terrore grauata,
Et quamuis circumpositos disiungere culmos
Nisibus extenta cunctis temptauerit hasta,
Non tamen inuenit, Christi quam gratia texit.
Ast ubi confusus rediit, nimium quoque lassus,
Presul Adelhardus mox aduenit uenerandus,
Induxitque suam gaudenti pectore domnam
Intra namque sue muros urbis bene firmos,
Hicque sibi digne toto seruiuit honore,
Donec maiorem Christo miserante decorem
 Regni suscepit, pridem quam mesta reliquit.
Denique nostrates quidam, tunc experientes,
Reginam domino desolatam fore caro,
Cuius predulcem gustauerunt pietatem
Quando [217 1Kb] per Italiam ceperunt pergere Romam,
Eius [217 1Kb] multiplicem recitati sunt pietatem
[uers. 393.] Crebrius Oddoni [218 1Kb] , magno tunc denique regi,
 Augusto sed Romani nunc denique regni,
Nullam dicentes aliam consistere dignam
Tecta sub ipsius thalami regalia duci
Post obitum domine flendum eunctis Eadithe.
Et rex letatus tante dulcedine fame,
Pectore uoluebat tacito per tempora longa,
Quo pacto sibi reginam coniungeret istam,
Que fuit insidiis regis circumdata tantis.
uenit et in mentem, predictum denique regem,
Qui quondam patriis fuerat depulsus ab aruis
Eius et auxilio citius miserante reductus,
Ingratum fore nunc donis tante pietatis;
Hinc quoque mox aditum sibimet prouiderat aptum,
Ipsius Italicum iuri subiungere regnum.
Hoc ubi colloquio sensit narrante paterno
 Patris amor uerus spes et gentis, Liudulfus,
Non sua sollicitans, patris sed commoda tractans,
Prepaucis secum sotiis secreto resumptis,
Italiam petiit, fortique manu penetrauit,
Exortans patris imperio populum dare collum;
Moxque redit clarum referens sine marte triumphum.
Quo rex comperto, populis narrantibus, Oddo [219 1Kb] ,
Corde super natum leto plaudebat amandum,
Ipsius causa qui iam discrimine tanto
Audacter subiit gentem turbando ferocem.
Utque labor talis non frustraretur amoris,
Ipse quidem gentem festinus adiuit eandem,
Plebis non parua proprie comitante caterua,
Regalis pompe uario comptusque decore,
 Alpibus accinctas altis intrauerat horas.
His Beringarius compertis [220 1Kb] obstupefactus,
Non bellum mouit regi, non obuius exit,
Sed se saluandum castello protinus apto
Intulit, in tutis posito firmisque locellis.
At rex famosus noster, uirtute superbus,
Audacter satis ignotas pertransiit horas,
Italici Papiam regni cepit quoque domnam [221 1Kb] .
Qua certe capta, cuncti uelut agmine facto
Querentes regem proceres uenere recentem,
Certabantque suo iuri se subdere magno
Quos nam more suo suscepit mente benigna,
Promittens ipsis eius munus pietatis.
 Si post hec illi seruirent mente fideli.
Istis sic habitis, crebro tractamine cordis
Regine satis egregie memor est Aedelheithe,
Regalem certe cupiens quandoque uidere
Ipsius faciem, cuius didicit bonitatem.
Unde quidem mandatelis [222 1Kb] secretius actis,
Que fuerant pacis necnon predulcis amoris
[uers. 643.] Sub signo fidei firme mandauerat illi.
 Hoc quoque suadelis exhortabatur amicis,
Ut celeri Papiam cursu peteret, populosam
Urbem, quam cum tristicia dimisit amara,
Quo, prestante sacra regis pietate perennis,
Hic modo sublimem gaudens captaret honorem,
Quo prius ingentem fuerat perpessa dolorem.
His mandatelis cessit regina benignis,
Et quo iussa fuit, pariter comitantibus iuit
Permultis subiectorum cuneis populorum.
Ut rex hos sensit, cuius mandamine uenit,
Ipsius Henricum fratrem precepit amandum
Huius in occursum regredi trans litora Padi,
Ut sublimandan regni splendoribus eram 
Tanti compositus ducis [223 1Kb] ornaret famulatus.
Qui studio mentis precepta sequens senioris,
 Egreditur certe cum regali legione,
Castraque regine gaudens petiit uenerande,
In quis cum sotiis residebat denique multis,
Illam condigne summo comitatus honore,
Donec regali presentaret faciei.
Que merito regi statim placuit satis ipsi,
Eligiturque sui consors dignissima regni.
Tunc [224 1Kb] rex se nouitate rei cernens retineri,
Tempore ne patrias instante rediret ad oras,
Liudulfum placuit carum premittere natum,
Ut gens Saxonum fortis uolitaret ad illum
Et regnum sub patrono staret bene tanto,
Qui parens iussis deuota mente parentis,
Ad patriam rediit curam regnique recepit,
Omnia prudenter necnon nimium sapienter
 Complens, in patria que tunc fuerant facienda.
Interea dux Henricus, regis uenerandus
Frater, in Italia cordis conamine summo
Obsequiis operam gessit regalibus aptam,
Offitium non germani solummodo cari
Sed mage ius serui studio complendo benigni.
Hinc non immerito regi placuit satis ipsi,
Est quoque regine fraterno iunctus amore,
Affectuque pio fuerat dilectus ab illa.
Tunc rex Italicum peragrauerat undique regnum,
Primates regni proprie subdens ditioni 
His quoque completis iuxta uotumque locutis,
Ne Beringarius regnum raperet sibi rursum,
Conradum cum non paucis ex agmine lectis
In Papia residere ducem iussit sapientem,
 Cui ueneranda sue dederat consortia nate;
Ipseque continuo rediit cum coniuge clara,
Intendens patrie sedem festinus adire.
Quem gauisa quidem plebs suscepit uenientem,
Altithrono grates spargens super ethera dulces,
Qui miserando sue plebis solita pietate,
[uers. 695.] Quem pius elegit, regem cum pace reduxit.
 Hac [225 1Kb] ita leticia dignis rebus celebrata,
Aduenit dux Conradus cum pace reuersus,
Adducens Beringarium supra memoratum,
Ipsius ingenii captum, sic arte profundi,
Gratis ut Oddoni [226 1Kb] uenit se subdere regi.
Tunc idem rex, qui semper fecit sapienter,
Hunc regem certe digno suscepit honore,
Restituens illi sublati culmina regni
Ista percerte tantum sub conditione,
Ut post hec causis non contradiceret ullis
Ipsius imperio multis longe metuendo [227 1Kb] ,
Sed ceu subiectus iussis esset studiosus.
Hoc quoque sollicitis decreuit maxime dictis,
Ut post hec populum regeret clementius ipsum,
Quem prius imperio nimium corripuit [228 1Kb] amaro.
 Qui se complendis simulans promptum fore iussis,
Ocius abscessit, patriam letusque petiuit.
Ast ubi sublimem regni possederat arcem,
Lesus suadelis quorundam namque sinistris
Mox infelici grauiora quidem iuga genti
Infert, ui magna pro despectu sibi facta [229 1Kb] ,
Se regnum pretio contestans emere magno,
Nec fore culpandum si ius fregisset auorum,
Sed magis Oddoni [230 1Kb] culpe meritum reputari.
Ipsi primates plebis qui uenderet omnes.
Hec res ad regem mox ut peruenit eundem,
In Beringarium iusta succenditur ira,
Corde super populi damnis merens miserandi,
In meliusque statum [231 1Kb] studuit [232 1Kb] conuertere rerum.
Et faceret citius, Christi munimine fultus,
 Si non fortune restaret causa sinistre.
Namque decore sui florente per omnia regni,
Cum se gauderet cunctis fulgere secundis,
Protulit antiqui renouata lues inimici
Fraudis commentum cunctis per secla dolendum [233 1Kb] ,
Iam tunc pacificum temptans confundere regnum.
Hoc ut quantocius posset patrare malignus,
Regni rectores primum turbauerat omnes,
Sperans interitum plebis mox esse futurum.
Denique famosi natus regis Liudulfus 
Ut cognouit amicitie signis satis aptis,
Quanto perfecte fidei dilexit amore
Henricum, regis fratrem, regina fidelis,
Quodque sue fidei studio se subdidit omni,
Tangitur interni iaculis secreto doloris,
 Haut ira feruens, odii nec felle tabescens,
Sed super amisso care genitricis amore
Ex egri latebris ducens suspiria cordis;
Deceptusque malis permultorum suadelis,
Pertimuit fragilis pro consuetudine mentis,
Quod post non uti donis deberet honoris
[uers. 747.] Condigni, sed forte locum subire secundum.
 Quod fieri Christus numquam permitteret equus,
Si staret regnum iusta sub pace quietum.
Ast ubi sub tristi uultu sepissime patri
Monstratur mestus, solito nec more serenus,
Sunt qui decepti [234 1Kb] serpentis fraude dolosi [235 1Kb] . . . .



Sed  quo regalem patris hinc augeret honorem.
His rex compertis ex prosperitate fidelis ,
Letatus prolis, tota dulcedine mentis
Hec illi mandat scriptis extimplo remissis:
»In seculum seculi maneat laus Omnipotenti,
Qui dedit in tantis temet gaudere secundis,
Grates adque tibi dentur, karissime fili,
Quem constare quidem penitus cognosco fidelem;
Haut obscura tue fidei quia signa dedisti,
 Cum per te regnum cupiens augescere nostrum,
Signasti nobis proprii decus omne laboris.
Hinc ego gratanter, que fecisti sapienter,
Accipiens, uice conuersa condigna rependo,
Hoc ipsumque tibi regnum committo regendum,
Imperio subdi nostro quod constituisti.
Precipioque tibi iussis, dilecte, paternis,
Ut quem uictrici populum dextra superasti,
Absque mora tecum facias firmare tenendum
Fedus, cum iuramento structum metuendo.«
Hec dux Liudulfus decreta legens uenerandus,
Letior ex mandatelis tante pietatis,
Iussus cum iuramento religat sibi firmo
Ad patris obsequium populum digne moderandum.
His bene dispositis, summo cum federe pacis
 Ardens absentis faciem meruisse parentis,
Coniugis et kare dulci deuictus amore
Ac prolis gemine  longe post terga [236 1Kb] relicte
Posthabite fines patrie placuit repedare,
Quo post exilii pondus nimium graue duri
Posset quandoquidem patrie captare quietem.
Utque celer morulis hec impleret sine cunctis,
Non iter optatum pondus tardauerit ullum,
Collectim proprias iussit premittere gazas,
Ipsius et faciem turbam precedere totam
Quam belli causa secum deduxerat illo,
Promittens ipsum, uita comitante, futurum
Ad fines patrie spatii post tempora parui.
Hoc quoque melliflui uerbis signauerat oris,
In quis castellis, in quis uoluitque locellis
 Sumptus hospicii dignos sibimet reparari.
Hac moti fama nostrates desiderata,
[uers. 1182.] Affectu cordis gaudebant interioris [237 1Kb] ,
 Omneque meroris pondus cunctique doloris,
Quod prius absentis causa tulerant senioris,
Ex animo deponentes, communiter omnes
Causam leticie duxerunt esse supreme,
Si post paucorum meruissent ergo dierum
Cursus, promissi iuxta preconia leti [238 1Kb] ,



Aeque  ferens  sceptrum capitis diademaque pulchrum 
Atque sui cultus omnes regales amictus,
Ornatus sed maioris [239 1Kb] suscepit honoris
Augusto summo pariter mox conbenedicta.
Hactenus Oddonis famosi denique regis
Gesta, licet tenui Musa cecini modulando.
Nunc scribenda quidem constant, que fecerat idem
 Augustus solium retinens in uertice rerum;
Tangere que uereor, qui femineo prohibebor
Sexu; nec uili debent sermone reuolui,
Qualiter inuicti duro luctamine belli
Obtinuit constructa locis castella marinis ,
Que Beringarius coniunx possedit et eius,
Ac illum, iuramento cogente peracto,
Misit in exilium misera cum coniuge Willa ;
Qualiter et recti conpunctus acumine zeli
Summum pontificem, quedam peruersa patrantem
Eius nec monitis dignantem cedere crebris,
Sedis apostolice fraudari fecit honore,
Constituens alium, rectoris nomine dignum;
Qualiter et regno tranquilla pace quieto
Nostrates adiens, illic iterumque reuertens ,
 Necnon amborum retinens decus imperiorum,
Ipsius prolem post illum iam uenientem,
Scilicet Oddonem, nutricis ab ubere regem,
Ad fasces augustalis prouexit honoris 
Exemploque sui digne fecit benedici.
Hec igitur nostris nequeunt exponier orsis,
Sed querunt seriem longe sibi nobiliorem.
Hinc ego [240 1Kb] , tantarum prohibente grauedine rerum,
Ultra non tendo; finem sed prouide pono,
Post hec incepto ne succumbam male uicta.
His ita finitis et summatim replicatis,
Est ingens regis pietas oranda perennis,
Qua pius augustos [241 1Kb] prestet deducere nostros 
 Instantis uite tempus feliciter omne,
Et fultos semper cunctis ad uota secundis,
Ecclesie multos custodes seruet in annos,
[uers. 1517.] Nobis solamen dantes clementius. Amen.



APPENDIX AD OPERA HROTSUITHAE.





uITA SANCTAE HATHUMODAE PRIMAE ABBATISSAE GANDERSHEIMENSIS, Auctore Agio presbytero et monacho ceuo. ACCESSIT DE OBITU SANCTAE HATHUMODAE AGII DIALOGUS.




PROLOGUS.


Honorabiliter diligendis, et diligibiliter honorandis sanctissimis in Christo Gandesheimensis monasterii sororibus Agius, quamuis indignus gratia Christi sacerdos. Quantum matri olim nostre spiritali, quantum uestre simul caritati debeamus, dicere nequaquam ualemus. Dicere enim non possumus, uel qualem omnes uos communiter nobis caritatem exhibere consueueritis; uel qualia, et quanta ab ipsa specialiter beneficia consecuti fuerimus. Proinde quia hoc sanctis eius meritis dignum putamus, quia hoc simul uobis gratum fore non dubitamus, uitam eius breuiter, inculto licet sermone, transcriptam uobis mittere dignum duximus; ut, quia, quod summopere optastis, iam eam corporaliter intueri et  habere non potestis, in uita quamdam eius imaginem teneatis, et in exemplis et actibus eius ipsam uos habere putetis. Quod nos improbabiliter facturos speramus, quia et uitam eius magna, ut nostis, ex parte noueramus, et dormitioni quoque interfuimus. Unde lectorem primo omnium monemus, ut nouerit, nos non falsa aut dubia de ea esse dicturos, sed uera, et certa, et omnibus fere, qui eam nosse poterant, nota narraturos, neque enim alia scribimus, quam que omnes passim minores clamant, maiores probant. Si quid tamen est quod de sanctitatis eius declaratione ad omnium indifferenter notitiam peruenire nequiuit, sororum que ei familiarius adheserunt, fidei committendum, et testimonio credendum suademus; cognita quippe eius sanctitas etiam de  minus notis dubitare non permittit. Pauca igitur de singulis attingentes, primum de genere dicendum putamus, ut clarescat, unde, ad quid uenerit, et quanta pro amore diuino spreuerit, contempserit, dimiserit; quanto namque plus quisquam pro Deo dimiserit, tanto maioris meriti apud Deum erit, tanto maiorem mercedem apud Deum percepturus erit.



CAPUT PRIMUM Hathumode amplissimi natales. Egregia eius in pueritia pietatis et eruditionis studia. Sacrum uelamen in Parthenone Herfordensi susceptum. Transitus inde ad monasterium Gandersheimense, huiusque prefectura Hathumode delata et suscepta. Modus uiuendi in Parthen. Gandersheim.


Denique ut de primoribus eius taceamus, qui omnes et ex paterno genere et ex materno clarissimi fuerunt, quante apud seculum nobilitatis sancta ista et incomparabilis femina fuerit, hinc apparet: quod frater eius regum neptem in matrimonio habet, soror regis regi filio, digno digna iugalis coniugi iuncta est; ceteri infra patriam, qui non maiori gloria Christi seruitio mancipati sunt, secundum natalium  dignitatem honestissimas nuptias sortiti sunt. Pater eius ex illustrissimo Saxonum genere oriundus, dux orientalium Saxonum fuit; mater ex nobilissima eque Francorum prosapia descendens, in prole nobilior effulsit; ipsa Hathumod dicta, ex bono bonarum arborum semine flos primum iucundissimus, suauissimus postmodum fructus excreuit. Siquidem natalium, ut diximus, dignitate nobilissima mentis sanctitas nobilior fuit; nam ab ipsa statim pueritia quamdam future indolis speciem pretendens, puerilem lasciuiam Christiana grauitate mutauit: iocos, et innoxios licet lusus, huiusmodi etati familiares, in tenero quamuis corpore maturiori animo ut uanos irrisit, ut ad nichil utiles contempsit, aurum, et apparaturam pretiosam, que infantes,  utpote pulchra, quanquam innocenter concupiscant, neque concupiuit, neque habere uoluit; nam uestes auro paratas, mitras, uittas, discriminalia, inaures, lunulas, monilia, armillas, dextraliola, strophia, et olfactoriola, ad que uel habenda uel portanda plurimarum feminarum inardescit ambitio, et ultro secundum parentum facultatem, et  dignitatem oblata, suscipere recusauit; et contra uoluntatem sibi imposita, anxie ingemuit, uehementer fleuit. Ecclesiis Christi, quia quod uoluit, iugiter non licuit, uel frequentius interesse, et ibi aliquid sue utilitatis audire, et orationi incumbere gaudebat. Litteras uero, ad quas alii discendas uerberibus coguntur, ipsa ultroneo studio appetiit, infatigabunda meditatione addidicit.

Ab ipsa quippe infantia morum secum probitas creuit, et simul cum etatis succremento, et uirtutibus se ipsa quotidie maior effulsit. Nam cum etatis processu sapientia, et gratia apud Deum et homines proficiens, seruitium Christi pompis mundialibus, celestem sponsum Christum, terreno sponso pretulit; denique fulgentibus parentum tectis ancillarum  Dei contubernium anteponens, cum parentum uoluntate sacro uelamine consecrata, et Herfordensi monasterio, quod eo tempore in sanctimonialium nomine famosissimum erat, sub regulari disciplina nutrienda aliquandiu commendata est. Quem locum deinceps quanta caritate dilexerit, quanta reuerentia dignum iudicauerit, non facile uerbis explicare ualemus. Nam cum plerumque cum familiaribus suis loquens, eius loci mentionem fecisset, felicem se fore dicebat, si iterum sub abbatisse imperio eis interesse mereretur; feliciorem, si nunquam inde auelleretur. Recordabatur quippe facies et uultus singularum, et omnium mores ante oculos reuocabat; huius caritatem, eius humilitatem laudabat; illam obedientia preire, hanc patientia prestare  dicebat; in una largitatem, in altera abstinentiam mirabatur; omnium uero in communi modestiam, pietatem atque pudicitiam predicabat. Ubi dum aliquandiu, ut diximus, instruendi gratia commorata bonorum omnium, quantum in ipsa etate potuit, cunctis exemplum dedisset, postquam pater et mater de Roma, quo orandi causa ierant, cum apostolica benedictione regressi, et sancto Petro familieque sancti Petri cum omnibus suis commendati, sanctorum corpora pape Anastasii et Innocentii pape transtulerunt; denuo reuocata in monasterio, quod in propria hereditate fundatum Domino et eisdem sanctis tradiderunt, cum apostolica auctoritate, et episcopi sui benedictione primo paucioribus, deinde pluribus sororibus est mater spiritalis et electa, et  constituta. Ubi cum consororibus suis quanta postmodum corporis castitate, quanta mentis uixerit sanctitate, non est nostre facultatis euoluere.

Communis omnium uita, communis uictus, habitus consimilis erat, qui tamen mediocris, nec nimium scilicet cultus, nec admodum uilis, neque ex integro laneus erat. Quarum nulla cum parentibus, aut quibuslibet hospitibus aut manducabat, aut nisi permissa loquebatur; nullus cuiquam, quod plerisque sanctimonialibus mos est, extra monasterium aut ad parentes, aut possessiones subiectas egressus; extra communem refectionis domum uel horam nulla cuiquam manducandi licentia, nisi aliquam infirmitas cegisset; uno omnes constitute in loco  simul cibum capiebant, simul quiescebant, simul ad canonicos cursus orandi hora conueniebant, simul egredientes, quod operandum erat operabantur. Cellulas intra claustrum proprias aut seruitrices nulli habere licebat. Extra in uillula ideo habitabant, quia necdum eis ex parte matris spiritalis uestimenta propter rerum insufficientiam dabantur; pauperioribus que aliunde habere non poterant, ipsa ministrauit. A uiris tanta separatio erat, ut nec presbyteri quidem, nisi infirmitatis necessitas poposcisset, claustrum earum ingrederentur, aut aliqua rationabilis secundum officii eorum ministerium causa postulauisset. Hec sunt que eis fere communia cum ceteris fuere.



CAPUT II. Hathumode uita communis, modestia in sermone, uictu, uestitu. Studium orationis, benignitas, caritas, etc.


Siquidem ista omnia non solum adimpleuit, sed etiam superauxit. Nam ita communem cum ceteris uitam et uictum habebat, ut, cum carnis esum certis diebus, et statutis temporibus ipsis non negaret, sibi non indulgeret; ita consimilem habitum habebat, ut, cum a laneis [cod., lineis] ad carnem uestimentis, si que hoc uellent, alias arceret, ipsa laneum haberet. Porro cum hospitibus nisi in ecclesia non loquebatur, nisi forte humanitatis gratia cum his refectionis tempore eam esse postulasset. Ad parentes, aut possessiones subiectas nunquam, ex quo illuc uenit, egressa est; extra monasterium non dicam  cum uiro, sed cum nullo prorsus comedit; intra monasterium, licet hoc liceret, non in alio loco quam in communi refectorio manducare consueuit. Ita cum ceteris ad ecclesiam hora orandi conueniebat, ut aut prima, aut inter primas ueniret, postrema egrederetur; ita cum ceteris in eadem domo dormiebat, ut ad lectum postrema ueniret, de lecto prima surgeret. Seruitrices intra monasterium sicut ceteras habere noluit, sic ipsa non habuit: studebat namque sancta et Deo dilecta femina, sicut loco excellebat, ita et uita prestare, studebat sicut nomine, ita et meritis excellere; et idcirco nocturnales cantus preuenire, post matutinales hymnos uigilare, et plura huiusmodi alia agere, que ceteris ardua,  ipsi propter consuetudinem et nimium in Deum amorem iocunda admodum, et prorsus facilia uidebantur. Meminebat quod erat, meminebat quod dicebatur; cogitabat se matrem uocatam, cogitabat se abbatisse nomine censeri, et ideo prodesse magis quam preesse gaudebat, et amari potius quam timeri cupiebat. Proinde cogitans se non tam honorem quam onus suscepisse, nulli aliquando aliquid interdixit quod ipsa fecisset; nulli aliquid precepit quod ipsa prius non adimplesset; ita subiectas ad bene agendum factis potius suis et exemplis incitans, quam disciplina cogens.

Talis erat ore qualis opere; talis opere, qualis ore; quia quod docuit fecit, et quod fecit docuit. Et quia diuina Scriptura quadrifarie quedam uetat,  quedam iubet, quedam concedit, quedam suadet; ipsa, in quantum humane fragilitati erat possibile, uetita nulla commisit; iusta queque fecit; ex licitis illicita fecit; suasa maioris mercedis intuitu arripuit. Nam aperte mala, que erant prohibita, non solum opere non fecit, sed etiam mente exsecrata est; aperte bona, que erant precepta, pro uiribus adimplere contendit; concessa, que pro utentium modo uel bona esse possunt, uel mala, in quibus est: seculi usus, coniugii uoluptas, carnium esus, molliorum et cultiorum indumentorum apparatus, maiori cautela spreuit, salubriori consilio declinauit. Suasa, que ut altiora neque cunctis precipi, neque a cunctis adimpleri poterant, in quibus est: seculi abrenuntiatio, carnium abstinentia, molliorum et  cultiorum indumentorum contemptus, uirginitatis obseruatio, ardenter arripuit, perseueranter compleuit. Denique molliora indumenta ita contempsit, ut asperiora quoque non nimis culta haberet; a carnibus ita abstinuit, ut cum ceteris cibis et potu necessario panem quoque ipsum parcissime sumeret; seculo autem non solum exterioribus rebus, sed etiam in animo intus, et uoluntate renuntiauit; uirginitatis propositum ita caute seruauit, ut nullis inuidis detrahendi locus daretur.

Nulla in uerbis eius procacitas, nulla incontinentie lasciuia fuit. Sermo impudicus, et uerbum turpe nunquam ab eius ore processit. Nullus aliquando rixantem, nullus maledicentem, nullus iurantem, nullus detrahentem, nullus mentientem audiuit. Nemo  eam iratam, nemo turbulentam, nemo multum et inhoneste ridentem uidit. Nulli unquam iniuriam fecit, nulli calumniam irrogauit, nulli conuicium ingessit. Una omnes secundum qualitates singulorum uel dilexit, uel reuerentia honorauit. Consororum suarum ita uitia insectata est, ut summo eas et diligeret, et ueneraretur affectu. Una erga singulas pro meritis disciplina usa est; dilexit naturam, odiuit malitiam; dilexit quod Christus fecit, odiuit quod diabolus adinuenit. Suarum excessus ut proprios fleuit; quoties aliqua fide aut mente infirmabatur, ipsa simul egrotabat; quoties aliqua scandalizabatur, ipsa urebatur; placido tamen semper uultu sereni animi, etiam inter mestas, et res lacrymosas, serenitatem premonstrabat. Ceterum fidem uel in  Deum puriorem, uel erga homines meliorem, nullus habere ualebat. In amicitiis, non aliis quam iustis, concedendis cauta admodum et difficilis uidebatur, in conseruandis tenacissima erat.



CAPUT III. Eius in perscrutandis diuinis Scripturis sedulitas et solertia, humilitas, patientia in egenos, ac in infirmos liberalitas, hospitalitas. Futurus monasterii status uisu nocturno cognitus.

Scripturarum lectioni et ipsa sedula insistebat, et insistentes summopere diligebat; negligentes, quas tamen aliquid proficere posse uidebat, minori potius familiaritate quam disciplina ad has discendas cogebat; in his audiendis, legendis, intelligendis maiorem  cautelam, uiuaciorem sensum, saniorem intellectum habere nullus fere hoc tempore quiuit. Si qua, ut moris est, interrogare debebat, tam plane et discusse cuncta attingebat, ut ipsa interrogatione sua docere potius quam interrogare uideretur. Longum est, si cunctas eius uirtutes singulatim uel attingere uelimus. Mira ei caritas, summa humilitas, maxima patientia, incredibilis liberalitas, incomparabilis pietas erat. Quanta namque caritate uel ipsa cunctas dilexerit, uel ipsa uicissim ab eis dilecta sit, testantur tot tantorum lacryme, in eius obdormitione effuse. Humilitatem uero tantam habuit, ut, cum esset clarissimo, ut in principio diximus, genere orta, et summa apud consorores loco constituta, nulla uel ad inclinandum facilior, uel in uerbis  humilior, uel in habitu fere uilior appareret. Quid de patientia eius dicam, cum nullum unquam uel inhonesta increpatione arguerit, uel etiam conuicianti asperum uerbum retulerit? Porro de liberalitate et pietate dicere aliquid superuacuum est: cum omnes ita attendisset, ac si de propriis uisceribus ipsos genuisset. Quis enim unquam inopum, quis clericorum ab ea uacuus recessit? Quis non eius cibis refocillatus, quis non est eius bonis participatus? Nonnunquam suis tulit quod aliis tribuere posset; egebat ipsa, ut alii abundarent; esuriebat, ne pauperes esurirent; sitiebat, ne hospitibus potus deesset; in quibus suscipiendis maiorem humilitatem, maiorem caritatem, maiorem humanitatem nemo poterat exhibere. Illis, si persona talis erat, hora conuiuandi  assidere solita, cum illis de Deo, de celestibus, de diuinis Scripturis tractare, eos aut interrogare aliquid, aut docere, et ita quidquid humanitatis erat, exhibere; ut curaret, dum corpus exterius pascebatur, ne mens interius otiosa remaneret.

Quam autem sollicita fuerit erga egrotantes, superfluum est dicere: cum non solum presentes miro modo, et diuersis obsequiis fouerit, sed etiam alienos, et longe positos in infirmitate aliqua per nuntios uisitauerit, et quidquid illis gratum in cibis esse putaret miserit. Siquidem paruo ante suam infirmitatem tempore, cum plereque sororum grauiter languissent, dici non potest quanta sollicitudine eas uisitauerit, quanta eis cura astiterit, quanta sollicitudine inter singularum lectos discurrerit,  quanta suauitate singulas allocuta fuerit, quam miris et diuersis obsequiis molestiam earum corporalem leuigare tentauerit, omnibus quibus poterat modis procurans, ne aut necessaria ministeria, aut quidquam eorum, que desiderabant, eis deesset; ac si iam sancta et Deo dilecta femina sciret quantocius se ex hoc seculo esse migraturam; quod tamen et ex nonnullis seniorum indiciis non solum sibi, sed etiam aliis prius premonstratum esse probatur. Fuere namque ex sororibus que signum ecclesie maximum cecidisse, et confractum esse in somnis uiderint; plerisque uisum est sarcophagum sanctorum ruisse, et minutatim solutum fuisse.

Ipsa autem, dum non multo ante infirmitatem  suam cum quodam familiarium suorum loqueretur, inter familiaria que cum eo habebat colloquia, etiam monasterii sui statum tenerrimum deplorare cepit; ad quod cum ille diceret: Tenerum quidem eum esse, sed Dei gratia bonum; de bonitate Dei esse positum, potestate, et misericordia respondit, sibi tamen hoc penitus displicere, quod necdum regie tuitioni commendatus esset. Cumque ille rursum diceret, hoc Domino uolente citius emendandum fore, utrumque et episcopum suum illis fidelem, et familiarem esse, cuius suggestione hoc fieri posset, et parentes, et alios in palatio fideles eam habere, qui suam optime in hoc uoluntatem et adiuuare possent, et uellent: sese quoque ita credere ait, ipsam tamen ad hoc,  usquequo fieret, non esse uicturam; hoc autem citius esse futurum; de his omnibus, ut Domino placeret, esse debere dixit, se tamen mirandis quibusdam, et sibi prius insuetis insomniis agitari, ipsius super hoc orationem et benedictionem efflagitare. Dicebat enim in somniis se quamdam mire magnitudinis rotam uidisse, cuius palo diuersas animalium figuras insertas haberent, se uero cum plerisque consororibus suis ad axem supra modiolum rote intra radiolas quasi quibusdam catenulis esse colligatam, simulque cum rota, quam fluuius subtercurrens mira uelocitate circumegerat, circumuolui; cumque, ut sibi uidebatur, stupida timeret, ne in fluuium subtercurrentem decideret, non in fluuium, quod uerebatur, sed potius in  terram contiguam se decidisse. Quo facto se expergefactam fuisse, et iam uigilantem, iam ad se reuersam, membris tamen omnibus premortuis, et adhuc tremebundis iacuisse.



CAPUT Iu. Tempus mortis, et locus sepulture in somno ei ostensus. Sanctus Martinus singulari cultu ab ea honoratus, et sepius conspectus.

Quibus itidem diebus sepius sibi uisum esse dicebat se leui uolasse corpore, et corpore exutam, tamen corpoream, et ineffabili nobis modo celestibus simul et terrestribus interfuisse. Nam proximis illis diebus se quasi in ere raptam, et omnia monasterii edificia detecta uidisse, et cuncta, que in singulis uel erant, uel gerebantur, aperta suis oculis,  et perspicua prorsus fuisse. Inter hec se in ecclesia quasi quemdam magnum terre hiatum uidisse; cumque ad hanc uisionem summopere doleret, et quomodo hoc euenisset, uel quomodo oppleretur, rogitaret, audisse se uocem dicentem sibi, debere illum oppleri, quoniam hoc habitaculum suum esset futurum. Quo dicto audisse se multitudinem psallentium, psalmum centesimum quadragesimum dicentem; cumque peruentum esset ad uersum: Hec est requies mea in seculum seculi, hic habitabo, quoniam elegi eam, et illa, ut sibi uidebatur, simul cum eis psalleret, expergefactam euigilasse se, et adhuc eumdem uersiculum uigilantem in ore habuisse. Que licet illa tanquam insomnia narraret, et ille, cui hec referebat,  similiter interpretaretur, longe tamen sibi aliud uidebatur, atque hoc, quod postea rerum exitus docuit, statim ueritus est. Unde non statim, ne ita eum intellexisse sentiret, sed post modicum eam pro quibusdam, que ad meritorum et misericordiarum eius augmentum pertinere uidebantur, admonendam putauit, et pro his sibi supplicandum dignum duxit; que illa solita uel erga Deum deuotione, uel erga cunctos beneuolentia quantum tunc potuit, concessit.

Eodem autem tempore, cum et nos ibidem essemus, et iam discedere uellemus, nequaquam nos permisit paululum subridendo dicens, incertum nobis esse quanto tempore ea frui, et eam uidere permitteremur; si citius eam decedere contingeret, tunc  nos penituros fore, si tunc contra uoluntatem eius discederemus; simulque et per seipsam, et per plerasque sorores suas alias multum nos rogare cepit; ut, siquidem eam infirmatam audiremus, uenire non supersederemus. Ex quibus omnibus non solum coniicere possumus, sed et liquido intelligere ualemus, dormitionis sue tempus sibi premonstratum fuisse; quod quidem et ex languentium sororum infirmitate, que eius egrotationem precesserant, diuina pietas premonendum putauit. Igitur cum inter egrotantes sedula discurreret, ipsa in infirmitatem cecidit, aliquandiu tamen infirmitati reluctata uincere eam, uel potius eludere putauit. Tandiu quippe cum ceteris sororibus in choro ad cursus, in refectorio ad mensam fuit, donec ambulandi officio destitueretur;  prius tamen quam morbo ingrauescente in lectum decideret, uidit in somniis quasi magnum quemdam campum, diuersis florum generibus uernantem, ubi et omnes fere que ex sororibus suis iuuenili etate florebant se uidisse conspicata est; cuius pulchritudine et amenitate cum admodum delectaretur, subitanea sibi conflagratione inarsisse uisus est. Tum nimia earum miseratione clamare cepit, ut Dominus misereretur, ut Christus succurreret ne miseras penitus interire pateretur. Et quia sanctum Martinum semper quadam speciali reuerentia excolebat, et in maximis uere necessitatibus eum inuocare solebat, eius meritis et interuentu eas ab ignibus eripi supplex, ut sibi uidebatur, orare cepit. Nec mora: quidam sibi splendore et pulchritudine  admirabilis astitisse uisus est, qui eius meritis et intercessione, et ignem sopiendum et eas saluandas esse dixit. Ita expergefacta, cum postea somnium plerisque narraret, sanctum Martinum quasi ereptorem suum speciali deinceps ab eis ueneratione et obsequiis celebrandum commendabat.

Ipsum uero sanctum Martinum conspicabiliter etiam sibi uigilanti uisum esse indubitanter credere ualemus ex eius ipsius narratione et uerbis. Nam cum quadam die nonnulle ex sororibus lectulo illius assiderent, subito clamare cepit, sanctum Martinum adesse, et in pauimento deambulare, monere sedentes ut assurgerent astanti, ut iocundarent deambulanti; fallere eos uel falli, qui eum deformem,  ut in uita eius legitur, dixissent, nichil se unquam tante pulchritudinis uidisse. Astantes uero licet nichil eorum uidere potuissent, ex uultu tamen eius et continentia, uerum esse quod dicebat intelligere ualebant. Nam hilerabunda huc illucque per cellulam faciem uertens, manifestum intuentibus indicium dabat, illuc eam oculis sequi, quo eum quasi deambulantem in pauimento uidebat, et quamuis, postquam decubuit, nunquam se in aliud latus uertere, nunquam in dextera sui corporis parte iacere uoluerit, tunc se sponte, sine alicuius adiumento in illud conuertit, et ita sine cuiusque molestie signo iacuit eo, quoadusque illa uisio completa est; cortinam quoque, que parieti appendebat, manibus eleuare conata, parietem simul amoueri precepit, ne  quod Dei sancto obstaculum foret. Proinde, quod ex precedentibus signis non dubium erat, in illa parte, que in meridiana obuenerat, ipsum assistere, iterum iterumque ad eum contemplandum presentes cohortari cepit. Unde patenter intelligi datur, eius meritis hoc eam contra infirmitatis uiolentiam potuisse, quem sibi et corporeis oculis conspicabilem dixit, et uere mentis intuitu uidit.



CAPUT u. uarie Hathumode uisiones, quarum narrationem aliorum importunitate interrumpi egerrime fert.

Eodem quoque tempore, cum in cellula qua iacebat, nullus secum, preter germanas eius sorores, que nec momento temporis ei abesse patiebantur, adessent, et illa clausis oculis quasi dormiens aliquandiu  iacuisset, post aliquantum temporis, quis sibi adesset, interrogauit; que cum se adesse dicerent, percontata est si aliquid aut uidissent, aut audissent? Ad hec cum ille se nichil eorum, de quibus illam interrogare putarent, uel uidisse, uel audisse responderent: Et non auditis, ait, uocem interrogantem, si columba iam parata sit? Erat autem crystallus cum reliquiis sanctorum lectulo eius appensus, cumque, si tamen rite recordamur, soror eius Christina diceret, hoc ideo sibi uisum fuisse, ut ligamentum crystalli, quod non satis accurate paratum erat, emendaret, hoc ita esse posse dixit; ea enim et ante febrem, et ipsa maxime febri sibi consuetudo erat, ut si quando quodcunque hoc, quod loqui intenderat, intercepisset, et ad aliud  quid inuertere conaretur, non in eo inhereret, sed statim ita posse esse respondisset. Maxime tamen in his hoc sibi displicebat, si quando cuicunque aliquid secretius committere uolebat, et ipse, cuius fidei hoc committendum dignum duxit, aliquem alium intermiscendum putauit; quod uel ex his que sequuntur satis ostendi potest.

Quadam die cum in lectulo iaceret, et soror eius Gerberga, que ei maxime familiaris erat, lectulo eius assisteret, quamdam ei secreto uisionem, omnibus aliis remotis, narraturam esse dicebat; neque enim se aliquando aliquid tante pulchritudinis, tanti splendoris, et tante suauitatis aut uidisse, uel audisse. Cumque omnibus abscedentibus, sola cum sola  remansisset, ipsa adiuuante de lecto eleuata, ut aurem ori propius admoueret precipit. Quod cum illa fecisset, etiam propius, ne quis alius audiret, apponere admonuit; quo facto, cum se iam ad dicendum parauisset, pallere et tremere cepit. Unde cum ipsa nichilominus timore perterrita interrogaret, si presbyterum Wulffhardum, qui pro foribus stabat, ut ei diceret, uocari uellet, hoc se omnino nolle, nec alicui preter ipsam hoc se dicere uelle respondit. Sed cum denuo se ad id, quod intenderat, explicandum parauisset, anxiari tam uehementer cepit, ut pene decessura uideretur. At illa pre timore sola ibi consistere non ausa, memoratum presbyterum citissime uocauit; qui cum ueniret, neque illi, neque ipsi quidem sorori hoc dicere uoluit, questa non  modicum, quod hoc contra uotum et uoluntatem suam aperire aliis et diuulgare ausa sit. Simili quoque per omnia modo et de matre fecit.

Neque enim ipsa in monasterio tunc erat quando hoc, quod narrauimus, factum fuerat; sed postquam audita filie egrotatione aduenit, et ea, que uisitationi eius congruebant, adimpleta fuerunt, solam eam aduocari, et quamdam se ei secreto causam prorsum admirandam dicturam esse memorabat. Cumque omnibus, ut petebat, amotis, soli sola assisteret, se ad dicendum parare cepit; sed iterum pallere, iterum tremere, iterum anxiari cepit. Mater filie defectum uidens, sorori potius Gerberge ob familiaritatem earum hoc se posse dicere pronuntiauit. Quod, ubi illa audiuit, digitum ori apponens,  neque illi, neque ipsi quidem matri, neque cuiquam hominum hoc se iam dicturam esse testabatur. Quod qua ratione declarare non meruerit, uiderit qui possit. Illud sane credibile est, magni eam aliquid et diuini uidisse: neque enim paruum et humanum esse poterat, quod uel tante pulchritudinis et suauitatis ipsa esse dixerit, uei quod cum tanto tremore ipsa suspiciebat.



CAPUT uI. Mira Hathumode pietas erga matrem, et in auctorem, horumque ac omnium erga Hathumodam amor, et obseruantia, in extremo morbo maxime.

Sed et nonnulla alia eam uel audisse uel uidisse, liquido patet. Nam plerumque ab astantibus quis esset strepidus et sonitus, quem audiret, requirebat,  plerumque admonuit, ut audirent uel qualis tempestas esset, uel in quali mundus commotione, in quali turbulentia, in quali certamine positus foret. Quod quidem ex infirmitatis magnitudine, ut nonnunquam accidere solet, sibi uisum fuisse credere possemus, si non ea que premisimus aliud nos credere persuaderent. Illud sane cuiuis mirum uideri potest, se aliquid horum que uiderat matri celare potuisse, quia unice eam semper diligebat, unice reuerebatur: siquidem ita semper ei, ac si paruula, blandita, ut ancilla in omnibus fuerat obsecuta. Si eam quandoque mestiorem aliquantulum uidit, uariis modis, et miris obsequiis turbatum eius animum lenire tentabat; et quia librorum lectionem  ei admodum gratam esse sciebat, aliquid se et auditu iucundum, et utile ad memorandum inuenisse dicebat, quod ei legere deberet. Quis autem digne explicet quanto gaudio solita erga Deum deuotione exsultauerit, quod mater cognita in hoc eius uoluntate ad eam letificandam se iam ex illo loco non esse ituram simulauerit, Deo gratias agens, et matrem osculis demulcens, ac manibus complexans, atque sororibus, quid sibi promiserit, iterum iterumque reuoluens?

Quod minus mirum uidetur, cum etiam nostre exiguitatis indignissimam paruitatem et sana supra modum excoluerit, et iam infirma immani desiderio uidere cupiuerit. Nam in ipso statim sue egrotationis initio nobis, dissimulato tamen sue infirmitatis  nuntio, ut omnimodis ueniremus, mandauit. uos autem testes estis, et Deus, qui sancte anime hoc tribuere debet, cum quanta exsultatione, quantum infirmitas sinebat, nos aduenientes susceperit; cum quanta caritate presentes tenuerit; cum quanta sollicitudine, ut cura nostri haberetur, iugiter admonuerit; cum quanta anxietate et parumper cellula egressos nos requisierit; cum quanta assiduitate nomen nostrum ingeminans plura nobiscum loqui tentauerit, cum quanto dolore nos tam tarde uenisse ingemuerit. Paruam rem, ut quibusdam uideri potest, extraordinariam, sed tamen affectus eius erga nos indicem dicturi sumus. Si quando aliter in dolore ad aliquid gustandum adduci non poterat, hac arte sibi persuasum, si aut a nobis transmissum,  aut a nobis paratum diceretur. Eo quoque quo aduenimus die, cibis coram se allatis, nos uocari iussit, et quantum potuit, coram nobis manducauit, atque consolationis nostre gratia tam lete se per omnia continere contendit, ut maximam spem euadende mortis eius conciperemus. Iam uero uespere ingruente, cuncta in contrarium uersa, gaudium nostrum in merorem, spem in desperationem commutauerunt. Nam ita morbus ingrauescere, et sensim per singula momenta crescere cepit, ut omnem spem recuperande salutis sue amitteremus, et solam mortem eius exspectaremus. In qua languoris tamen molestia et meritum eius erga nos, et uester, sanctissime sorores, erga eam affectus et deuotio ostensa est.

 Primo omnium uenerabilis amita eius, quamuis iam grandeua, et senio confecta, quantum dolor eam adesse permittebat, et indefesse assistebat. Preposita monasterii, etsi multimodis occupationibus pressa, a lectulo eius nec parumper quidem abscedebat. Decana, et custos ecclesie, quantum custodia illis commissa patiebatur, et frequenter adueniebant, et semper adesse uolebant. Iam uero relique sorores, que in cellula iugiter cum ea esse non poterant, aut in ecclesia psalmis pro ea et orationibus uacabant, aut extra fores cellule excubabant. Precipue tamen germanarum eius sororum iam antea omnibus nota tunc in eam pietas enituit. Ipse lectulo assidere, ipse iacenti infatigabunde assistere;  ipse lectulum componere, puluillum capiti supponere; ipsam in lectulo eleuatam corpore suo sustentare, manus fricare, pedes calefacere, stomachumque confouere; ipse estuantem flabello refrigerare, sudorem defluentem linteolo detergere; ipse calidam aquam ad lauandum temperare, cibum parare simul et apponere, et in omnibus que agenda erant, singulas preuenire.

Super omnia mater admirabilis dolorem internum uultu placidiori tegens, merentes consolari, flentes compescere, singulas alloquio suo delinire studebat; alios ipsa consolatos esse cupiens, que semetipsam consolari non poterat. Quantis ipsa gemitibus inter ecclesiam et lectulum filie discurrebat! Quantum ante sanctorum tumbam fudit lacrymarum,  ne filia priuaretur; ut pro illa ipsa moreretur, ut, sicut in hanc lucem prior intrauerat, ita et ab hac luce prior migraret! Aliquoties in ipso ad filiam accessu hesit, gradumque reuocauit; ita fortissima feminarum dubitauit pene quid facere deberet: uocare una, reuocare altera; illa hortari ut uel filie supremis adesset. Quid igitur faceret? uocabat pietas, dolor reuocabat. Accedebat tamen, sed estuantem in morte filiam uidere non poterat. Discedebat, sed dolenti filie abesse non poterat.



CAPUT uII. Eius iugis psalmodia, et de rebus diuinis sermo. Commotum absentis abbatis, et sodalium animum moranti apud se longius auctori manifestat.

Iamque corpus paulatim deficere cepit, et tamen  mens celo intenta firma durabat; canebat una nobiscum plerumque eosdem psalmos, plerumque alios, plerumque quosdam sparsim ex psalterio uersus ita connexo sibi ordine iunctos, ut eodem spiritu, quo scripti erant, et sancte eius menti inspirati non dubitarentur. Inter psalmodiam et preces, semper in ore eius Dominus, semper in corde Christus erat; et nisi paululum quasi ad dormiendum oculos obclausisset, semper aut psallebat, aut de sue anime salute loquebatur. Peccata sua cogitatione, locutione et opere perpetrata iugiter confitebatur, et si quam pro his ueniam sperare deberet requirebat. Sepe etiam de bonorum et malorum in die iudicii uel diuisione, uel discussione, ouium scilicet  a dextris, et hedorum a sinistris, mentionem faciens interrogabat: si quis tunc forte sanctorum, et bonorum alii succurrere, et alium adiuuare posset? Ad ultimum se nostre fidei, et manibus commendans, etiam sanctis, quorum reliquie in nostro monasterio haberentur, se nostre paruitatis officio commendari postulabat.

Inter hec, ac si iam iisdem ipsis, de quibus antea loquebatur, interesset, ac si iam iudicis tribunali assisteret, sic in hoc, quod uidere uidebatur, luminibus fixis, formidare, et trepidare cepit. Nam eam tunc aliqua futurorum uel audisse, uel uidisse, et ex uultus eius uarietate, et ex aliis quas preuidit et predixit rebus coniicere ualemus. Recordari quippe uos, que tunc affuistis, non ambigimus, priori  quam decesserat nocte nos simul uobiscum ibidem adfuisse; cumque nos assideremus, uos lectulo eius astaretis, et illa nescio quid de nostra paruitate immurmurasse uideretur, uos putasse, quod nos solito sermone requisiuisset; unde cum nos adesse diceretis, illam simul uobiscum nostri causa peccatum habere ait, nos propter se offensam incurrisse, quod preter consuetudinem nostram diutius uobiscum moraremur. Ad quod cum diceremus nichil horum esse, fratribus nostris placere, si quid ad consolationem et solatium eius facere possemus; ad hoc nos missos esse: non ita, respondit, esse; melius esse, si iam discedere, et proficisci maturaremus; uerum omnino esse quod dixit: quod quidem regressi ad monasterium, ita fuisse reperimus. Nam  fratres nostri infirmitatem eius tam grauem esse necdum scientes, nos tandiu remorari grauiter patiebantur, et, ut postea comperimus, eodem fere noctis tempore, quo illa hoc dixerat, domnus abbas inde cum quibusdam fratribus nostris locutus est. Quod etiam nos credere persuadet, tunc quoque magnarum rerum aliquid uidisse, quando frequentius Euge! Euge! clamabat, et nos, qui adfuimus, quasi ad audiendum cohortata, quia iam amplius non poterat, Audite, audite, sepius ingeminabat.



CAPUT uIII. Sanctus Hathumode obitus presente Marquardo episcopo. Oculi et labia mortue moueri uisa. Eius sepultura cum incredibili omnium ordinum luctu.

Aderat eodem ibi tempore cum clericis Marquardus  episcopus, et omnia, que egressuris necessaria uidebantur, in sacri olei inunctione, in ultima reconcilatione, in sacrificii communicatione, solemni more adimpleuit. Cantabantur iugiter psalmi, litanie et preces dicebantur, legebatur Euangelium, neque aliquid eorum, que ante exitum anime fieri debent, pretermissum est. Iamque paulatim membris omnibus premortuis, loquela minui, et sensim deficere spiritus cepit; cum illa tamen lignum sancte crucis, quod ibi habebamus, deuotius deosculans, oculis in illud intendebat, et aliquid ex psalmis uirtute, qua poterat, per interualla immurmurabat. Conuenit autem nobis, ut psalterio a capite inchoato, diligenter attenderemus, in quo psalmo, aut uersu obiret; quod satis congruenter sanctis meritis suis  prouenit. Nam cum in quadragesimo psalmo penultimum uersum diceremus: Me autem propter innocentiam suscepisti, et confirmasti me in conspectu tuo in eternum, sanctam, ut fidenter credimus, animam celo reddens, ultimum spiritum exhalauit. Exspectauimus tamen, ut moris est, si eam forte respirare contingeret, donec subsequentes duos psalmos, decessioni eius aptissimos, compleremus; ubi iam manifesta obdormitionis eius indicia patuerunt, et hoc testantia cuncta ecclesie signa sonuerunt.

uix dici potest quantus ad ecclesiam populus confluxerit; quam gemebunda et luctuosa sororum turba ad sanctam eius animam Deo commendandam conuenerit. Quo cum multis lacrymis finito, plereque  ad lauandum, secundum morem, corpus in loco remanserunt; cetere tamen interim in ecclesia psalmis et orationibus uacabant. Miram rem dicturi sumus, sed tamen sororum, que interfuerunt, testimonio ueram. Cum iam sanctum corpus ad lauandum in cellula esset compositum, ipsam oculos, ut prorsus incolumem leuasse, atque labra quasi ad alloquendas astantes mouisse. Lauato corpore, et digne linteolis inuoluto cum digno uirginum comitatu, et psallentium choro, puellulis, que cereos ferebant, preeuntibus, ad ecclesiam humeris sacerdotum deportata est. Ubi quantus omnium gemitus, quantus luctus, quantus planctus fuerit, quis recordari sine lacrymis, quis dicere sine fletu potest? Confusa erant omnia; nec uoces cantantium et lugentium  discerni quibant: tota quippe ecclesia uocibus plangentium personabat; uox una lugentium erat, se dominam ipsam optimam, se matrem misericordissimam perdidisse; iam non esse, que tanta omnes caritate diligat, humanitate suscipiat; que tanta liberalitate hospites colligat, tanta misericordia pauperibus succurrat; gregatimque uiri et femine collecte, he ostendebant uestes ab ea acceptas; illi alia munera eius beneficio collata preferebant. Interea gregatim turbe per totam noctem et diem usque ad horam sepulture eius confluebant.

Iam uero, cum ad sepeliendum eam uentum fuerat, maiorem nunquam ullus luctum, maiorem planctum audire non debuit; nec compesci ullo modo, quamuis sacerdotibus iuxta officii sui ministerium  id propter Deum petentibus, potuit; sed si quando aliquantulum cohibitus uideretur, maior deinde insurgebat a turbis, que cateruatim confluere non desinebant, quodammodo renouatus. Hoc non solum ipso, et proximis diebus fiebat, sed usque ad trigesimum fere diem. Nobiliores quoque quasi turmulis quibusdam hinc inde conuenientes non tam ipsam lugebant, quam tunc uerius Deo uiuere sciebant, quam se tale bonum, et tantum solatium amisisse, quam sanctam congregationem tali matre destitutam, quam dignissima in matrem eius tali sobole priuatam, quam gloriosissimam sororem eius dominam nostram reginam tali Germana desolatam fore dolebant.

Ad hec mater gloriosissima incredibili mentis patientia  singulos consolans, singulorum lacrymas compescens, uirorum femina, extraneorum mater officium impleuit; siquidem quamuis de amissione eius summopere, licet tacite, doleret, de eorum tamen amore palam gaudebat, neque se prorsus eam amisisse putabat, quam et Deo uiuere, et cum Christo esse credebat, et in hominum memoria uiuere uidebat. Et tamen hec tanta, et talis femina tante fortitudinis in publico, sola, et secreta ultra modum eiusdem filie mortem dolebat, et tanto se singularis lacrymis indulsit largioribus, quantum se coram aliis magis cohibuisse uidebatur. uincebatur quippe dolore, uincebatur pietate, que in optimo quoque maxime semper solet abundare. Proinde, uos sancte  sorores, non tam dolere debetis, quod talem amisistis, quam gaudere quod talem habuistis, imo habetis; Deo enim uiuunt omnia, et ideo mortuam uobis non putetis quam Deo uiuere non ignoratis. Nam si Christus uobiscum est, imo quia est; ipsa uobiscum simul erit, quam cum Christo esse non ambigitis; ipsa enim eum, ut uere uirgo, sequitur, quocunque ierit. uiuit ergo hec sancta mater uestra uobis spiritu, uiuit sancta uita, uiuit irreprehensibili conuersatione, uiuit eximiis moribus, uiuit optimis exemplis.



CAPUT IX. Parenesis auctoris ad sanctimoniales Gandersheimenses, quas S. Hathumode uirtutes, precipue studium paupertatis iubet imitari.

 Ad hoc quippe ista uobis scribere uolumus, ut quia eam iam corporaliter uidere non potestis in uite eius sanctitate quamdam, ut in principio huius opusculi diximus, eius imaginem attendatis; neque totam a uobis discessisse existimetis, cuius quotidie sanctam conuersationem non tam legere ignotam, quam relegere cognitam ualetis. Hoc uobis pro regula, hoc pro speculo erit; quia ibi, ubi uita et mores uestri corrigantur, inuenietis. Quandiu in carne erat, corporalibus eam passibus secute et commitate estis; si illuc, quo nunc eam cum Christo regnantem credimus, peruenire uultis, spiritali eam gressu sequi debetis. Ipsa Christum pauperem paupercula  secuta tantum in nac uita effloruit, ut tempore dormitionis eius neque funeri saltem necessaria ex suo adessent, sed alieno linteolo inuolueretur; quamuis summo loco nata, et monasterio preposita, plura, si uellet, habere potuisset. Nec mouere uos debet, sanctissime sorores, quod tante sanctitatis femina difficiliori et longiori aliquantulum exitu ad Dominum transiuit; hoc ideo quippe Dominus uoluit, ne ei in futuro diceretur: In hominibus non fuit, et cum hominibus non est flagellata: hoc ideo Dominus uoluit, ut si quid adhuc ex humane fragilitatis sordibus in eius mente emundari debuisset, per grauiorem exitum purgaretur. Ceterum illa modo, ut oramus, et credimus, Christum sponsum castissima sponsa, ubicunque ierit, sequens canticum  illud nouum decantat, quod nemo dicere potest, nisi illa centum quadraginta quatuor millia, qui empti sunt ex hominibus, primitie Deo et Agno, et in ore eorum non est inuentum mendacium, sed sine macula sunt ante thronum Dei.

Decessit sancta hec et incomparabilis femina tertio Kalendas Decembris, feria secunda, anno incarnationis Dominice octingentesimo septuagesimo quarto, indictione septima. uixit in sancto proposito annis uiginti duobus. Omnes anni uite eius fuerunt triginta quatuor, regnante Domino nostro Iesu Christo, qui uiuit et regnat Deus per omnia secula seculorum. Amen.





DIALOGUS AGII DE OBITU SANCTAE HATHUMODAE ABBATISSAE.


 Cum presens ego supremis fortasse fuissem
   Sancte abbatisse anxius Hathumode,
Inter me, sanctasque eius dignasque sorores
   Sermo satis lugubris tunc fuerat habitus.
Pauca tamen consolandi has dicere causa
   Magnum me harum compulerat meritum.
Sed quia forte recens adhuc dolor ista repente
   Has audire nimis prohibuit lugubres,
Hec, que tunc flendo retuli, nunc uersibus edo,
   His quoque nonnulla adiiciens alia.
Hoc ideo, quia hoc ipse rogitasse probantur,
   Ut sibi post scriptum hoc ego dirigerem,
Quo se solari, quo hec possent oculato
   Que dixi, more iugiter aspicere.
Unde fauens iustis harum uotis precibusque,
    Paucula tentabo dicere pro merito.
Tu modo me, lector, cum his aduerte loquentem,
   Et te cum nostro participa gemitu.

AGIUS.

Non dubito fore uos mestas de morte sororis,
   Et uobis obitum ipsius esse grauem;
 Talis enim mulier non est iniure dolend
   Cui nunc uix aliam mundus habet similem
Optima cunctarum quas ipse aliquando uiderem,
   Moribus egregiis, et Domino placitis.
Hanc non plangamus, cum hanc modo plangat et orbis,
   Et plangant uariis ipsa elementa modis.
Hoc siquidem tot tantorum mores docuerunt,
   Hoc nos hic annus premonuit sterilis,
Egregiam, castam, sanctamque per omnia matrem,
   Hinc migraturam ocius ad Dominum.
Non, rogo, plangamus iuuenili flore uirentem
   Intempestiua prorsus obiisse die;
Sed tamen iste dolor fore debebit moderatus,
   Debebit uestris esse modus lacrymis.
Sicut enim non est nisi naturale dolere,
    Sic itidem ratio cuncta uetat nimia.
Quocirca peto uos, chare sancteque sorores,
   Ut iam parcatis fletibus et lacrymis.
Parcatis uite uestre, parcatis ocellis,
   Quos nimium flendo perditis omnimodo.
Nam ne quid nimis egregie quidam et bene dixit;
   Immo per hunc potius hoc monet ipse Deus.

 RESPONSIO.

Hec, que prosequeris, prorsus uerissima constant,
   Et scimus nimium omne uetare Deum;
Sed minime nobis nimium hoc esse uidetur
   Quod meritis scimus ipsius esse minus.
Quantis namque bonis in hac una careamus
   Haud quaquam digne possumus exprimere.
Hec soror, hec mater, hec nutrix atque magistra,
   Hec abbatissa, hec fuerat domina.
Cum hanc equalem similemque per omnia uitam
   Duximus assecule, quamlibet exigue.
Unum uelle fuit cunctis, nolle omnibus unum,
   uota fuere una atque eadem studia.
Et nos hanc non ploremus, hanc non doleamus,
   Et suspiremus uisceribus cupidis,
 Que nostre dulcedo simul, uel gloria uite,
   In qua sunt una perdita tanta bona?
Denique de lacrymis, de planctibus atque dolore
   Non unquam nobis credimus esse satis.
Saltem nos lacrymis et planctibus exsatiemus,
   Si non optata nempe licet facie.

AGIUS.

Non nego nunc uobis iustum satis esse dolorem,
   Non nego sat iustas esse simul lacrymas,
Cum nisi cum gemitu membrum a membro dirimatur,
   Et corpus damnum sufferat egre suum.
Et tamen hoc tolerat, quod non mediocriter angit,
   Hinc ex nature, inde Dei intuitu.
Non solas modo uos tangens dolor iste remordet,
    Me quoque depascit, me magis excruciat.
Nam minime, ueluti dignum est, nunc dicere possum
   Quanta ego uobiscum commoda perdiderim.
uos melius nostis quanto me semper amore,
   Quantis incolumis fouerit officiis.
uos nostis quanta iam languida sedulitate,
   Qua anxietate meam gestierit faciem,
Quo desiderio susceperit aduenientem,
   Et quam mirandis mulserit obsequiis,
Qualiter alloquio fuerit dignata supremo
   Assiduo nomen ingeminando meum.
Hanc ego non plorem tanto mihi deditam amore,
   Quanto nullimodis dicere preualeo.
Ipsa meis compassa malis ut propria fleuit,
   Conque gauisa bonis sic fuit ut propriis.
 Ipsa mihi mala reddiderat tolerabiliora,
   Sicut et econtra splendidiora bona.
Cum hac quidquid erat prorsus quod forte uolebam,
   Non secus ac mecum ipse loqui poteram.
Me miserum! me infelicem! poterone dolorem
   Unquam mutata soluere letitia,
Quod tali tantaque simul priuatus amica,
   Ipsi cum misera sorte superstes ego?
Sed quid nunc facio, cur luctu forte me ipse,
   uos etiam flere, uos facio gemere?
Ast hoc ex fragilis carnis propagine uenit
   Ut homo defunctos lugeat ipse suos.
Fleuerat et Lazarum Dominus, Dominumque Maria;
   Fleuerunt sanctos quique pii homines.
 Sed modus est, ut premisi, lacrymis adhibendus
   Et debet luctus non fieri nimius.
Hinc contristari nos Paulus apostolus istis
   Pro caris nostris rite uetat monitis:
Nolumus ignaros, inquit, uos affore, fratres
   De iam defunctis, immo soporificis,
Ne tristes sitis, sicut reliquos fore constat,
   Qui uite post spem non retinent aliquam.
Si siquidem defunctum modo credimus Iesum,
   Ut surgens mortem uinceret horrificam,
Credamus quoque hos, qui iam dormisse probantur,
   Secum per Iesum tollere nunc Dominum.
Hec spes nostra, cluit hec consolatio nostra,
   Nostros defunctos uiuere nunc melius.
Hoc modo, hoc uestrum debet lenire dolorem,
    Hoc debet uestras tergere nunc lacrymas;
Hoc uos solari debet, hoc letificare,
   Hoc animum uestrum erigere ad Dominum.

RESPONSIO.

Hoc certe hoc erit quod nos solabitur unum
   In tam funereo prelugubrique malo:
Quod licet hic eius corpus tellure tegatur,
   In celis animam credimus esse suam.
Hoc nos pura fides eius sperare suadet,
   Hoc cogit uita credere sanctifica.
Sed quia carnali iam hac non utimur usu,
   Nec hanc conspicimus corporeis oculis,
Ipsius immani desiderio retinemur,
   Ipsius cura angimur immodica.
 Hinc gemimus, hinc meremus, hinc denique flemus,
   Hinc est hec nostra maxima tristitia.
Nam quia nos miseros hoc amisisse dolemus
   Quod solum nobis maxime dulce fuit,
Nil aliud nobis nisi flere suaue uidetur,
   Nil nisi lugere, plangere uel gemere.
Sed quia carnali gressu iam nempe nequimus,
   Ipsam nunc nostris prosequimur lacrymis.

AGIUS.

Rara satis, fateor, res est, atque ardua ualde
   Et hac re nobis non adeo facilis,
Ut homo carnalis sibi carne perinde propinquos
   Cernere corporea non cupiat facie.
Non solum cupimus, quos nouimus ante, uidere,
   Sed quoque non notos cernere crebro iuuat.
 Sic olim reges terre faciem Salomonis
   Ipsius audita gestierant sophia.
Sed meminisse decet quid Apostolus inde retexit,
   A specie carnis nos remouere uolens:
Iam nunc tempus hoc est, inquit, quo denuo nullum
   Iuxta carnalem nosse decet faciem,
Etsi tempus erat quondam quo denique Christum
   Iuxta corpoream nouimus effigiem;
Sed minime iuxta carnem iam nouimus psum,
   Nec, iuxta humanam, querimus hunc, speciem,
Iam siquidem Christus pro nobis mortuus exstat,
   Iam carnis fragiles exuit exuuias,
Iam hominem, quem pro nobis susceperat, ultra
   Celos ad dextram substituit patriam.
 Huc oculos uestros, huc cor, animumque leuate,
   Illuc mente ite, quo hanc licet aspicere.
Constat enim hanc non bene nunc in corpore queri,
   Non iam carnalem, sed magis etheream.
Dum quoque cum uiuens in corpore iuncta maneret,
   Hanc extra corpus affore uiderimus.
Spiritus ergo suus magis est quam corpus amandum,
   Perpes, celestis, uiuidus atque leuis
Nam iuxta quod ait Dominus: Nunc nil caro prodest,
   Spiritus est uero qui modo uiuificat.
Corpus enim fore perpetuum nequit et diuturnum,
   Et caro mortalis est simul et fragilis.
Occidat ergo prius quo deinde resurgere possit,
   Incorruptibilis spiritui similis.
Sic et frumenti granum prius arua recondunt,
    Ut possit fructu surgere centuplici.
Sic sata queque suo modo terra recondit in aluo
   Ut ualeant frugem post dare multiplicem;
Sic nemorum frondes, que uere nouo reuirescunt,
   Denudat propriis bruma prius foliis.
Non igitur hanc debetis deducere fletu,
   Non hanc debetis prosequier lacrymis,
Mestificatur enim uestro sacra femina fletu,
   Et tristis uestris efficitur lacrymis.
Sic deducenda est in uiuorum regionem,
   Sic commendanda est sancta Deo anima.
Nec uos flere decet, de qua celestia gaudent,
   Non lugere decet hic ubi Christus ouat,
Presertim cum nec lacrymis possit reuocari,
   Nec fletus prosit omnimodis aliquid.

 RESPONSIO.

uera quidem non ambigimus, que dicis, haberi,
   Et frustra tantas fundere nos lacrymas;
Sed tamen has ipse minime cohibere ualemus,
   Nec quimus luctum pellere continuum,
Quando recordamur quod talis femina dudum
   Nunc immaturo occubitu obierit,
Quando recordamur tam multimode pietatis,
   Tam pure fidei, tam nitidi eloquii,
Quando recordamur mores, actusque sacratos,
   uultum iucundum, atque benignum animum,
Cum uitam nostris oculis opponimus omnem,
   Cunctorumque sumus nos penitus memores,
Que uel sana prius, uel post iam languida dixit,
    Que fecit uariis inclyta temporibus;
Cum loca, queis sedere prius, queis stare solebat,
   Meste merenti cernimus intuitu;
Cum hec cuncta simul mestum cor sepe reuoluat,
   Nil nobis aliud nunc nisi flere iuuat.
Sic etenim fortasse dolor cordis leuigatur,
   Dum quasi piis quondam eiicimus lacrymam.

AGIUS.

Non ita fit, neque ploratu dolor imminuetur,
   Sed magis excrescit, et quasi flendo redit.
Sicut enim corpus crescente splene tabescit,
   Augmentoque suo membra lien macerat,
Sic quoque fomentum quoddam liquet esse doloris
   Hos uestros fletus, hunc gemitum, has lacrymas:
 Hec equidem crebra accendit speculatio horum
   Que uestris oculis opposita asseritis.
Hec sunt que male hunc uestra lamenta fouendo
   uenenis ipsa dulcibus intus alunt,
Nec uos equo animo modo permittunt tolerare
   Quod commune cluit omnibus omnimodis.
Nam cunctis commune mori mortalibus exstat,
   Nobis, iumentis, regibus et ducibus,
Seruis et dominis, inopi simul et locupleti,
   Iustis, iniustis, sensibili, insipidis.
Nec regum tumidos fastus, proceresque ueretur
   Mors, nec sublimes, diuidit et humiles.
Quis protoplastis poterat fore dignior unquam
   Quos Deus ipse suis condiderat manibus?
Et tamen hos ipsos, quos plasmatos paradisus
    Sublimes tenuit, hec modo terra tegit.
Primi patris Abel iustissima denique proles
   Dire fraterno occubuit gladio.
Sed licet a Domino pro fratris morte repensus,
   Mortem nullo modo quiuerat effugere.
Enoch qui Domini nomen primus uocitauit
   Interiit iuncta posteritate sua.
Enoch, Elia socio nunc usque superstes
   Affore preualuit, mortuus occubuit.
Sem Iaphetque patri meritis non dissona proles,
   uixerat in lymphis, nunc iacet in tumulis.
Quid Iob nunc memorem, cui tunc bonitate nequibat
   Affore par ullus, ut docet ipse Deus?
Quid sanctos pariter natos natasque retexam?
   Et pater oppetiit, et soboles obiit.
 Melchisedech, cuius finis reticetur et ortus,
   Fini succubuit, initium reprimit.
Abraham, Isaac, Iacob terni patriarche,
   Magno Ade iunctum nunc refouent tumulum.
Inclyta progenies duodeno stemmate patrum
   Iam defuncta suos bis numerat titulos:
Iuda, Ruben, Simeon, Leui, Issachar, Zabulonque
   Dan, et Nephthalim, Gad, et Aser obiit.
Ioseph, Beniamin, Manasen, Ephraimque uterinos
   Mater que dederat, terra recondiderat.
Atque Ioseph abiit, quid de morte eruit orbem,
   Quando fames arua presserat attigua.
Membra Aaron uatis mons Or tumbata retentat,
   Quem dederat primum lex sacra pontificem.
Eleazar, Phineesque Deo uates, sibi fratres,
    Unus post unum pertulit exitium.
Moysi Dominum facie ad faciem speculantis
   Bustum nempe latet, mors obitusque patet.
Dux iehsu Christum factis et nomine monstrans
   Et solem statuit, et tamen occubuit.
Quid Iephte, Gedeon, Loth, Samsonque reuoluam?
   Cui leo succubuit, hunc fera mors rapuit.
Rex Dauid cuius fuerat de semine Christus,
   Goliam strauit morteque stratus obit.
Rex Salomon, quo nemo sapientior unquam,
   Nunc iacet in digno cum patre mausoleo.
Iosiam, cuius Dominus predixerat ortum,
   In bustis regum post legimus positum.
Ezechias, cui ter quinos Deus addidit annos,
    Mortem distulerat, non minime tulerat.
Reges atque duces, omnes pariterque prophete
   Exstant defuncti, in tumulisque siti.
Quis Samuele in prophetis melior fore quiuit.
   Quis Heliseo maior erit merito?
Ille prophetauit; hic uitam reddit humatus;
   Et tamen extremum clausit uterque diem.
Isaias, qui olim solem retrocurrere fecit,
   Mortis commune ipse cucurrit iter.
Danielem, cui tanta arcana Deus patefecit,
   Cui tunc nil latuit, nunc grauis urna tegit.
Tres pueros, quos flamma uorax non attigit olim,
   Nunc auida prorsus fauce uorauit humus.
Ezechieli, Ieremieque prophetis
   Non tulit exitium, qui intulit exsilium.
 Ose, Iel, Amos, Abdia, Ionas, Micha, Naum,
   Habbacucque sibi Sophonia socio,
Accheus, Zacarias, simul et Malachias
   Bis sex serta modo sunt adoperta solo.
Atque Ionas, qui de ceti uentre erutus olim
   uixit sub pelago, est modo pressus humo.
Iudas, Eleazar, Ionathas, Simon, atque Ioannes
   Cum iam grandeuo tunc patre Mathathia.
A patria hostem, gladiumque simul pepulere,
   Et remouere a se non potuere necem.
Sed ne femineum sexum prorsus taceamus,
   Et nil dicamus hinc pariter penitus,
Sara, Rebecca, Rachel, Debora, Nemi, Ruth et Anna,
   Holda, Susanna, Iudith, et simul Esther obit.
Has inter micat alma suis Machabea tropheis
    Nobilis in sese, nobilis in sobole.
Sed quid sola diu ueterum monumenta retexo,
   Nec cum his una et noua commemoro?
Precursor Domini sanctus Baptista Ioannes
   Cui nullus fuerat maior, hic occiderat.
Corpus Sebaste, caput Alexandria sanctum
   Cum Marci sacris continet exuuiis.
Primos Ecclesie proceres, duo lumina mundi
   Petrum cum Paulo Roma tenet merito.
Andream simul et Lucam, quorum modo pollet
   Constantinopolis corporibus nitidis,
Istum Bithynie, Syrie prouincia misit,
   Illum fecunda contulit Achaia.
Ioannem, quem sic Dominus quoadusque ueniret,
   Mansurum dixit, Ephesus alma colit.
 Ambos cum Stephano Iacobos Iudea retentat,
   Summis stemmatibus ipsa beata tribus.
Inclyta Hierapolis prefert sacra membra Philippi,
   Et sunt Mattheo Aethiopes nitidi.
Thomam Edissa tenet, habet India Bartholomeum,
   Persida stat Iude et Simonis cinere.
Matthias et Barnabas, Timotheus, Apollo
   Syluanus, Titus, Theophilus, Gaius.
Ioseph, Gamaliel, Nicodemus et Nathaniel
   Decessere uiri, quamlibet eximii.
Longum prorsus erit, si cunctos denique sanctos
   Per mundum, metrico exsequar ecce stylo.
Si simul et turbam modo percurram mulierum,
   Quas tenet in sacris schedula sancta libris
 Anna prophetissa, Elisabeth, Susanna, Ioanna,
   Marthaque cum ternis occubuit Mariis.
Ipsa salus orbis et uita per omnia Christus
   Ipse subit mortem, ipse tenet tumulum.
Ipsa Dei genitrix semper sacra uirgo Maria
   Assumpta etherea incolit alma loca.
Denique quis mortem se declinare putabit,
   Quam cernit uitam ante subisse suam?
Quis pro defunctis merorem forte tenebit?
   Quis doleat charos mestus obisse suos;
Cum iam per Christum pax facta, reconciliatus
   Iam sit per Christum mundus apud Dominum,
Et sit peccatum pro nobis factus iehsu
   Ut mundi cuncta tolleret ipse probra?
Non hanc ergo breui uita functam doleatis,
    Ne uobis aliud quam Domino placeat.
Nulla magis plena est, nulla est perfectior etas
   Nulla optabilior, nullaque commodior,
Quam hec, quam Dominus Christus habuisse probatur,
   Iuxta quod sanctum pandit Euangelium;
Annorum siquidem triginta trium memoratur,
   Quem simul annorum ipsa tulit numerum.
Hac etate liquet fore plasmatos protoplastos,
   Et surrecturum omne genus hominum.
Hoc siquidem, hoc est, quod Paulus apostolus inquit,
   Cum de his uerbis dissereret breuibus:
Donec, ait, Domino hoc occurramus in euo
   Quo nos perfectos iam liquet esse uiros;
In hoc etatis modulo, quo uita peracta
    Tunc Christi fuerat, quando crucem subiit.
Quos igitur potius hinc exsultare decebit,
   Quod translata cito, nunc fruitur Domino,
Que breuiore uia mundi transire pericla
   Et reperire citam promeruit requiem.
Transfertur siquidem iustus, ne praua uoluntas
   Cor mutet rectum, decipiatue animam.

RESPONSIO.

Ista quidem fore nixa satis firma ratione,
   Nullo modo certe possumus ambigere:
Scimus enim debere mori mortalia cuncta,
   Scimus ad occasum tendere cuncta suum;
Sed tamen ingenitus mortalibus ardor amoris
   Non modo non flere, non sinit et gemere.
 Non solum siquidem propter hanc esse dolemus,
   Flemus, lugemus, plangimus et gemimus,
Que desolatas eius nos morte dolemus
   Nosque lupi miseras morsibus expositas.
Agnos namque gregis percussa matre necesse est
   Siue mori teneras, lactis et indiguas;
Aut errabundas lac querentes alienum
   Dentibus insani nempe patere lupi;
Sicut enim Scriptura refert: Pastore perempto
   Passim disperse diripiuntur oues.
Quod de discipulis Domini dictum seu factum
   Scit bene, qui sanctum nouit Euangelium.
Denique que miseris ouibus spes esse ualebit,
   Si tunc hoc tantis contigerat ouibus?

 AGIUS.

Hoc primum uos nosse uolo, geminum fore nobis
   Nostrorum affectum celitus ingenitum,
Carneus est unus, alter diuinus habetur.
   Unus celestis, terreus est alius.
Sed carnalis amor, charos nos plangere nostros,
   Defunctos flere nos facit et gemere.
Sicut et e contra diuinus ouare suadet,
   Cum his saluandis nos sumus indubii.
Quapropter modo uos iterumque iterumque monebo,
   Ut dimittatis has nimias lacrymas:
Sicut enim carnalis amor gratus, moderatus,
   Sic fiet nocuus, si fuerit nimius.
Quare si fletum uobis hoc forte suadet,
   uos faciat letas tripudiare fides.
 Nam pietas hec, impietas magis esse probatur
   Quando aduersa pio diligimus Domino.
Sed quia lenitum iam credimus esse dolorem,
   Credimus his uestrum cohibitum gemitum,
Qui de morte pie uestre, sancteque sororis
   Torquebat uestrum omnimodis animum,
Ad hec, que restant, iam respondere studebo,
   Quod tamen est certe sat mihi difficile.
Iustus enim satis iste dolor cuicunque uidetur,
   Quo pro se meret, quo sibi quisque dolet.
Et sane possem modo dicere, quod sapientum
   Hec satis est uera et pia traditio:
Fortem quemque uirum queuis incommoda mundi
   Forti perferre pectore competere.
Ast hoc femellis teneris graue forte uidetur,
    Nec hec res uobis est adeo facilis.
Sed quid agam? an postremum inter solatia dicam,
   Quod iam ferme omnes dicere sepe solent:
Quod minime penitus nos emendare ualemus,
   Illud debere nos tolerare bene?
Non igitur uolo hoc, non hoc uolo dicere uobis
   Sed quod solari uos ualeat merito,
Non fore uos desolatas, non uos uiduatas,
   Affore nunc matrem prorsus honorificam.
Ipse Deus, qui hanc uobis concesserat, ipse
   uos conseruabit, diriget atque reget.
Preterea mater pia. cuius in omnibus ipsa
   Usa fuit iugi iugiter auxilio,
In cunctis aderit semper, quoque sedula uobis
   Que uel tractatis, dicitis aut facitis.
 Nec deerit regina soror uobis ubicunque
   Forsan regali est opus auxilio.
Non deerunt fratres, non tot, tantique fideles,
   Quos late uestrum promeruit meritum.
Precipue tamen alma soror, uelut optima mater
   Filiolas precibus proteget assiduis.
Nunc siquidem tanto uobis magis utilis exstat,
   Quanto uicina nunc magis est Domino.
Sic olim sacer Elias dum forte reuectus
   Ad superos curru afforet igneolo,
Spiritus illius duplex requieuit in eius
   Tunc Eliseo denuo discipulo;
Et quia cuncta potest Dominus, poterit quoque, si uult
   De minimis ecce hec eadem facere.
 Non poterit si uult, etiam de cautibus istis
   Propitius facere filiolas Abrahe?
uos modo ne pigre sitis, hoc iugiter ipsum
   uoto exorare, et prece continua.
Aderit in cunctis uobis, ut diximus ante,
   Hec eadem meritis femina sacra suis.
Ut siquidem uos ipsa uelit, ualeatue iuuare.
   Posse dat omnipotens uelleque proximitas.
Nam licet in celum susceptus spiritus exstet,
   Non tamen a nobis hinc abiit penitus;
uiuunt uirtutes, uiuit quoque uita beata,
   uiuit lingua pia, et merita almifica.
Hec, quia iam faciem nunc nempe uidere nequitis,
   Nunc coram uestris ponite uos oculis.
Si quid in hac summe uos semper amastis, habetis
    uitam sanctissimam, magnificum meritum.
Hec sunt exuuie, hoc palliolum reuerendum,
   Quo sursum rapto deciderat Elie,
Isto Iordanem tunc diuisit Eliseus;
   Et falsa a ueris uos quoque diuiditis.

RESPONSIO.

Iam satis est factum nobis hoc affore uanos
   Omnimodis fletus, quos lacrymando damus:
Nil etenim prosunt, nec his, quantelibet exstent,
   Quosuis defunctos iam facimus reduces.
Nos potius nostra perfuncta sorte sequentes
   Hinc quasi de longo ibimus exsilio.
Quare detersis oculis, lacrymisque remotis,
   Sedato planctu, cohibito gemitu,
Iam tibi, chara soror, nosmet gaudere decebit,
    Quod has erumnas tam cito transieras.
Nos flemus, que non tecum simul esse merentes,
   Hoc certare diu cogimur in stadio;
Nos flemus, que in hac conualle sumus lacrymarum,
   Tamque diu a nostra differimus patria.
Tu fidei, uite stadio cursuque peracto,
   Iam renites digno iustitie brauio;
Nostra fides, noster cursus, quem prorsus habere
   Finem preualeat, in dubio remanet.
Tu iam cum Domino deuicto hoste triumphas;
   Nos adhuc hostis impedit assiduus.
Te iam portus habet; nos adhuc iactat abyssus.
   Te lux uera tenet; nos tenebre retinent.
Tu cum uirginibus comitans, quocunque it, Agnum,
   Lilia cum uiolis colligis atque rosis;
 Nos cum coancillis nostris tumulo ecce tuopte
   Flores spargentes ducimus excubias.
Tu iam fata patris, fratrum simul atque sororum
   Isthinc nosse uales, inde iuuare potes;
Nos etsi bona credamus de munere Christi,
   Qualia sint prorsus ambigue cluimus.
Chara soror, que nosse potes simul atque iuuare
   Illos nobiscum adiuua apud Dominum!
Pars tua nos cluimus, sicut tu pars quoque nostra,
   Tu tecum patrem nunc rape, chara, tuum.
Fratres, germanasque simul, simul esse parentes
   Quid magis esse decens, quid mage dulce potest
Inter se dirimi minime nunc conuenit illic
   Uno patre satos, uno utero genitos.
 Chara soror, desiderium, lumenque tuorum,
   Quam breuis est nobis, nunc tibi longa salus!
Heu, quam in modico nobiscum tempore uiuens,
   Quam cito tu nobis mortua transieras!
Nunc in celesti felix regione locata,
   Nos uel per uisus chara reuise frequens.
Sit saltem mestis hec consolatio nobis,
   Ut per crebra ad nos somnia tu uenias?
Et iam, chara, uale, dulcedo et gloria nostra
   Nosque tuis dignis, chara, iuua meritis.
Te modo submisse, frater dilecte, rogamus,
   Commenda crebris hanc Domino precibus.
Tu tibi testis ades, quantum te semper amarit,
   Nunc illi dignam ipse repende uicem,
Nos etiam minimas eius de more sorores
    Nunc commendamus ecce tuis manibus,
Ut doceas, moneasue tibi nos more sueto,
   Et nos ipsius semper amore colas,
Mercedem dabit hic uobis, cui seruiit ipsa,
   Cuius item famule nos sumus exigue.
Nos etiam solito te semper amore colemus,
   Immo magis colimus, quam solite fuimus.

AGIUS.

Gratum ualde mihi hoc est, quod dicitis, immo
   Istud nunc ipse debueram petere.
Sed preuenistis sicut meritis, ita cause
   Istius humili funditus officio.
Unde quia alternum nostrum bene scitis amorem
   Hoc uos affectu diligo teste Deo.
 Doctrina uos uero mea non prorsus egetis;
   Est qui uos Dominus instruat interius.
Quidquid in obsequio esse potest, ad hoc fore promptum
   Et me promitto, et fore non dubito.
De patris et fratrum, qui decessere, salute
   Non decet esse nimis uos modo sollicitas.
Una soror, terni fratres obiere tenelli,
   Quod fore hos ipsos approbat innocuos.
Enda soror, que iam fuerat coniuncta marito,
   Quod minus ipsa tenet, in sobole illud habet.
Ipse pater quamuis sine sorde nequiuerit esse,
   Utpote mundano preditus officio;
Quantis ipse bonis tamen emundare piacla
   Curarit propria, uos bene nosse scio.
 Nam licet innumeris mundi curis premeretur,
   A quibus haud opere se quiuit exuere,
Romam perrexit, quo, cui concessa facultas
   Soluendi fuerat, soluere se peteret.
Hinc dignos cineres sanctorum rite reuectans
   Partem de proprio iure dedit Domino.
Hic sacra sanctorum ossa locans, uos quinque sorores
   Illic diuino dedidit obsequio.
Filiolum, quem cenobio iunxit monachorum,
   Ne qua Deo deesset portio forte sui.
Postremo redimens eleemosynis malefacta,
   Ipsaque confessus, mortuus in cinere est.
Quis pietate Dei pro his non iudicet ipsum
   Omnimodis dignum crimine fore reum?
 Arsurumne putatis eum, cuius pia facta
   Mundo labente stant sine fine fere?
Stat locus ille Dei, quem tradiderat famulabus
   Que pro se iuges continuant lacrymas.
Hic chorus ille cluit, quem pridem soluere grates
   Pro se saluato uiderat ipse Deo.
uidit enim in somnis in maceria nimis alta
   Te nutabundum stare satis trepidum;
Cumque putaretur quasi confestim periturus,
   Quemdam clamasse protinus e latere:
ue misero, iam, inquit, ruituro, iam perituro,
   Nec spes ulla sibi iam poterit fieri.
Ad hec ille fide plena: non sic erit, inquit,
   Sed spes prorsus erit, si Deus ipse uelit.
Sic pede delapso se demissum pededentim,
    Et recto utroque rite stetisse pede.
Hic cetum magnum uersis faciebus ad ortum
   Grates inde pio mox retulisse Deo.
uidit huic alium non dissimilem fere uisum;
   In nimium celsa affore se frutice;
Cumque uideretur uelut ex alto ruiturus,
   Quemdam dixisse sic sibimet subito:
Si ramum, qui premodicus sibi proximus esset,
   Fortiter ambabus conciperet manibus,
Se nichil omnimodis passurum nempe pericli,
   Nec quid ei prorsus posse male fieri.
Tunc iterum cetum, ut dixi, conuersum ad illum
   Laudes saluanti concinuisse Deo.
uiderat hoc sane, paucis prius ipse diebus
   Quam foret infirmus, sanus adhuc penitus.
 Hec quid portendant bene uos aduertere quitis,
   Et hec inter se non fore disparia.
Ergo quid in muro renitet, nisi celsa potestas,
   Qua tunc sublatus ipse fuit penitus?
Murus enim factus de saxis pluribus exstat,
   Sicut erat multis fultus hic asseculis.
Sed hic in summo murorum culmine stabat,
   Quod multis unus dux fuerat positus.
Et quia saluari meruit, tunc spiritus eius,
   Inde ruens rectis constiterat pedibus.
Unde locus uester, quem fundans initiauit,
   Ob hunc saluatum glorificat Dominum.
Nec hoc dissimile est quod post hec ipse uidebat;
   Sed fore hunc uisum edocet indubium.
Arbor enim, que celsa satis fuerat sibi uisa
    Ramis erectis, flore decora satis,
Inclyta progenies eius propagoque celsa est,
   Et mundo clara et Domino placita.
Nam quod clara fuit mundo, flos prodigiabat;
   Sed monstrat recta, quod Domino placita.
In huius summo non stans, sed pendulus hesit,
   Ipse quod ante potens finierat attiguus.
Summus erat, quia nempe sui generis simul omnes
   uicit uirtute, uicit honore quoque.
Pendulus adhesit, quia iam nutare potestas
   uicina morte ceperat ipsa sua.
Huic erat attiguus ramus, quia proxima carne
   Hathumod alma suis iuuit eum meritis.
Hic preparuus erat, quoniam hec femina sexu
    Non fuerat fame ambitiosa sue.
Hunc hic constringit manibus, quia plurima nate
   Atque coancillis contulit ipse suis.
Hoc meritum, hoc est, quod eum iam iamque labentem
   A casu plane eripuit duplici.
Nam quod nobilitas tulit aut terrena potestas,
   Hoc eleemosyne reddiderant uarie.
uos, qui his uterini pariter cum coniuge digna
   Ipsius sitis perpetuo memores.
Hec etenim, hec est, que ramum prendere palmis
   Hec que eleemosynas suasit ei uarias.
uos debitrices simul estis utrique parenti,
   Una cum cunctis, quas tenet ille locus.
Quem Domino, sanctisque suis dantes uoluerunt
    Cunctis communem affore per Dominum.
uos estis grex ille sacer, quem soluere grates,
   uidit hic in somnis uir Domino placitus.
Quidquid namque boni facitis, hoc ad hoc remeabit,
   Qui uobis illum rite dedere locum.
Precipue tamen hoc ad hanc merito remeabit,
   Que uos nutriuit, que simul instituit.
Qua de re precibus pro hac, quod poscitis, etsi
   Ipsius ipse magis indigeam precibus,
Hoc uos nosse uolo, ipsius quoadusque superstans
   Sum, memor ipse mei me memorem fieri.
Nec de corde meo sua chara recedit imago,
   uel cum dormito, uel potius uigilo.
Denique cum uigilo, de hac uel penso loquorue,
   Nocte mihi charam somnia dant faciem.
 Nam quoties somnus lassos obducit ocellos,
   Protinus apparet, mox aliquid memorat.
Plurima sunt, sed de multis ipse uel unum
   Exempli causa dicere nempe uolo.
Iam sex transierant noctes, et septima uenit,
   Postquam discessit iamque humata fuit,
Cum cubitum me uicina iam luce locassem,
   uidi me in uestro esse monasterio.
Ipsam uero loqui mecum de more uidebam
   Cum de nonnullis, que inciderant, aliis,
Tum de regula item nostra, totaque perinde
   uel uita nostra cenobiique statu,
Cumque mihi librum, si quem fortassis haberet,
   Nostri propositi tunc peterem tribui,
Se habuisse quidem, sed iam non prorsus habere
    Te Gerberg istum dixit habere librum.
Qui mihi delatus, paruus fuerat mihi uisus,
   Sed bene conscriptus, et bene compositus,
 Et quo nil unquam uel cordi gratius esset,
   Aut ipso certe pulchrius intuitu.
Post ubi de somno letus mox euigilassem,
   Grata satis mihimet uisio uisa fuit;
Unde die facta mox ipsum fratribus ipse
   Nostris exposui, quidque foret retuli.
Te Gerberg abbatissam fore, proque sorore
   uestri tenturam cenobii regimen.
Hoc etenim portendere regula nostra uidetur,
   Quam modo tu retines, ipsa prius tenuit.
Parua quidem, quia paruus adhuc grex uester habetur,
   Sed bene conscripta, ob pia facta tua.
Et uere, soror, ut dixi, nil pulchrius unquam,
   Et melius scriptum me recolo intuitum.
Quocirca licet et doleam, et semper doliturus
    Me sim uiuente, hanc obiisse cito:
Successisse tamen sancte te gaudeo sanctam
   Ipsique ut carne, sic comitem merito.
Nam quamuis alias quoque uobiscum fore constet,
   Que possint subdi non modo huic oneri;
Te tamen et sophia simul, et bonitate sciebam
   Non iniure sibi optime substitui.
Ut siquidem carnis sibi iure propinqua fuisti;
   Sic itidem meritis proxima tu fueras.
Denique te nunc nos eius gaudemus honore
   Dudum condignam tunc sibi discipulam,
Sed modo heredem dignam nichilominus eius
   Siue monasterii, siue pii meriti.
Queritur ergo in te sacra femina, queritur in te
   Affectus cordis limpidus ille sui.
 Illius discipline quedam quasi imago,
   Eius uirtus, queritur effigies.
Queritur almificum meritum, mores reuerendi,
   Lingua perinde pia, uitaque iure sacra.
Queritur ut generis causa, sic actibus ipsis,
   Sicut in affectu, sic et in officio.
uos etiam sancte ipsius, digneque sorores
   Hanc matrem uestram excolite ut dominam.
Quamuis namque cluat uobis genus omnibus unum;
   Attamen hec Christi est munere preposita;
Christi electa loco Christique uicaria constat,
   Christo uos agitis, quidquid ei facitis.
Christo, facta sibi, forsan iniuria fiet,
   Christus honoratur, Christus in hac colitur.
Preterea naturalem uestram quoque matrem
    Omnibus omnimodis excolite obsequiis.
Hoc Domini iussum, hoc uestrum nostis honorem,
   Hoc nostis uestram affore gloriolam.




uolume back matter






INDEX LATINITATIS. IN HROTSUITHAE OPERA. Reuocatur Lector ad ciffras crassiores textui insertas. [1Kb]



 A
    Ab aliqua re sermonem facere, pro de aliqua re, 87.
    Abiectionem pati, pro contemni uel ignominia affici, 19.
    Abrenuntiare, pro renuntiare, 12.
    Abrogare, pro recusare, 41.
    Abusiue, pro abutendo, abusus pro corruptela uulgo, sed non Latine dicitur, 2.
    Acceptabile munus, pro accepto uel grato munere, etiam apud Lactantium, 40.
    Actum est, quid erga me, pro mihi aliquid euenit, contigit, 19. uide inferius.
    Adepto consilio, patiendi forma,  pro accepto consilio, 84.
    Admeruissem, pro meruissem, 64.
    Admirando deficere, pro non satis admirari posse, 27.
    Adolere, in forma patientis, ut adolere in forma agentis pete usurpant, 15.
    Adonay Emanuel, pro Domine Emanuel, 68.
    Ad rectitudinis normam, pro recti normam, quia rectum etiam apud Latinos substantiue sumitur, 4.
    Adusque, pro usque ad, 1, 133.
    Aera et etherea, pro erem et etherem, etiam apud uirgil. et Ouid., etc. Namque est casus accusandi Grecus, , 35.
    Apud Orientium quoque genere neutro, et numero multitudinis usurpatum est.
    Ecce tibi celum pendet tibi terra recedit,
    Aera librantur, fluctuat Oceanus.
    Aestimo, pro existimo, 48.
    Aeternaliter, pro in perpetuum. Liuius in eternum dixit, 69.
    Aethereum eterni regis thalamum intrare, pro uitam eternam adire, 23.
    Affectus, pro amor, 3.
    Agapes, pro Agape, 20.
    Agere aliquid erga aliquem, e. gr. quid erga me actum sit, pro quo reponendum: quid mihi acciderit, euenerit, quid mecum actum sit, 19.
    Agitatur, pro agit uel degit, 16.
    A longe, pro e longinquo, procul eminus, 19.
    Aliquantulis, pro aliquibus, uel nonnullis, 70.
    Almificus princeps, pro sanctus, inclytus, 105.
    Almificus consul, pro almus uel inclytus consul, 113.
    Almifica uita, pro alma, uel inclyta uita, 115.
    Altithronus, pro 10, 73, 85, 87, 110, 117.
    Aluus uirgineus, pro uirginea, genere uirili, bis, 78.
    Amatrix, uox comica, apud Plautum quoque obuia, 2.
    Amniculum, pro amnis, 108.
    Amplexaris, pro amplexeris, 33.
    Annullaretur, pro negligeretur, 4.
     Appetere pede, pro adire, 108.
    Applicuere sui in propriis Domini, pro uenerunt in locum, uel in fundum Domini, 109.
    Apponere peiora peioribus, pro augere priora delicta, 44.
    Apponere, pro afferre, proponere, 44.
    Apponere cor serpentinis lenocinis, pro blandimentis corrumpi, 58.
    Asinum uiuere, pro asini more uiuere, 34.
    Asserere, pro loqui dicere, 19.
    Atomum, genere neutro pro atomus, 73.
    Atriolum, pro atrium, 110, 108, 113.
    Attactu uestri fauoris atque petitionis, pro facilitate atque benignitate tua, 4.
    Auctrix uirginitatis, pro princeps uirginitatis, 33.
    Auctrix criminis, pro auctor uel causa criminis, 119.
    Augustalis excellentia, pro ipsa Augusti imperatoris dignitate, 5.
    Augustalis pietas, pro imperatoris pietas, 77.
    Aula celestis patrie, pro patria celestis, 8.
    Aureola est premium quoddam merito redditum, 129.
    Auriuage penne, pro per auram uagantes, 76.
    Auriuagum donum, pro munere uel beneficio fontis aureo, 112.

B
    Bacchantibus flammis, pro flammis furentibus, 21.
    Blanditum, patiendi forma, pro recreatum, 117.
    Brauium, pro brabeum, uel brabium, 63, 68, 117, 129, 161, 174.

C
    Calceoli, pro calcei, 110.
    Calumniatum, in patiendi forma, 20.
    Cantamen, pro cantu, 129, 153.
    Capellanus diaboli, pro minister diaboli, 15.
    Captor, pro captator, 115.
    Carceralis squalor, pro carceris squalor, 18.
    Carminulum, pro carmen tenue, 72.
    Carminula, pro carmina, 110.
    Carnalis delectatio, pro corporis uoluptas, etiam apud alios scriptores sacros, 27.
    Cauma, pro estus ignis, uel calor intensus, 63.
    Causari fertur, pro incusasse, 163.
    Celamentum, pro reticencia uel occultatione, 35.
    Celcithronus, pro , 89.
    Ceu sentiret, pro quasi sentiret, 105.
    Christicola, pro Christi cultor, uel Christianus, et alibi, 10.
    Cilicium, pro uestis interior, seu subucula ex pilis animalium contexta, quam monachi et uite sanctioris uiri ad domandas uoluptates sub ceteris uestibus gestant, 41.
     Circumflexa, pro circumuoluta, uel circumplicata, 26.
    Clancula cordium, pro arcana uel occulta animorum, 36.
    Claritas ingenuitatis, pro nobilitas generis, 58.
    Ceuus, pro idem quod cetaneus, 38.
    Coarctari, pro angi, 50.
    Celicole, pro incole celi, 190.
    Celitus, pro de celo, 80.
    Ceremita, pro socius eremi, uel deserti, 32.
    Coinquinatio, pro sordes, uel squalor, 32.
    Collectim, pro cuniunctim, e. g., collectim comitantur, pro coniunctim comitantur, 9.
    Colliminare, pro combinare, componere. Unire est minus probum, quod uix Seneca in charactere philosophico usurpare audet, nec apud Gellium nisi mendose legitur, 27.
    Comitata, patiendi forma, pro stipata, etiam apud classicos speciatim petas, 57.
    Comitetur uobiscum, pro nos comitetur, 67.
    Commansere, pro una manserunt, 93.
    Commissum reato, pro crimen, 57.
    Commodare, pro commodo esse, 32.
    Communicare inuicem passionem, pro declarare dolorem communem, dolores partiri inter se, e. gr., communicata inuicem compassione, pro mutuo dolore declarato, 23.
    Compar meus, pro consors, socius, commilito meus, 33. Compar significat aliquando coniugem, aliquando compares dicuntur illi qui inter se comparati ratione superioris domini.
    Compassio, pro dolore communi uel mutuo, 73.
    Compatior, pro condoleo, 16.
    Competit, pro conuenit, decet, par est, 41.
    Completa oratione, pro finita, 68.
    Compunctio, pro dolore animi, it. Contritio, it. interior uerusque animi dolor de peccatis, it. pro morsu conscientie, 38.
    Compunctioni uacare, pro penitentie uel expiationi studere, 41.
    Compunctionis lacryma, pro lacrymis ad emendationem animi comparatis, 48.
    Conamen, idem quod conatus est petarum dictio, 131, 165.
    Concite, pro confestim, 10.
    Concordari, pro consentire, conuenire, forma deponentis. Apud bonos auctores in hac forma non reperitur, sed in forma uerbi agentis. Deinde concordari mihi, non legitur apud eosdem, sed potius concordare cum aliquo. Sic Terent. Phorm. A., II, sc. 3. 36, 68.
    Concordari meum, pro consensus meus, 7.
    Concrepare laudes, pro celebrare, 85.
    Condescensio, pro lenitate, mansuetudine, patientia, 41.
     Condigne, pro digne, 41, 148.
    Condolere alicui, pro dolere alicuius causa, siue dolorem ex re aliqua conceptum declarare, 41. Condolentes, pro condoleatis, 16.
    Conferre iniuriam, pro inferre, 28.
    Confortare, pro firmare, 65.
    Congaudere dolori, pro gaudere super dolore, 28. Congaudere alicui, pro una gaudere de aliqua re, uel super aliqua re, 41, 161.
    Congesta, substantiue, pro collecta pecunia, uel suppellectili pretiosa, 49.
    Conglomerare tedium, pro accumulare uel augere, 26.
    Congratulari alicui, pro gratias agere alicui, 64.
    Congredi ad aliquam, pro cum aliqua, 61.
    Connutrite, pro enutrite, 85.
    Consentire aliquid, pro in aliquid, 21. Consentire nostrum, pro consensio nostra, 66.
    Consequens est, pro par est, conuenit, decet, 41.
    Consequentia rerum, pro euentu, 7.
    Conspectibus nostris, pro conspectui nostro, idem numero plurium, 10, 18.
    Constat, pro est, 147.
    Contraluctor, pro reluctor, 12, 18, 41. 43, 57, 66.
    Contrarietas, pro aduersitas, etiam apud Macrobium, 47.
    Conuersatio angelica, pro consuetudo, familiaritas cum angelis sensu sacro, 38.
    Cordetenus, pro ex animo, cordicitus, plane barbarum est, 3, 24, 28, 66, 87.
    Corona capitis, est tonsura clericalis.
    Crepare, pro rumpi, etiam ap. uirgil., 65.
    Cultum deorum, pro cultu deorum, etiam ap. Lactant, 15, 18.
    Cum, causalis, cum indicandi modo, e. g., cum is amens mea deceptus est specie, pro deceptus sit, 25.
    Cum uoce affari aliquem, pro alloqui aliquem, 99.
    Cum felle suffusus, pro felle suffusus, 116.
    Cum morte uicisti, pro morte uicisti, 120.
    Cunctigena bonitas, pro omnigena, 82, 92.
    Curiose, pro omnino, diligenter, 10.
    Curiositate frangi, pro angi, uel anxie exspectare, suspenso animo esse, 7.
    Cyrographus, um, , 132, 146.

D
    Dactylici moduli, pro hexametri uel epici, 70.
    Dactylicis canere chordis, pro heroicum canere carmen, 87.
    Demonicus, etiam apud Tertul. et alios, 135.
    Damnandus mortis, scilicet crimine, 163.
    Debrius, pro ebrius, sepius.
    Deducere ocellos aliquo, pro conuectere oculos aliquo, 105.
    Deferre aliquem pro aliqua re, pro aliquem ob rem, 58.
    D. honestare, pro dedecorare, 18.
    Dehonestas, pro dedecus ignominia, 28.
    Delectari in aliqua re, pro aliqua re, 30 Delectari alicuius rei, pro aliqua re, 94.
    Denegare se ipsum, pro renuntiare uel nuntium mittere mundo, 34.
    Denique, ad uersum explendum uel sexcenties usurpat.
     Designare aliquia negligentie, pro ascribere, 70.
    Desponsare, hoc loco agendi forma, ap. Ciceronem sumitur deponentaliter, ap. Suetonium passiue. uid. Rob. Stephan. Thesaur. hac uoce, 33.
    De parte nostra, pro a parte nostra. uel a nobis, 47.
    Deuenire, pro uenire. 82.
    Deuote, pro serio, 41.
    Deuotio mea, pro religio, pietas mea, pro religio obsequii, 2.
    Dialis, pro unius die, 42.
    Diatesseron pro , 45.
    Dictare, pro scribere, 1.
    Dictationis species, pro scriptionis genus, 1.
    Dictatiuncula, pro scriptiuncula, 3.
    Dictus, substantiue, pro sermo, 43.
    Diffido, pro dubito, 33.
    Diffinitio, pro definitio, 59.
    Digestim, pro ordinatim, disposite, 11.
    Dignanter, pro equo animo, 72. Dignanter, patienter equo animo, uel benigno, 130, 173.
    Dimergere, pro demergere, detrudere, 39.
    Dimittere, pro condonare, 29.
    Discidium corporale, pro mors naturalis, 43. Discidium, pro separatum. ut ap. Prudent, pro discrepantia, 50.
    Disconuenit, pro non conuenit, 25, 33.
    Discretissimus cognitor, pro prudentissimus, 31.
    Discutere se ipsum, pro examinare uel explorare sese, 49.
    Dispositiue, pro nutu, 8.
    Disposui, pro conata, uel ausa sum, 70.
    Disposuit. 116.
    Dissidere alicui, pro dissidere ab aliquo, 66.
    Dissonantia, pro discrepantia, 57.
    Distractus, pro remotus, detectus, 28.
    Districtio pro iusto iudicio, 27.
    Domna, pro domina, 38, 139, 142, 147.
    Dragmatica, pro dramatica, 2.
    Duculus, pro dux, 112.
    Dulcorare, edulcorare, dulce reddere, 7.
    Duodene Isrelis tribus, pro duodecim tribus, 84.

E
    Ebibere gustum mortis rapidum, pro repente mori, emori, 116.
    Ebriatus, pro inebriatus, ebriare enim nunquam reperitur, 38.
    Ebuliens feruor, pro ebulliens, 65.
    E contra, pro e contrario, nam e contra barbarum est, 74, 77.
    Effluentiam uerborum mitigare, pro temperare uerbis. 58.
    Effluere diuitiis, pro affluere, 50.
    Ei, pro hei, 113.
    Elambere, pro haurire, 46.
    Elongare, pro differe, 28.
    Enarhythmus, pro , 24.
    Energumenos, pro .
    Enim, pro uero, 65.
    Enim, pro quidem uel certe, pluribus in locis, 29.
    Enucleam, pro enucleabo, 25.
    Enucleare secretum, pro euulgare, enuntiare arcanum, 47.
    Eremicola, pro eremi uel deserti incola, 32.
    Erud re aliquem aliquid, pro aliqua re, uel in aliqua re, 70.
    Esse simplex, pro simplex essentia, 56.
    Etenim, pro igitur, 74.
    Etenim, pro omnino, 48.
     Etiam, pro pariter, 60.
    Euacuare sudores uigiliarum, i. e. frustra impendisse tot uigillas. Euacuata uirginalis uerecundia, pro pudore uirginali proiecto seu profligato, 35, 39. Euacuare, regularis obseruantiam conseruationis, pro deponere eam, 39.
    Exagitare caput in aliquem, pro capitis nutu indignationem contra aliquem indicare, declarare, 119.
    Exestuo, pro desiderio estuo, 18.
    Exestuat mihi quoddam mente agendum, pro discupio aliquid agere, 32, 33.
    Exaudibiles preces, pro que facile audiuntur, 64.
    Excellentia, prestantia, 8.
    Excelsus, substantiue de Deo, 12.
    Exoro, pro ualde oro, 65.
    Expassisque palmis, pro expansis, uel passis manibus, 110.
    Experior, pro sentio, animaduerto, 57.
    Exprobratum, in patiendi forma, 20.
    Expurgare facti, pro expurgare factum, 1.
    Exspoliare, pro exuere, 20.
    Exuere hominem, pro mori, 55.
    Exui hominem, pro exuere mortalitatem, mori, 25.
    Exurit me hoc, pro angit, 25.
    Eya, pro eia, 143.

F
    Factor, pro auctor, conditor, 47, 60, 77.
    Factor mundi, pro conditor, effector mundi, 49, 81, 89.
    Factor orbis, pro conditor, i. e. Deus, 89.
    Factorum celorum, pro conditorum, 91.
    Factura, creatura, 152.
    Famella, pro famula, 76, 120.
    Famelli, pro famuli, 131.
    Famen, pro sermo, uerbum, 158.
    Famosissimi imperatoris, pro fama maxime inclyti, rectius in malo sensu usurpatur, 14.
    Famulamen, pro famulatus cultus, 154.
    Fastidire honoris, pro honorem, 131.
    Fecisse, pro facere, e. g. suaserunt mihi uotum fecisse, pro facere, 1.
    Fiduciatibus sententiis, pro fiduciam addentibus, uel fidem dantibus, facientibus, 3.
    Fieri, pro fore, uel fieri uelle, e. g. Fac uotum Deo te Christianum fieri uelle, uel fore, 10.
    Finetenus, pro tandem, ad finem usque, postremo, 12, 66, 78, 99, 119.
    Fixum memorie, pro infixum, 5.
    Fonticulis, pro fons, 108.
    Foras abiectum, pro eiectum, 26.
    Fore, pro esse, 169, 170.
    Fore potest, pro esse potest, 27.
    Fore adesse, pro adfore, 93.
    Fragmenta, pro reliquiis uel exsuuiis corporis mortui, 28.
    Fragmina testis, pro ossa martyris, 119.

G
    Gaudere, ut Grecorum positum, 3.
    Gaudimonium, pro gaudium, 42.
    Gentilitas, pro gente non Christiana, etiam ap. Tertull. et alios Patres, 8.
    Gloriari, patiendi forma, etiam ap. Ciceronem in Tusculan., ubi glorianda et predicanda reperitur, 26.
    Gloriolam tantam, pro gloriam, 95, 99, 105, 118. Gloriole magne, pro glorie magne, 111.
    Grates, pro gratias agamus, 17.
    Gratias illi, pro gratias agamus, uel gratie sint illi, 30.
    Gratis pro frustra, sine causa, 50.
     Gratiola, pro gratia, 72, 99.
    Gratiola diuina, pro gratia diuina, 111.
    Grauidum os, pro graue os, 114.
    Gustamen, pro gustus, 61.

H
    Habita io lutea, pro corpus caducum, 16.
    Habitus, pro uestitus, uel cultus corporis, 58.
    Hoc et hoc, pro hoc et illud, 27, 56.
    Homullus, pro homuncio, uel homo, 107, 118.
    Homullis, pro hominibus miseris, 98.
    Honorabiliter, pro honorifice, etiam ap. Capitolinum et Cassiodorum legitur, 5
    Hortamentorum frequentia, pro crebra adhortatio, 9.
    Hortamentum, pro adhortatio, monitum, 33.
    Hortari aliquid, pro hortari ad aliquid, 62.
    Humilitas uestra, pro demissio animi, 3.

I
    Illic, pro illuc, 129.
    Illius amor, pro ipsius, 163.
    Illuuies sanguinis, pro squalore sanguinis, 36.
    Immodico, pro ullo modo, uel quicquam, 27, et seqq.
    Impassibilis, pro perpessionis expers, 93.
    In estimatione eterne uite, pro pre eterna uita, 14.
    Incensum, pro thus dictum, quia igni consumitur, dum offertur, 74. Incensum ponere, pro thus offerre, quod igne consumebatur, 74. Incensum tangere, pro thus attingere, 74.
    Incircumscriptus, pro infinitus, etiam apud Prudentium, 27,
    Incomparabilis luctus, pro exquisitissimo dolore, maximoque luctu, 34.
    In derisum ferre aliquem, pro illudi, derideri ab aliquo.
    Indignans, pro dedignans, 158.
    Infantilis, pro eo, quod est infantis, etiam ap. Iustinum et Apuleium.
    Infantula, pro puellula infante, etiam apud Apuleium, 60.
    Ingenuitas mentis, pro nobilitas, honestas, 9, 17.
    Inherere affectu alicuius, pro amore alicuius teneri, 34.
    Inheream, pro inheuebo, 41.
    Inhonestas, pro decus, 18.
    Inlaboratum, pro elaboratum, 70.
    In palam proferre, pro propalare, euulgare, 4.
    Inquisitus, substantiue, pro inquirendi uel perquirendi actus, 36.
    In ruinam fieri alicui, pro pessundare aliquem, perdere, 25.
    Insensatus, pro sensu destitutus, 25.
    Inserere, pro inseri, 4.
    Insistere aliqua re, pro persistere in aliqua re, 87.
    In soles flere, pro in dies, uel quotidie flere, 75.
    Inspirator castitatis, pro dator, largitor, de Christo, 8.
    Intendere, sine casu, pro attendere, 24.
    Interminabilis, pro non finiendis, non desituris, etiam ap. alios scriptores. 56, 69.
    Intermistio, pro mistio, 4.
    Intermistio et mistum, barbara sunt, 4.
    Interpretatur, patiendi forma, 33.
    Interuentu, pro arbitrio, uoluntate, 34.
    Intrasse, pro intrare, e. g. intrasse decreuimus, pro intrare decreuimus, 14.
     Intro, pro intus, 47.
    Ire, supinis additum, e. g. sponsam habitum ire, pro habere; item, permansum ire in proposito, pro permanere in eo; item. iter acceptum ire, pro arripere, iter suscipere, 6.
    Ire mansum, pro manere, 55.
    Iri, perperam usurpatur, e. gr. tecum commoratum iri decreuit, pro uoluit ut tecum commorentur, 7.
    Irremediabiliter, pro eo, cui mederi non possis, 40.
    Iturus spiritus, pro exiturus, uel efflandus, 67.

I
    Iactam pro limine turbam, pro iacentem uel proiectam ante limen, 117.
    Iam usque, pro usque dum, 78.
    Iubere alicui aliquid, pro iubere aliquem aliquid facere. Recentiores male cum dandi causa coniungunt, 85.
    Iubilatio, pro gloria, e. g. ipsum decet laus et iubilatio, pro laus et gloria, 13.
    Iucundari, uel iocundari, pro letatari, etiam ap. Lactantium, 69.
    Iuuamen, pro auxilium, e. gr. iuuamen celeste, pro auxilium celeste. Eadem uox in diplomate Caroli Crassi occurrit ap. Freherum edit. Argent. 11, 13, 21, 70, 145.
    Iuxta meum posse, i. e. pro uirili, 70.

L
    Lactato pectore, pro lacto, 94.
    Letificare, pro consolari, uel exhilarare, 25.
    Languidulis uenis, pro languidis uenis, 116.
    Latrabo, pro dicam, edisseram, exponam, 105,
    Legalis Dominus, pro legitimus Dominus, 113. Legalis amor, pro legitimus amor, 116. Legalis uir, pro legitimus uir, 25.
    Leuigato timore, pro lenito, remisso timore, 55.
    Ligula, pro lingua, 107, 108, 117, 119.
    Lingula, pro lingua, 107, 129.
    Liquida uita, pro integra, casta, pudica, 113.
    Litterule, pro littere, 117.
    Locellus, pro locus, 94, 107, 110. Locellum pictum, pro horto uel prato floribus distincto, 106.
    Lucifluus thalamus, pro luce circumfusos.
    NB. Thalamus etiam significat domum palatium, cubiculum, e. g. actum hoc est in thalamo meo, i. e. palatio meo.
    Luctamen, etiam apud uirgilium, 152, 163.

M
    Machina mundi, genere neutro, pro machinam mundi, 111.
    Magnificare, pro extollere, etiam ap. Plinium et alios, 27.
    Mammona, pro thesauro, 49.
    Mancipatum ire, pro mancipare, deuouere, 33.
    Mandamen. pro mandatum, preceptum, 91, 151. Mandamina, pro mandata, 95.
    Manibus pedibusque insistere obsequiis alicuius, pro modis omnibus obsequi aliqui uel obtemperare, 5.
    Manifestari, pro manifestum fieri, apparere, 76.
    Mansiuncule, pro uel in edibus uel in tectis, 72.
    Mansurni tres, pro tres menses, 53. Mansurnis binis, pro duobus mensibus, 91.
     Materiam alicuius rei detegere, pro causam dicere uel proferre alicuius rei, 50. Materia pro argumentum, 4.
    Matuta nitescit, pro aurora refulget, celum albet, 40.
    Meatim, pro meo more, 53.
    Medietas numeri, huius uocabuli meminit quidem Cicero, sed tamen reiicit idem, ter 59.
    Mei, pro meus, a, um, uel sexcenties. Exempla huc referri debent, nostri, pro er, a, um, e. gr. nostri congressio, pro nostra congressio, 9. Sui, pro sua, 16. uestrum, pro uestra, 17.
    Meme, pro me, 148.
    Mensurni unius rotatus, i. e. unius mensis spatium, h. e. unus mensis, 33.
    Mercato, passiue pro, postquam mercatum esset, 130.
    Mercatum, patiendi forma, pro emptum, acquisitum, 116.
    Meruit, pro impetrauit, 165.
    Metiri, patiendi forma, pro confici, 95.
    Metit, pro fruitur, 118.
    Mis, pro mei, genitiuus antiquus, ab ego. Ennius: Ingens cura mis est concordibus equiparare. Fallitur igitur Conradus Celtes in prefatione, mis pro mihi usurpans, 34, 120
    Mis filia, pro mei filia, ut solet loqui, uel rectius mea filia, 34.
    Misereri alicui, pro misereri alicuius, e. gr. misereamini furentis nati miseriis, pro miseriarum, 16.
    Moderantur, passiue, pro reguntur uel gubernantur, 8.
    Mestitus, pro mestitia, etiam ap. Plautum et Nonium, 38.
    Morula, pro parua mora, 46.

N
    Nactum, patiendi forma, pro acceptum, 110.
    Namque, sexcenties a Hrotsuitha adhibitum propter implendum uersum.
    Ne, pro anne, e. c. ne fuisse ream pro anne fueris rea, 114.
    Neophytus, pro nouellus, nouitius, ironice uero hoc loco, 37.
    Nequam intentio, pro malum, it prauum propositum, 13, 30.
    Nesciola, pro nescia, imperita, rudis, indocta, 3.
    Nescita, pro ignota, qui nesciuntur, 4.
    Nimietas doloris, pro magnituditudine uel excessu doloris etiam ap. Columellam, Palladium, Macrobium, sed in sensu physico, ut nimietas uini. Conf. uossium. De uitiis sermonis ling. Lat., 35.
    Nimium occulte, pro omnino occulte, uel occultissime, 21, 28.
    Nobiliter, pro laudabiliter, 129.
    Nocebit me minime, pro nocebit mihi minime, 66.
    Nos huc direxerunt, pro ablegarunt, miserunt.
    Nudauit illi omnia, pro aperuit, 116.
    Nugaces, pro uani stulti, 46.
    Nugacitas, pro uanitas stultitia, 47.
    Nullatenus, pro neutiquam, 2. Nullo modo, nulla ratione, 21, 28.

O
    Obaudi e, pro obedire, 27.
    Oblite rabie naturalique furore, pro oblite rabiei naturalisque furoris, 93.
    Obseruare, pro asseruare, 37.
    Obtemperanter, pro obsequenter, 40, 43.
     Obtemperare in necem alicuius, pro consentire in necem alicuius, 20.
    Occasus, pro mors, etiam ap. Ciceronem, 26.
    Odis dulcisonis, pro laudibus suauissimis, 112.
    Offuscationes sordium, pro squaloribus, uel pollutionibus, 48.
    Olympiades duas, i. e. octo annos, 33.
    Omnipater, pro omnium rerum pater, de Deo ipso, 7.
    Omnipotens, pro omnium rerum potens, 64, 68.
    Omnis homines, pro omnes homines, ut initio Sallustius, 45.
    Oppido predictum, pro sepius supra memoratum, antea memoratuim, 108.
    Optatiua filia, pro exoptata filia, sic optatum cognomen ap. Horatium Epist. 2, l. 2. Item, pro alumna, ut appellatur 35, item pro adoptiua, 39.
    Opus est alicuius rei, pro aliqua re, 95.

P
    Pacifice fouere, pro molliter fouere, 56.
    Palliolum candidolum, pro pallium candidum, 109.
    Palmare, pro palma tangere, 89.
    Palmula, pro palma, 117.
    Pangere laudes alicui, pro celebrare aliquem laudibus, 67.
    Paraclitus, pro Paracletus, ex , 20.
    Parentele claritas, pro parentum claritas, uel familie et gentis claritas, 17.
    Parientis te, pro te enixe.
    Parte, pro ex parte, uel partim, 114.
    Passibilis, pro perpetiendi capax, 68.
    Passibilitas, pro perpessionis capacitas, apud Arnobium et Tertullianum, 68.
    Passio, pro malum, 10.
    Passionem partiri, pro dolorem partiri, 23.
    Patenter, pro manifeste, 95.
    Patronus, pro maritus, 79.
    Paulo, pro quiesco, 63, 93.
    Peccamen, pro peccato, etiam ap. Prudentium, 41.
    Pellicula, pro pellis, 114.
    Pendet tuo arbitrio, pro in tuo arbitrio est situm, 10.
    Penetral, idem quo penetrale, significat omnem partem interiorem domus uel templi, licet sit intecta, ut ait Seruius, 48.
    Percerte, pro omnino, profecto, 57, 66, 74.
    Peremptor, idem qui interfector ap. Prudent. et alios, 156.
    Perfecti scientia, pro exculti, eruditi, 3
    Pergere patria, pro excedere patria, 115.
    Perorare diem lege psalmorum, pro toto die legendis psalmis consumere, transigere, impendere, 76.
    Perpes, pro perpetuum, uel perpetuo, Plauto tamen, Lactantio, Capitolino uox non ignota, 3.
    Persistere aliqua re, pro persistere in aliqua re, 8.
    Perspicuitas pulchritudinis, probitatis, pro excellentia, prestantia, 8.
    Perstrepet, pro perstrepat, 108.
    Peruentio, pro accessio ad locum, 26.
    Piari, deponendi forma, pro expiare, 115.
    Pietas, pro gratia, e. gr. pietatis  superne illustratio, pro gratie celestis lumine. Pietas, pro clementia diuina, 30 Pietas, pro clementia, gratia. Pietates cuncte, numero multitudinis, 76.
    Pigritari, pro cunctari, 70, 40.
    Piscinula, pro piscina, 112.
    Placabile, pro eo quod acceptum uel placitum, 66.
    Planta, est tota superficies pedis inferior cum digitis, 41.
    Plasmare, pro fingere, creare, formare, plura eiusmodi ex Grecis finxerunt Christiani: ita charasso ap. Prudent., mastigo et colaphizo apud Cyprianum De ratione circumcisionis. Ierem. XuIII legitur de figulo: Conuersus fecit illud uas alterum Prosper Aquitanicus scribit, replasmauit id in aliud, , , 56.
    Plasmatum, pro recreata uel condita, 30. Plasma, pro fictio, uel, ut pete loquuntur, factura, 145.
    Plaudare, pro plaudere, 21.
    Plenus homo, pro perfectus, 27.
    Plexibilis questio, pro perplexa, uexata, 68.
    Pneumatis almi numen, pro spiritus sanctus, 78.
    Podagro, pro podagrico, 105.
    Penitudo, pro penitentia, etiam ap. Pacuuium, 128.
    Ponere funus in sepulcrum, pro reponere corpus exanime in sepulcro, 25. Ponere in custodiam, pro in carcerem coniicere, 18.
    Popellus, pro populus, 74, 81, 84, 87, 130.
    Portaret terra consimilem potentem, pro proferret.
    Poscere aliquem, pro orare.
    Posse, i. e. pro uiribus, e. gr. iuxta meum posse, sic Rudolphus Ardens: pro posse nostro, i. e. pro uiribus nostris, item si Deus annuerit posse apud Hrotsuitham, 1, 3, 13.
    Possibilitas, pro facultas, 28.
    Possunt, pro possint, 116.
    Precelsa, potestas, pro celsa potestas, 164.
    Precognitor, pro eo, qui prescit omnia, 35.
    Precordialis amor, pro intimus, sincerus amor, 24.
    Prefato opusculo, patiendi forma, pro predicto, uel paulo ante memorato, legitur tamen ap. Senecam, et alios, et sepe hac forma expressit Arnobius, 4.
    Prefigurare in facie, pro pre se ferre uel prodere uultu, 38.
    Premittere spiritum celo, pro reddere animam celo, 56.
    Prepono, pro propono, 66.
    Preposita, pro allata, 44.
    Presentare, pro accersere, adducere, facere ut sit aliquis presens, 20, 57.
    Presicca ligula, pro nimis sicca lingua, 108.
    Presumere, pro audere, arrogare sibi, conari, 36.
    Presumptio, pro arrogantia, audacia, 70. Presumptio, pro leuitas animi, uel nequitia uel temeritas, 48.
    Presumptuosius, pro leuius, audacius, 48.
    Preualere, pro ualere, aut posse, 61.
    Preuaricatio, pro corruptela, 36.
    Prece, pro precibus, etiam ap. bonos auctores, 76.
    Precule, pro preces, 82, 86.
    Pretium uite, pro periculum uite, 12.
    Primale, pro statim, 112.
     Primates parentes, pro primos, 134.
    Primitus, pro primum, 84.
    Proaulium, pro anteriore aule parte, uel cubiculum, seu domus ante aulam. Aliis medii eui scriptoribus etiam pro aula, quod et salutarium uocatur, quippe in quo excipiebantur salutaturi, 19.
    Probatur in incommodum nostro imperio, pro imperio non expedit, 14.
    Pro certo, i. e. certo, uel certe, profecto, 25.
    Prolambens arua fonticulis pro mundans arua, 106.
    Prolambere plantas alicuius, pro accidere ad pedes alicuius.
    Prolixitas, pro longinquitas, 67.
    Propalare rerum, cum casu patrio siue secundo, pro propalare aliquid, 20.
    Properamini, deponendi sensu, i. e. properate, 49.
    Propinare mortem alicui, pro accersere, 30, 31.
    Proportionatio, pro proportio, 44.
    Prorumpere in uocem talem cepit pro sic orsus est loqui, 166.
    Prosapies, pro prosapia, 113.
    Prosperor, in forma deponentis, e c. quo prosperentur exitum pugne, pro ut prosperent.
    Protoplastus mundus, pro primum conditus, 83.
    Protrahis, pro differs, cunctaris, dubitas, 5.
    Proximare, pro proprius accedere, appropinquare, 39.
    Pusioli feminei, pro parue puelle, etiam pusiole, 61.

Q
    Qua, pro ubi, 37.
    Quadruplicatus exercitus, pro quadripartitus, 13.
    Quadruuium, recentioribus quadriuium, pro quatuor matheseos partibus, Arithmetica, Astronomia, geometria, musica, 44.
    Qualitas, pro consuetudine, e. g. ex qualitate rectoris, i. e. secundum conditionem gubernatoris, 16.
    Qualiter, pro quomodo, 41.
    Quandoque, pro aliquando, uel olim, 13, 25.
    Quantocius, pro celerrime, etiam ap. Sulpitium Seuer., 10, 29.
    Quantum ad me, pro quod ad me attinet, 6. Quantum attulit, pro attulerit, extra interrogationem, 62.
    Quatenus, pro donec, 8, 66.
    Quatinus, pro ut, etiam ap. Macrobium, 40.
    Qui, pro quomodo, 33.
    Qui, pro quomodo, e. gr. qui potest fieri, pro quomodo potest fieri, qui uocatur, pro quomodo uocatur, 46.
    Quia, pro an, 84.
    Quid uocaris, pro quomodo uocaris, 46. It. quid pateris, pro quomodo pateris, 64.
    Quid fieri iubet, pro iubeat, 85.
    Quin, cum indicandi modo, e. gr. quin estis peruenture, pro quin sitis peruenture, 9.
    Quiui, pro potui, quod etiam ap. bonos auctores occurrit.
    Quo, pro quod, uel quanto, precedente eo, e. gr. eo magis expaueo, quo meminero nullum euasisse, etc.
    Quo, pro ubi precedente eo, 33.
    Quo, pro quo magis, precedente, eo magis, 36. Quo meruissemus, pro ut mereremur, 63.
    Quoadusque, pro quoad uel usque dum, 46.
    Quod, pro ut, e. gr. spero quod attineat, spero ut attineat, 24.
     Quo didicisset, pro ut didicisset, 83.
    Quo uellent desponsare, pro ut desponsent, 83.

R
    Receptatrix, pro receptrix, 43.
    Recolo, pro memoria recolo, uel recordor, 68.
    Recompensare, pro compensare, 68.
    Recompensatio, pro compensatio, 41.
    Reconcilior, in forma deponentis, 9.
    Reformatum, pro emendatum.
    Regnat et gloriatur, pro regnat, et in gloria est.
    Regularis conuersatio, pro sacri ordinis sui regula uersari, uiuere, 39.
    Repedare patriam, pro repetere, 79.
    Repedari, pro pedibus domum remeare, 95.
    Resecare aliquid per tres partes, h. e. diuidere aliquid in tres partes, 74.
    Retinaculum animarum, i. e. uinculum animarum, 21. Retinacula mortis, pro uincula mortis, 30.
    Retorquere ingenium in datorem, pro acceptum referre datori, 2.
    Retributio, pro premio, legitur etiam ap. Augustinum, 5.
    Retributio eterna, pro premio celesti, 13.
    Retro tempora, pro ante secula, 68. Retro exordium natus, pro ante exordium natus, 8.
    Reuiuiscere, pro reuirescere, 68.
    Robur uirilis, in genere mascul. pro quo tamen repositum est uirile, 2.
    Rostro latrat, pro ex ore emittit, excludit.
    Ruina, sumitur pro damnum, 41.
    Rumpere tristitias, pro deponere merorem, 40.
    Rumpere in uoces, pro erumpere in uocem.

S
    Sacelli Gangolphi, pro sancti, uel diui Gangolphi, 109.
    Seculum, pro moribus hominum corruptis, 32.
    Sanum recipere, pro sanitatem recipere, 17.
    Sapere nostrum, pro sapientia nostra, 66.
    Satis antiquiorem, pro multo antiquiorem, 87.
    Scalpsit crimina nudare, pro machinatus est nudare, 113.
    Scibilis scientia, pro scientia que sub captum cadit uel sciri potest, 46.
    Sciscitari aliquem, pro sciscitari ex aliquo, uel percontari aliquem. Hic Hrosuitha Suetonium imitari uidetur, qui et ipse accusandi utitur casu, 11.
    Scius, idem quod sciens, 3, 45.
    Se, pro ipsum, 114.
    Secretum habere ad aliquem, pro aliquid arcani alicui dicere uelle, 19.
    Secus, pro circum, e. g. undique secus circumdamur, pro circumcirca, uel omnibus ex partibus, 10. Secus me, pro prope me, iuxta me, 35, 47, 53.
    Seducere, pro de recto instituto deducere, 38.
    Sentiscere, pro sentire, ap. Lucretium etiam legitur, 30, 31.
    Sepicole, pro paruum sepimentum, 108.
    Serenitas pulchritudinis, pro excellentia pulchritudinis, 17.
    Serie, pro serio, 2.
    Sibi, pro ipsis, 74.
    Sibi fertur, pro ipsi fertur, 117.
    Sitienter, pro auide, etiam ap. Ciceron., 149.
    Solatur patiendi forma, pro solatio afficitur, 87.
    Solidandi amoris, pro confirmandi,  sensu morali, naturali enim notione etiam ap. ueteres occurrit, 7.
    Solito, aduerbii sensu, pro more solito, consuete, 42, 45.
    Sollicitare, pro sollicitum reddere, 37.
    Sonipes, pro equo, etiam ap. uirgil., 37.
    Sonum sapere, pro recte sapere, 50.
    Sospitas, pro salus, 29.
    Specialiter, pro speciatim, etiam ap. Columellam et Quinctilian.
    Spera, pro sphera, it. sphera, ubi e simplex mutauimus in diphthongum, 44, 45.
    Spiritalis, pro spiritualis, uox Patribus Christianis perusitata, 35, 4.
    Spontanea mente, pro sponte, ultro, 41.
    Sputa iacere, pro spumare, 16.
    Stabilitas, pro constantia, e. g. stabilitas fidei, 9.
    Stemma uirginitatis, pro auctrice uirginum, auctor et princeps uirginum, 33.
    Stichus, pro uersus, 70.
    Stringere lacrymas, pro compescere lacrymas, retinere, 38.
    Strophium heroicum, pro metro uel carmine heroo, 2.
    Sua cura, pro ipsius, 73.
    Suadela, pro eloquentia, 88.
    Suam, pro ipsius, 114.
    Sua uenia, pro eius uenia, 40.
    Sub spem amatoris, pro sub spe amatoris, nisi forte legendum sit sub specie amatoris, 37.
    Substantia diuina, pro Numen diuinum, 30.
    Substantiola, pro exiguis, paruis facultatibus, 74, 145.
    Subtractat sese lucris ab illis, pro subtrahit, subducit, 108.
    Subtraxi faciendis, pro subtraxi, me faciendis, uel subterfugi facienda, 5.
    Successionibus prosperis, pro successibus, 13, 15.
    Sufficientia, pro copia, pro eo, quod satis est, sic sufficientia uigoris, pro sufficienti uigore, 70.
    Sui causa, pro ipsius, 112.
    Summotenus, pro summatim, 40.
    Supercilium montis, pro summitas, uertex montis, etiam ap. Liuium et uirgil., 22.
    Superficietenus, pro summatim, generatim, 44.
    Supergradieris, pro transcendes, uel transgredieris, 33.
    Superna gratia, pro Dei gratia, 28.
    Superponere equo, pro imponere equo, uel in equum, 41.
    Suppellex, per p duplex, pro supellex, 46.
    Supportare laudem alicuius, pro afferre laudem alicui, 77.
    Suprema sat crimina, pro maxima, 142.
    Surripere prolixitatem uie, pro suscipere longam uiam, 47.
    Susceptio pauperum, pro subleuatio pauperum, uel misericordia erga pauperes. 13.

T
    Tedeo uite proprie, pro tedet me uite, 25.
    Talentus, pro talentum, 70.
    Tangaris de mei passione, pro tangaris meo dolore, contristeris meo cruciatu, 65.
    Tegmen religionis deponere, pro tegmen religiosi ordinis, uel uestem religiosam deponere, 37.
    Temporalium despectio, pro rerum caducarum fluxarumque contemptus,  33. Utitur etiam Cicero ap. Nonium hoc uocabulo, e. g. alta despectio.
    Tempusculum, pro breue tempus, 46.
    Tenebricolarum rex, pro Diabolus, uel hostis generis humani, 47.
    Tenere stirpem, pro habere, 77.
    Teneritudo, pro tenero corpore, etiam ap. uarronem, 54. Teneritudo etatule, pro tenera etate, 61.
    Tentamentum, pro tentatio, etiam legitur apud uirgilium, Aen. uIII, 144, 134.
    Tentatrix dextra, i. e. palpans dextra, 89.
    Terratenus, pro in terram uel humi, 10.
    Tinnitas responsi, pro sonus responsionis, 36.
    Tis, antiquus genitiuus, pro tui, sic Plautus Mil. A. Iu, sc. II, u. 42, 142, 159.
    Triduane inducie, pro trium dierum inducie. Triduanus legitur ap. Apuleium et Hieronymum, 62.
    Turpi udinis locus, pro lupanari, 77.

U
    Undiquessecus, pro undique, uel circumcirca, omni ex parte, 57.
    Uniuersale uitiorum, pro uniuersa uitia, 71.
    Usia, pro , essentia, siue substantia, etiam apud IC. Ulpianum in l. 9, D. De contrah. empt., 43, 74.
    Usque, pro donec, 87.
    Usque solum stratus, pro usque ad solum uel in solum, siue terram stratus, prostratus, 108.
    Usurpasse seruituti tue castella, pro usurpare, i. e. uindicare usibus tuis castella, 14, 24.
    Ut, causalis, cum indicatiuo modo, e. g. ut non solum gaudent, sed etiam fulgent, pro gaudeant, fulgeant, 17, 34.
    Ut dedignantur, pro ut dedignentur, 57. Ut sentit, pro ut sentiat, 117.
    Utquid, pro quo uel quorsum, 50.

u
    uacare in aliqua re, pro alicui rei, 13.
    uacua spes, pro inanis spes, 25.
    ualere presens, ut Grecum, positum, 13.
    uanitati deseruire, pro rebus caducis, inanibus seruire, se dedere, 35.
    uelle et posse, pro uoluntas, 28. uelle, pro uoluntas, e. g. iuxta sui uelle i. e. iuxta uoluntatem suam. uelle tuum, i. e. uoluntas tua, 32. uelle prauum moliri, i. e. moliri prauum uel scelus, 27. uelle nostrum, pro uoluntate nostra, est Grecismus, 66.
    uenerationem inferre metallis, pro uenerari metalla, uel ueneratione prosequi, 61.
    ueneratur, deponentis forma, pro ueneratione afficitur, 83.
    ueniat mea petitio, pro locum mea petitio habeat, 68.
    uerbula, pro uerba, 113.
    uereor quod non, pro uereor ut, 66.
    uesci de fructu, pro uesci fructu, 94.
    ueternus, adiectiue, pro ueterno laborans, ueternosus, 30.
    uicem amori impendere, pro respondere amori, uel in amore, 24.
    uiceni anni, pro uiginti anni, distributiuum pro cardinali, 32.
    uidemur Augustos, pro Augusti, 14.
    uirgo uetula, pro Eua, matre uiuentium, 72.
     uisceratenus concussa, pro tota mente perculsa, 48. uisceratenus conturbor, pro ex animo conturbor, tota mente conturbor, 35, 41. uisceratenus amplexari, pro ex animo complecti, 26.
     uiscerum latibula, pro uiscerum recessus, 28.
    uoces in altum eiulando dare, pro uocem eiulando attollere, 34.
    uolitant tote rene, pro uene pre gaudiis quasi exultant, 106.
     uolutare, pro, uolutari, e. g. ut in terre uolutes intimis, pro uoluteris, 33.
    uoluere annum, pro agere annum. Item, Olympiades, it. lustra, 59.







ORDO RERUM QUAE IN HOC TOMO CONTINENTUR.



 WIGO DECANUS PHYUTWANGENSIS MONASTERII.
    EPISTOLAE. 9
    I.---Ad Adelhaidem imperatricem. Se suumque obnixius commendat. 9
    II.---Ad Theodoricum Eremitam in sylua Or. Scribit quantis negotiis et curis obrutus sit in prouisione monasterii sui, ac fratrem Adalgozum sibi in adiutorem deposcit. 9
    III.---Ad Dietricum. Ut ad se canonum mittat, usui sibi futurum in causa cuiusdam clerici, a laicis pessime habiti. 10
    Iu.---Ad Liutoldum episcopum Augustanum.---Rogat ut rebus in suo monasterio afflictissimis opem ferat. 11
    u.---Ad Gozpertum abbatem Tegernsseensem.---Exponit ei difficultatem, noui monasterii sui constructione causalam, rogatque ut Weicherum solatii, Sigibardum studiorum gratia ad se mittat. 11
    uI.---Ad Liutoldum episcopum Augustanum.---Ut eos fratres quos monasterii sui commodo a Gosperto abbate Tegerns. impetrauit, benigne accipiat, et ad se rebus necessariis prouisos mittat. 12
    uII.---Epistole predicte exemplum.---Commendat Wigo duos iuuenes monachos F. scholastico Augustano sibique Prisciani maioris copiam fieri rogat. 12
    uIII.---Communi suorum nomine ad Heinricum Boiarie ducem.---Pisces sibi pro celebrando festiuius Paschate mitti rogat. 13
    IX.---Ad G. archipresbyterum.---Ut infligendam Ortwino presbytero penam tantisper differat 13
    X.---Ad E. comitem.---Hunc saline cuiusdam nuper sibi donate, totiusque monasterii S. Saluatoris Phyutwangensis, defensorem esse cupit. 14
    XI.---Ad Luitoldum episcopum Augustanum.---De iniuriis sibi a Rihhardi filio irrogatis. 14
    XII.---Ad eumdem.---Extremam annone penuriam eius beneficentia subleuandam sperat. 15
    XIII.---Idem ut uidetur, ad G. et E.---Petit frequentiores litteras et sui amorem. 16

HELPERICUS MONACHUS S. GALLI.
    Notitia historica. 16
    LIBER DE COMPUTO. 17
    Prefatio. 17
    Prologus. 19
    CAP. I.---Unde conficiatur annus solaris et de ratione bissexti. 21
    CAP. II.---Physica signorum ratio, et de solstitiis et equinoctiis. 23
    CAP. III.---Quomodo sol in aliquo signo esse dicatur, cum signa in celo, sol autem in ethere feratur? 26
    CAP. Iu.---Contra eos qui dicunt planetas uII contra mundum ferri. 26
    CAP. u.---Unde oriantur regulares ad feriam Kalendarum inueniendam? 27
    CAP. uI.---Unde concurrentes oriuntur? 27
    CAP. uII.---Qualiter inueniatur quota feria sint Kalende, et per dies mensis uel anni? 27
    CAP. uIII.---Qualiter inueniatur quotidie feria? 28
    CAP. IX.---Cur prefati regulares a Martio sumant exordium? 28
    CAP. X.---Unde alii regulares ad lunam in Kalendis inueniendam procedant? 29
    CAP. XI.---Unde epacte. 29
     CAP. XII.---Ad quid ualeant epacte? 29
    CAP. XIII.---Cur a Septembre incipiant? 29
    CAP. XIu.---Cur in medio nulla pronuntietur? 30
    CAP. Xu.---Quomodo quotidie luna pronuntietur. 30
    CAP. XuI.---Cur nunc XXXma, nunc XXIXna luna pronuntietur. 30
    CAP. XuII.---Ut a ueteribus lunaris tantum obseruatus sit annus; et cur modo communem dicamus et embolismalem? 31
    CAP. XuIII.---Unde conficiantur saltus lune uel ubi rectius intermittatur. 32
    CAP. XIX.---Quot horis luna luceat singulis noctibus. 34
    CAP. XX.---Qua hora eclipsis solis ac lune proueniat. 34
    CAP. XXI.---In quo signo sit luna singulis diebus. 35
    CAP. XXII.---Qua hora luna accendatur uel qua in sua accensione mutet etatem. 36
    CAP. XXIII.---Qualiter inueniantur anni ab incarnatione Domini. 37
    CAP. XXIu.---Origo indictionum, et qualiter singulis annis inueniantur. 37
    CAP. XXu.---Qualiter epacte inueniantur. 38
    CAP. XXuI.---Quomodo cyclus solis inueniatur et cur per XXuIII annos recurrat? 38
    CAP. XXuII.---Ad inueniendas concurrentes cuiusque anni. 38
    CAP. XXuIII.---Quotus annus sit a bissexto? 38
    CAP. XXIX.---Quomodo inueniatur cyclus lunaris et que sit differentia inter ipsum et XIXlem et qualiter inueniatur per zodiacum? 39
    CAP. XXX.---Quid sit terminus Pasche, uel quando obseruetur. 40
    CAP. XXXI.---De equinoctiis et solstitiis, qualiter etiam corporali intuitu deprehendantur, et de ascensu et de descensu solis. 40
    CAP. XXXII.---Repetitio de termino Paschali, et cur ipsa festiuitas non nisi Dominica die celebretur? 43
    CAP. XXXIII.---Quomodo inueniatur ipse terminus per singulos annos. 44
    CAP. XXXIu.---Unde inueniantur regulares ipsius termini. 45
    CAP. XXXu.---Qualiter per Paschalem terminum ceteri inueniantur. 45
    CAP. XXXuI.---De tribus annis XIXalibus cycli, in quibus luna epactarum non seruat ordinem, et qualiter Paschalis luna obseruetur. 46
    CAP. XXXuII.---De ceteris embolismis breuis commemoratio. 48
    CAP. XXXuIII.---Epilogus libelli. 48

BERNERUS ABBAS HUMOLARIENSIS.
    Notitia historica. 49
    DE uITA SANCTAE HUNEGUNDIS, uIRGINIS HUMOLARIENSIS. 49
    Obseruatio preuia. 49
    Prefatio. 49
    Incipit uita. 51
    DE TRANSLATIONE CORPORIS EIUSDEM uIRGINIS APUD uIROMANDUOS. 59
    Obseruationes preuie. 59
    Prologus. 61
    Incipit translatio. 63
    MIRACULA EIUSDEM. 67
     Appendix ad translationem. 71

ETHELWOLDUS WINTONIENSIS EPISCOPUS.
    Notitia historica. 77
    uita S. Ethelwoldi. 79
    Obseruationes preuie. 79
    Prefatio.
    CAPUT I.---De ortu et temporibus eiusdem. 83
    CAP. II.---De uisione somniorum matris eius. 83
    CAP. III.---De interpretatione somniorum eorumdem. 85
    CAP. Iu.---Quomodo mater sensit animam pueri nascituri uenisse et in eum intrasse. 85
    CAP. u.---Quomodo puer natus et in Christo renatus, quadam die subito in ecclesia cum nutrice sua est inuentus. 85
    CAP. uI.---Quam studiose et diligenter in ipsa pueritia sacris litterarum studiis animum dederit. 86
    CAP. uII.---Quomodo adolescens Adelstano regi notus effectus, ad clericatum et sacerdotium peruenerit, 87
    CAP. uIII.---De prophetia quam predixit S. Oelfegus Wintoniensis episcopus de tribus sacerdotibus. 87
    CAP. IX.---Quomodo Adelwoldus Glestoniam peruenit, et monachus factus, qualiter ibi uixerit. 87
    CAP. X.---De obitu regis Oedelstani, et de successione fratrum eius in regnum gentis Anglorum. 88
    CAP. XI. Quomodo, rege Eadredo fauente, sanctus uir Abbandunensis monasterii curam suscepit, eiusque loci abbas ordinatus fuerit. 88
    CAP. XII.---Quod rex Eadredus ad monasterium uenerit, et hospitibus tota die conuiuantibus liquor exhauriri nequiuerit. 89
    CAP. XIII.---Quod regnante Eadgaro templum predicti cenobii constructum et dedicatum fuerat. 89
    CAP. XIu.---De ordinatione Dunstani, et quod abbas Adelwoldus Osgarum monachum trans mare direxerit et de quodam fratre Aelstani simplici et magne obedientie uiro. 89
    CAP. Xu.---Quomodo hostis antiquus sanctum uirum per casum cuiusdam postis exstinguere conatus sit. 90
    CAP. XuI.---Quod rex Eadgarus ad episcopatum Wintoniensis ecclesie sanctum uirum elegerit. 90
    CAP. XuII.---De communione quam clerici cantauerunt, quanto monachi de Abbandunia uenientes ad ingressum ecclesie steterunt. 90
    CAP. XuIII.---De expulsione clericorum de ueteri monasterio. 91
    CAP. XIX.---Quomodo uir sanctus uenenum biberit, et fidei calore succensus potum mortis exstinxerit. 91
    CAP. XX.---De expulsione clericorum de nouo monasterio. 92
    CAP. XXI.---Quod in Abbandonia Osgarum constituerit abbatem. 92
    CAP. XXII.---Quod in cenobia nonnarum sanctimoniales ordinauerit. 92
    CAP. XXIII.---Quomodo in prouincia orientalium Anglorum Eligense cenobium regulariter monachis instituerit. 92
    CAP. XXIu.---Quod in prouincia quoque Giruiorum duo monasteria, Burgh atque Tornig appellata, simili modo monachis delegauerit. 93
    CAP. XXu.---De familiaritate sancti uiri cum rege Eadgaro. 93
    CAP. XXuI.---De reuelatione sancti Antistitis Swithuni, quem sanctus pater Adelwoldus sub die Idus Iulii cum omni gloria transtulit et inde in ecclesia collocauit. 93
    CAP.---XXuII.---Quod et alia multa per Dunstanum et Adelwoldum constructa et constituta sint monachorum monialiumque cenobia in gente Anglorum. 93
    CAP. XXuIII.---Quomodo sanctus Adelwoldus lenitatis blandimento seueritatem discipline temperauerit.
    CAP. XXIX.---Quomodo famis tempore multitudinem pauperum ab ipsis faucibus mortem eripuerit. 94
    CAP. XXX.---Quod inter hec uir sanctus infirmitates sepe uiscerum et tumorem crurium perpessus fuerit. 94
    CAP. XXXI.---Quod iuuenes docere semper dulce habuerit. 95
    CAP. XXXII.---De chrismatis ampulla pene uacua, et in itinere oleo plena inuenta. 95
    CAP. XXXIII.---De monacho qui furtum perpetrauit, et solo sermone uiri Dei quid perpessus fuerit. 95
    CAP. XXXIu.---De monacho qui de summo templi culmine cecidit et nil mali passus incolumis surrexit. 96
    CAP. XXXu.---De monacho qui se uiro Dei in legendo assimilare presumpsit, quid perpessus fuerit. 97
    CAP. XXXuI.---De candela que episcopo obdormiente  super folium libri ardens iacuit, et tamen paginam minime lesit. 97
    CAP. XXXuII.---Quod non omnia uirtutum sancti uiri opera ualeant explicari. 97
    CAP. XXXuIII.---De arbore quadam magna cucullis innumeris onusta et de eius interpretatione, que in somnis sancto Dunstano olim fuerat ostensa. 98
    CAP. XXXIX.---De uisione uiri Dei in qua apparuit ei nauis quedam maxima piscibus et anguillis ab imo usque ad summum plena qui, excitati, homines sunt effecti et rationi pristine restituti. 98
    CAP. XL.---De ueteris ecclesie noua dedicatione, que facta est in die XIII Kal. Nouembris. 100
    CAP. XLI.---De obitu sancti patris in Kal. Augusti, et de sepultura eius die tertio Nonarum eiusdem mensis. 101
    CAP. XLII.---Quomodo sanctus uir antequam leuaretur e tumulo manifestauit se uiro urbano quidam nomine Ethelmo, plurima cecitate multato. 102
    CAP. XLIII.---De sancti uiri translatione, que facta est sub die Iu Iduum Septembrium, et de miraculis ad eius sepulcrum patratis. 103
    CAP. XLIu.---De infirma puella, que ibi sanitatem recepit. 103
    CAP. XLu.---De ceco puero, qui et ipse ibidem illuminatus est. 103
    CAP. XLuI.---De ligato quodam fure et in cippo extenso, qui solo sermone uiri Dei absolutus est. 103
    Hymnus in honore S. Adelwoldi presulis elegiaco et pareterico carmine per alphabetum. 104
    Hymnus uespertinalis Saphico metro endecasyllabo editus, Adonium quarto continens in loco. 105
    EPISTOLA WOLSTANI MONACHI WENTANI AD ELFEGUM WENTANUM EPISCOPUM, libro de uita S Swithuni prefixa, in qua multa de sancto Ethelwoldo. 107

WIDUKINDUS MONACHUS CORBEIENSIS.
    Notitia historica. 113
    RES GESTAE SAXONICAE. 115
    Prefatio libri primi. 123
    LIBER PRIMUS. 125
    Prefatio libri secundi. 157
    LIBER SECUNDUS. 158
    Prefatio libri tertii. 179
    LIBER TERTIUS. 183

IOANNES ABBAS S. ARNULFI METENSIS.
    Notitia historica. 211
    uITA SANCTAE GLODESINDIS ABBATISSAE METENSIS. 211
    Prologus. 211
    uita. 213
    HISTORIA TRANSLATIONIS S. GLODESINDIS. 218
    Monitum. 217
    Prologus. 219
    Narratio translationis prime. 219
    Narratio translationis secunde. 223
    uITA IOANNIS ABBATIS GORZIENSIS. 239
    Admonitio preuia. 239
    Prefatio. 241
    Textus. 246

ODO DIACONUS AUSCIENSIS.
    EPISTOLA AD GARCIAM ARCHIEPISCOPUM AUSCIENSEM. 311

BENEDICTUS PAPA uII.
    Notitia historica. 313
    EPISTOLAE ET PRIuILEGIA. 315
    I.---Epistola ad Gallos et Germanos. 315
    II.---Bulla pro Treuirensis archiepiscopatus iuribus. 318
    III.---Bulla pro monasterio S. Benedicti Treuirensi. 319
    Iu.---Priuilegium pro ecclesia Treuirensi. 320
    u.---Epistola ad Theodoricum archiepiscopum Treuirensem. 323
    uI.---Priuilegium pro monasterio uizeliacensi. 323
    uII.---Bulla pro ecclesia SS. Apollinii et Ursicini Canossana. 325
    uIII.---Priuilegium pro monasterio S. Pantaleonis. 326
    IX.---Priuilegium pro monasterio Casinensi. 326
    X.---Priuilegium pro monasterio S. Pietri Perusino. 328
    XI.---Bulla pro ecclesia Ausonensi. 329
    XII.---Priuilegium pro ecclesia Ausonensi. 331
     XIII.---Priuilegium pro monasterio Cluniacensi. 332
    XIu.---Priuilegium pro monasterio S. P. Rodensi. 333
    Xu.---Priuilegium pro monasterio Bisuldunensi. 334
    XuI.---Priuilegium pro abbatia S. Rufillii Foropopulensi. 335
    XuII.---Concilium Romanum a benedicto P. P. uII contra Simoniacos habitum anno Christi, 981. 336
    XuIII.---Bulla pro monasterio S. Walarici. 338
    XIX.---Epistola ad Liudolphum abbatem Corbiensem. 339
    XX.---Epistola ad episcopos Gallie et Germanie. 341
    XXI.---Priuilegium pro ecclesia Parisiensi. 341
    XXII.---Bulla pro monasterio S. uincentii ad uulturnum. 343
    XXIII.---Priuilegium pro monasterio S. Hilarii Carcassonensi. 344
    XXIu.---Priuilegium pro monasterio S. Saluatoris et S. Petri Gemblacensi. 345
    XXu.---Placitum Romanum a Benedicto uII Papa habitum. 346
    XXuI.---Priuilegium pro monasterio S. Marie Nienburgensi. 349
    XXuII.---Bulla ad Petrum militem. 350
    XXuIII.---Priuilegium pro ecclesia Tiburtina. 350

IOANNES PAPA XIu.
    Notitia historica. 357
    Epistola ad Alonem Beneuentanum archiepiscopum. 359

THEODERICUS METENSIS EPISCOPUS.
    Notitia historica. 359
    Epitaphium Theoderici. 362
    Rhythmi in honorem Theoderici. 362
    EPITAPHIUM EuRARDI COMITIS, auctore Theoderico. 363
    INuENTIO SANCTORUM a Domino Theoderico episcopo Metensi repertorum atque ad ciuitatem Metensem translatorum. 364
    De S. Elpidio. 364
    De SS. Eutychio uictorino et Marone. 365
    De S. Feliciano, episcopo et martyre. 365
    De S. Asclepiodoto martyre. 365
    De Catena S. Petri apostoli. 366
    De sancta Serena et sancto Gregorio Spoletino. 366
    De S. uincentio leuita. 367
    De sanctis Proto et Hyacintho. 367
    De sanctis Digna et Emerita. 368
    De sancto uincentio episcopo. 368
    De sanctis uincentio et Carpoforo. 368
    De sancta Lucia uirgine et martyre. 368
    De craticula sancti Laurentii. 369

GEZO ABBAS DERTONENSIS.
    DE CORPORE ET SANGUINE CHRISTI.
    Admonitio Muratorii. 369
    Incipit liber. 371
    Prologus. 371
    uersus Odonis de sacramento corporis et sanguinis Domini. 375
    CAP. I.---Quod humana infirmitas non facile debeat diuina discutere, ex libro beati Hilarii episcopi et confessoris de Trinitate. 376
    CAP. II.---De Dominici corporis origine. 377
    CAP. III.---De natiuitate Filii Dei ex Patre. 378
    CAP. Iu---Quod formis sepe comparabilibus erudiamur ad intelligenda diuina. 379
    CAP. u.---De Dei Patris substantia. 380
    CAP. uI.---De natiuitate Filii Dei ex Patre. 380
    CAP. uII.---De Filii Dei generatione ex Matre. 381
    CAP. uIII.---Dominum nostrum Iesum Christum per assumptam carnem naturaliter manere in nobis et nos per perceptionem corporis et sanguinis eius manere in eo. 382
    CAP. IX.---Ecclesie fides catholica. 384
    CAP. X.---Non confidendum in humana prudentia. 385
    CAP. XI.---De Dei uerbo Cyprianus uel Hilarius. 386
    CAP. XII.---Cypriani assertio uera de Deo. 386
    CAP. XIII.---Augustinus de Dei uerbo. 387
    CAP. XIu.---De libello Paschasii Rotberti ad Placidium discipulum, Christi communionem uerum corpus et sanguinem esse non dubitandum. 387
    CAP. XXXuI.---Quid digne uel indigne sumentibus Dominici corporis et sanguinis prestet Eucaristia. 387
    CAP. XXXuII.---Quid beatus martyr Cyprianus affirmat se presente contigisse his qui polluti de idolothytis Dominici corporis et sanguinis sacramenta temere susceperunt. 389
     CAP. XXXuIII.---Quare peccatis criminalibus irretita sacramentis Dominicis arceantur. 389
    CAP. XXXIX.---Iudeos ab omni conuentu fidelium arcendos precipue ubi Christianorum celebratur oblatio. 390
    CAP. XL.---Qualiter accedendum sit ad Dominici corporis et sanguinis mirabile sacramentum. 391
    CAP. XLI.---De reuelationibus quibus Dominus de ueritate corporis et sanguinis sui hesitantium corda firmauit. 392
    CAP. XLII.---Miraculum de quodam Iudeo. 393
    CAP. XLIII.---Item de quodam sene eremita cuius dubitationem Dominus eadem ueritatis reuelatione firmauit. 395
    CAP. XLIu.---Item miraculum quod Rome actum est. 395
    CAP. XLu.---Item aliud. 396
    CAP. XLuI.---De sacramento calicis quid reuelatum sit Cypriano. 397
    CAP. XLuII.---Qualiter in Domini nostri Iesu Christi passione mysticum sit Pascha abolitum et in eius immolatione rei ueritas sit ostensa. 398
    CAP. XLuIII.---Utrum Pascha istud legitimum post anni spatium, uel post longa interualla dierum, an quotidie a fidelibus sit edendum. 398
    CAP. XLIX.---Quantum sacre obligationis immolatio mortuorum spiritibus prosit. 399
    CAP. L.---De quodam monacho qui per salutarem hostiam supplicium euasit. 399
    CAP. LI.---De quodam cuius uincula in captiuitate oblato peracto sacrificio soluebantur. 399
    CAP. LII.---De quodam nauta qui post longa maris discrimina Dominici uirtute sacramenti mortem euasit. 399
    CAP. LIII.---Quibus immolatio Dominici corporis mortuis prosit. 400
    CAP. LIu.---Qua disciplina, qua modestia orandum sit cum sacerdos sacrificat et unusquisque in suo ordine horam sacre communitionis exspectat. 400
    CAP. Lu.---Quid cauendum in oratione sit, et qualiter faciende preces. 401
    CAP. LuI.---Cyprianus ad clerum de precando Deum. 401
    CAP. LuII.---Quod etiam in exteriori cultu sacrosanctum Dominici altare ornandum sit. 401
    CAP. LuIII.---Quod nichil super altare ponendum sit preter sacrosanctam oblationem. 402
    CAP. LIX.---Quod pro homicidis et latronibus non est sacrificandum. 402
    CAP. LX.---De his qui eleemosynam tribuunt et peccata non dimittunt. 403
    CAP. LXI.---Stupendum nimis de quodam presbytero. 403
    CAP. LXII.---Quod qualiscunque sacerdotis excommunicatio ualde formidanda sit, nec attendendum cuius meriti sit, sed cuius auctoritate hoc facit, etiamsi iniusta uidetur, quod absit. excommunicatio. 403
    CAP. LXIII.---Laudabile nimis exemplum gloriosi Theodosi imperatoris. 403
    CAP. LXIu.---Item aliud exemplum nimis pauendum. 404
    CAP. LXu.---Quanta reuerentia episcopali cathedre sit habenda. De domno Petro Alexandrino patriarcha. 404
    CAP. LXuI.---Quam graue peccatum sit sacra loca temerare, uel aliqua sorde polluere. 405
    CAP. LXuII.---De quodam latrone in cemeterio S. Ioannis apostoli. 405
    CAP. LXuIII.---Incipit epistola Augustini ad Auxilium episcopum pro causa iniuste excommunicationis. 406
    CAP. LXIX.---Item capitula ad eamdem rem pertinentia B. Augustinus. 406
    CAP. LXX.---De sacramento baptismatis B. Ambrosius. 406

SANCTUS DUNSTANUS ARCHIEPISCOPUS CANTUARIENSIS.
    S. Dunstani auctore Osberno Cantuariensi monacho. 407
    Obseruationes preuie. 407
    Osberni epistola seu prefatio. 413
    Incipit uita. 415
    Dunstani parentes nobiles ac pii. 415
    Cereis Iux celitus reddita. 415
    Dunstani natiuitas et baptismus. 416
    Morbo correptus mira facit angelo duce. 418
    Ordines minores suscipit. Lectioni et scientiis dat operam. 419
    Ab Athelmo traditur regi Ethelstano. 420
     Cithara celitus dat sonum. 421
    Dunstanus aulicorum inuidiam fugit. 422
    Elfego episcopo hortante, dein morbo accidente, fit monachus et presbyter. 422
    Glastonie in angusta cella inclusus, diabolum egregie excipit. 423
    Matrona regia ad Dunstanum accedit, B. Marie deuota. Regem recreat ope Deipare. 425
    Aegrotans res suas disponit in manus Dunstani, qui mobilia dat pauperibus.---Illa Spiritus sancti aduentu recreata, unctione ac uiatico, munita obit. Dunstanus hereditatem conuertit in ecclesias et monasteria. 426
    Arcana celitus discit. 428
    Ab Eadmundo in palatium accitus, iterum inde protruditur. Sed rege ex precipitio erepto honorifice reuocatur, concesso ipsi solo natali. 428
    Glastonie monasterium celebre reddit. Demonis eludit terriculas. S. Andree se committit. Angelis familiaris, Edgari sortem discit. Absentia uidet. 430
    Regis mortem prenoscit, cuius corpus Glastonie sepelit. 432
    Edredo regi charus fit. 432
    Elfego mortuo sedem Wintoniensem recusat. 432
    Edredi mortui funus curat. 434
    Edwii regis ob malos mores, recedit. 435
    Glastonie pie degit. 435
    Regis amores insectatus, in exsilium agitur. Apud Gandarum degit. 436
    Edwio rege fugato, Edgarus regnat 437
    Dunstanus ab exsilio reuocatur. Wigorniensis Ecclesie episcopus ordinatur sub titulo archiepiscopi Cantuariensis. 438
    Edwii animam a penis liberat. 439
    Lundonie sedem accipit. 440
    Odone mortuo, itemque Elfsino; Berthelino eiecto, Cantuariam transfertur. 441
    Columba inter sacra illustratur. Aquam ex rupe elicit. 442
    Regem ob uiolatam uirginem septenni penitentie addicit. 444
    Clericorum eiectorum querelas refringit. 445
    Regnum obitus. Regni mutatio predicta. 446
    Athelwoldi et aliorum mortes prenuntiate. 447
    Rofensis obsidio. Regis auaritia punita. 448
    Auctoris apostrophe. 449
    Prenuntia dantur de morte Dunstani. 450
    Ascensionis die festo uerba facit ad populum uir sanctus. Mortem suum suis edicit. 451
    Cibo reficitur, rapitur e terra. Orationem habet ad suos. 452
    uiaticum accipit ab angelis in celum deducitur. 453
    Sepelitur. 454
    Liber miraculorum S. Dunstani auctore eodem Osberno monacho. 455
    Auctor fidem a lectoribus exigit. 455
    Cecus uidet. 457
    Item tres cece. 457
    Inualido sanitas redditur. 458
    Ceca nata lumine donatur. 459
    Excommunicati pena et salus. 460
    Repens erigitur. 460
    Loripes tandem rectum incessum recuperat. Auctor iam uisa narrat. 460
    uirgo lucis expers lucem aspicit. 461
    Auctor testis miraculi de puella curata. 462
    Contractus erectus. 463
    Alia miracula. 463
    Nouitiis pena remissa. Pagani cadauer ex ecclesia proiici iubetur. 464
    Ea re neglecta quid secutum. S. Dunstani translatio. 465
    Lanfrancus fauentem sibi sentit Dunstanum in causa temporali. 466
    Et in graui morbo. 466
    Et in morbo capellani. 467
    Catenato nodi soluti. Factum contrarium. 468
    Monachus recedere uolens impeditur. 469
    Dunstanus inuocanti propitius. 470
    Auctor de se narrat uisum. 471
    Auctor multa pretermittit. 472
    EPISTOLA AD WULSINUM SCHIREBURNENSEM EPISCOPUM. 473
    REGULARIS CONCORDIA ANGLICAE NATIONIS MONACHORUM SANCTIMONIALIUMQUE. 475
    Proemium. 475
    CAP. I.---Ordo qualiter diurnis siue nocturnis horis regularis mos a monachis per anni circulum obseruari conueniat. 479
     CAP. II.---Qualiter ordo hymnorum tempore hiemali custodiatur, et cetera que regulariter agenda sunt qualiter agantur. 485
    CAP. III.---Qualiter uigilia Natalis Domini, et ab eadem solemnitate usque ad septuagesimam agi conueniat. 486
    CAP. Iu.---Qui regularis ordo a septuagesima tota quadragesima custodiatur. 488
    CAP. u.---Qualiter diurna siue nocturna, laus Paschali festiuitate agatur. 494
    CAP. uI.---Qualiter octauarum sabbato Pasche totoque estatis tempore agatur. 496
    CAP. uII.---Qualiter frater qui circa uocatur, officium suum impleat. 497
    CAP. uIII.---Qualiter diurnale siue nocturnale officium hebdomada Pentecostes agatur. 498
    CAP. IX.---Qualiter quatuor temporibus agatur. 499
    CAP. X.---Qualiter mandatum quotidianis diebus a fratribus exhibeatur pauperibus et quo ordine abbas erga peregrinos agat. 499
    CAP. XI.---Quo ordine sabbato fratres munditias exerceant et queque officia ob anime salutem persoluant. 500
    CAP. XII.---Quomodo circa egrotum fratrem agatur, qualiterque defunctum humo conueniat reddi. 500

ADALBERO REMENSIS ARCHIEPISCOPUS.
    Notitia historica. 503
    EPISTOLAE. 505
    EPISTOLA I.---Ad Ecbertum archiepiscopum Treuirensem. 505
    EPISTOLA II.---Ad uillegisum Moguntinum archiepiscopum. 505
    EPISTOLA III.---Ad Walonem eiusque pertinaces. 506
    EPISTOLA Iu.---Ad Notegarium episcopum Leodicensem. 507
    EPISTOLA u.---Ad Widonem abbatem Gandauensem. 507
    EPISTOLA uI.---Ad Ecbertum archiepiscopum Treuirensem. 507
    EPISTOLA uII.---Ad Notegarium episcopum Leodicensem. 507
    EPISTOLA uIII.---Ad Lotharium regem. 507
    EPISTOLA IX.---Ad Treuirensem archiepiscopum. 508
    EPISTOLA X.---Ad eumdem. 508
    EPISTOLA XI.---Ad eumdem. 509
    EPISTOLA XII.---Obiectio in Adalberonem. 509
    EPISTOLA XIII.---Purgatio. 509
    EPISTOLA XIu.---Ad Beatricem ducem. 510
    EPISTOLA Xu.---Ad eamdem. 510
    EPISTOLA XuI.---Ad eamdem. 510
    EPISTOLA XuII.---Ad Notegarium episcopum Leodicensem. 511
    EPISTOLA XuIII.---Ad eumdem. 511
    EPISTOLA XIX.---Ad Ecbertum archiepiscopum Treuirensem. 511
    EPISTOLA XX.---Ad eumdem. 511
    EPISTOLA XXI.---Ad Theophaniam imperatricem. 511
    EPISTOLA XXII.---Ad Maiolum abbatem Cluniacensem. 512
    EPISTOLA XXIII.---Ad Ecberdum [Ebrardum] abbatem Turonensem. 512
    EPISTOLA XXIu.---Ad imperatricem Theophaniam et ad filium Ottonem. 512
    EPISTOLA XXu.---Ad episcopum Bellouacensem. 513
    EPISTOLA XXuI.---Ad dominam Theophaniam imperatricem. 513
    EPISTOLA XXuII.---Ad Ecbertum Treuirensem archiepiscopum. 514
    EPISTOLA XXuIII.---Ad fratres Blandiniacenses. 514
    EPISTOLA XXIX.---Ad Ecbertum archiepiscopum Treuirensem. 514
    EPISTOLA XXX.---Ad Ecbertum archiepiscopum. 514
    EPISTOLA XXXI.---Ad eumdem. 515
    EPISTOLA XXXII.---Ad comprouinciales. 515
    EPISTOLA XXXIII.---Ad Rothardum archiepiscopum Cameracensem. 515
    EPISTOLA XXXIu.---Ad . . . . . . 515
    EPISTOLA XXXu.---Ad Carolum ducem. 515
    EPISTOLA XXXuI.---Ad dominam Theophaniam. 516
    EPISTOLA XXXuII.---Ad clerum et populum. 516
    EPISTOLA XXXuIII.---Ad Treuirensem. 516
    EPISTOLA XXXIX.---Ad Carolum ducem. 516
    EPISTOLA XL.---Ad Thietmarum Moguntinum archiepiscopum. 517
    EPISTOLA XLI.---Ad Constantinum. 518
    INTRODUCTIO MONACHORUM IN MONASTERIUM MOSOMENSE. 518

 FOLCUINUS ABBAS LAUBIENSIS.
    Notitia historica. 529
    uITA S. FOLCUINI TARuENNENSIS EPISCOPI, auctore Folcuino abbate. 530
    Obseruationes preuie. 530
    Prologus. 533
    uita. 535
    DE GESTIS ABBATUM LAUBIENSIUM. 541
    Monitum. 541
    Gesta. 545

ERKEMBALDUS ARGENTINENSIS EPISCOPUS.
    Notitia historica. 581
    SUSPIRIUM ERKEMBALDI. 583
    PeMATIA. 583
    LEGES MUNICIPALES quas Argentinensi ciuitati dedit Erkembaldus. 583

ADSO DERuENSIS MONACHUS.
    Notitia historica. 597
    uITA S. FRODOBERTI ABBATIS PRIMI CELLENSIS PROPE TRECAS.
    Obseruationes preuie. 600
    Carmen. 600
    uita incipit. 601
    Frodobertus Tricassinas quo tempore floruerit. 601
    Studiis traditur. Implet opere quod discit. 601
    Demonem signo crucis fugat. 602
    Matri uisum restituit. 602
    Clericus Luxouium tum celebre petit. 603
    Simplicitas eius suspecta tentatur a Teudoleno. 603
    Trecas reuersus ab episcopo retinetur. Quadragesimale ieiunium rigide exercens ab episcopo probatur. 604
    Suas uirtutes suis propalat. 605
    Clodoueo iuuante cenobium condit. 606
    Monasterium rebus et personis auget. Inde plures ad episcopatum assumpti. 606
    In Parthenone sancti Quintini eius meritis uinum augescit. 607
    Sanctos pie colit. 607
    In festo S. Quintini a demone in oratione turbatur. 608
    Ab energumeno ridetur. 608
    Furiosam mente restituit. 609
    Ecclesiam nouam die natali Domini postulat dedicari. Episcopo recusante, uite inducias impetrat. 610
    Lector coram eo Euangelium legens capitis dolore liberatur. Sanctus moritur. 611
    Gibitrudi et sanctimonialibus sui desiderium relinquit. Procere fuit stature. 611
    Sepelitur ab episcopo post ecclesie noue dedicationem. 612
    Miraculis fulget.
    Sancti cultus unde neglectus. Prudentius nouam ecclesiam remotis prius corporibus dedicat. 613
    S. Frodoberti corpus referre uolens Prudentius morte preuenitur. 614
    Otulfus inexsequitur. Sancti sepulcrum uariis prodigiis illustratur. 614
    Translatio noua indicitur. 615
    Tumulo reserato grana auri in osse apparent, corpus sacrum e terra leuatur. 615
    Multis sanctorum locis lustratis ad S. Frodebertum curatur. 616
    Matris percussor horrende punitur. 616
    Translatio S. Frodoberti 8 Ianuarii. 617
    Tempestas commodior obtenta. 618
    Translationis anniuersaria solemnitas precepta. 618
    uITA S. MANSUETI PRIMI LEUCORUM URBIS PONTIFICIS. 619
    Prologus. 621
    LIBER PRIMUS. 621
    CAP. I.---Quod B. Petrus Hierosolymam miris uirtutibus illustrans, primum Antioche, dein Rome sedens, uerbum uite orbi Romano infudit. 621
    CAP. II.---De beati Mansueti exordio, et quod Romam profectus presentiam expetierit B. Petri apostoli. 621
    CAP. III.---Quod beatus Petrus eum sibi ascitum cum aliis perfectissimis uiris, in Gallias eligit destinandum. 622
    CAP. Iu.---Quod hic prius a beato Petro ipse ordinatus Gallias ingressus Leuchorum urbem aggreditur. 623
    CAP. u.---Quod regi et regine necnon, et urbis principibus unum et uerum Deum instanter annuntiat. 623
    CAP. uI.---Quod regis filius paruulus ritu gentis instruitur;  et de consistorio eius uicino urbi, ad quod sepe canibus impulse agrestes fere confluerent. 624
    CAP. uII.---De lapsu pueri in Mosellam fluuium, et quod sanctus Mansuetus per uisum conquestus sit utrumque parentem. 625
    CAP. uIII.---Quod B. Mansuetus triduo quesitus, tandem inuenitur, locoque sibi ostenso, factaque oratione, puer super undas reducitur, et uiuus patri restituitur. 626
    CAP. IX.---Quod ad resuscitationem pueri, omnes pre gaudio flere ceperint, et de locis penalibus ubi fuerat deputatus. 627
    CAP. X.---Quod, puero baptizato, omnes idola proiiciunt et baptismatis sacramentum in commune suscipiunt, et unanimi uoto in sedem episcopalem B. Mansuetum constituunt. 628
    CAP. XI.---Quod rex in omnes sue ditionis partes salutis uerbum annuntiari iusserit, et quod B. Mansuetus signis et uirtutibus declaratus, duas basilicas intra menia urbis construxerunt. 628
    CAP. XII.---Quod ciues Tullensium sint eius apostolatus in Domino et de constantia et doctrina B. Petri apostoli. 629
    CAP. XIII.---De obitu beati uiri. 630
    CAP. XIu.---De sancto Amone beato uiro in episcopatu succedente. 631
    LIBER SECUNDUS. 633
    CAP. Xu.---Incipit opusculum libelli sequentis, de his que per eum post obitum gesta sunt. 633
    CAP. XuI.---De quadam ceca, que ante Ianuam B. Mansueti illuminata est. 634
    CAP. XuII.---De muliere sanata que a demonibus uexata sensum perdiderat. 635
    CAP. XuIII.---De leproso curato. 635
    CAP. XIX.---De clerico a febribus erepto. 636
    CAP. XX.---De his que acta sunt Mansueti meritis tempore domni Gerardi pontificis. 638
    uITA S. BASOLI CONFESSORIS. 643
    Prologus. 643
    Prefatio. 645
    Incipit uita. 647
    S. Basoli patria et nobilitas. uirtutes eius adhuc laici. 647
    Ad S. Remigii sepulcrum deuotus accedit. 648
    Omnia relinquere statuit. 648
    Angelum itineris ducem meretur. 649
    Multi sanctitate illustres florent Remis. In his Aegidius Remorum episcopus. Fortunatus illius gesta metro conscripsit. 649
    S. Basolus Remis ab Aegidio reuerenter excipitui. 650
    Ab eodem obtinet locum a turba remotum. uerzeacensium monachorum societati adiungitur. 651
    Sacris litteris imbuitur. 652
    uirtutum eius catalogus. Pietatem pre ceteris uirtutibus coluit maxime erga afflictos. 652
    Ad perfectionem iugiter aspirat. 653
    Populum uerbo et exemplo ad melioris uite institutum hortatur. 654
    Fontem in montis uertice celitus impetrat. 654
    Ceco nato lumen restituit. 655
    Crucem lapideam in eremo erigere curauit. 655
    Aprum a uenatoribus tuetur. Insigne miraculum ad uidulam amnem. 656
    Ultio diuina in eum qui in S. Basoli festo uenationi uacabat. 656
    Suspensum in patibulo incolumem seruat. 657
    Dies obitus. 658
    LIBELLUS DE TRANSLATIONE ET MIRACULIS S. BASOLI CONFESSORIS. 658
    Obseruationes preuie. 659
    CAP. I.---Monasterii S. Basoli instauratio, eiusdemque sancti translatio. 659
    CAP. II.---De illo qui irreuerenter sancti baculum accepit, cuius pes emarcuit. 660
    CAP. III.---De monstruoso homine ex uico Curmolensi curato. 661
    CAP. Iu.---De illuminatione puelle. 661
    CAP. u.---De muliere ceca atque illuminata. 661
    CAP. uI.---De quodam administratore Sperno nomine. Qualiter correptus fuit. 662
    CAP. uII.---Quod per preces et merita beati Basoli Wandalorum exercitus redit. 662
    CAP. uIII.---De illo qui metallum deauratum in summitate turris ceperat conuellere. 664
    CAP. IX.---De Barbaro seu Wandalo qui cornu altaris ut conuelleret temere apprehendit. 664
    CAP. X.---De illo qui cum uxore incidit in latrones. 664
     CAP. XI.---De rectore qui noluit prohibere canes a fonte. 665
    CAP. XII.---De pincerna impudico. 666
    CAP. XIII.---De illo qui tertio monitus ecclesiam adiit, et sanitatem integerrimam recepit. 666
    uITA S. BERCHARII ABBATIS ALTIuILLARENSIS ET DERuENSIS PRIMI. 667
    Obseruationes preuie. 667
    Prologus. 669
    Incipit uita. 669
    Bercarius nobilis Aquitanus. 669
    Niuardo agente litteris imbuitur. 670
    Remos ad Niuardum se recipit. 671
    Remacio informandus traditur. 672
    Luxouium petit. 673
    Pie uitam instituit. 674
    Pincerna factus miraculo commendatur obediens. 674
    Remos reuersus. Niuardo monasterium construere cogitanti sociantur. 675
    Niuardo in soporem uerso, loco per angelum designato, mandatum de condendo cenobio Altiuillarensi recipit. 676
    Childerico iuuante ecclesiam S. Petro, aliam B. Marie curat dedicari. 678
    Monasterium rebus et personis instruit. 679
    Niuardo mortuo, uirtutibus, miraculis et auctoritate clarescit. 680
    Parthenona in saltu Deruensi edificat. 681
    Monasterio condendo locum inuenit, rege locum concedente. 682
    Locum monachis, reliquiis et ditat. 683
    Obitum suum predicit. 684
    A filiolo suo indisciplinato appetitur cultro. 684
    Percussori ueniam indulget. 685
    Moritur, in ecclesiam transfertur. Oleum e tumulo manat. 686
    APPENDIX. 686
    DE MIRACULIS S. WALDEBERTI. 687
    Obseruationes preuie. 688
    Prologus. 688
    uita. 689
    Columbano Luxouio pulso succedit Eustasius, dein Walbertus ex milite. 689
    In pago Meldicensi clarescit adolescens. 690
    Eustasio sufficitur. Rem optime gerit. 692
    Nicetio episcopo familiaris, obit. Ab eo sepultus. 693
    Corpus eius presidium maxime contra paganos. 694
    Drogo etiam abbas Luxouiensis. Quo mortis genere exstinctus. Angesisus abbas. 694
    Fulbertus abbas. Gibardus. Galliarum infelix status. Reliquie in rerum inuasores delate. 695
    Inuasores puniti. 696
    Alia miracula. 697

SANCTUS AYMARDUS ABBAS CLUNIACENSIS TERTIUS.
    ueterum de S. Aymardo abbate Cluniacensi testimonia. 699
    CHARTULARIUM S. AYMARDI.
    I.---Priuilegium domni Agapeti pape domno Aymardo concessum. 703
    II.---Preceptum Ludouici regis Francorum de S. Ioanne Matisconensi. 703
    III.---Charta eiusdem regis, de Tusiaco. 704
    Iu.---Preceptum eiusdem regis de Cariloco et Regniaco, et ecclesia beati Martini Turonensi pertinente, in suburbio Matisconensi sita. 705
    u.---Preceptum eiusdem regis de confirmatione Alfredi. 706
    ELECTIO S. MAIOLI IN ABBATEM CLUNIACENSEM, uiuente Haymardo itidem abbate. 707

SANCTUS MAIOLUS ABBAS CLUNIACENSIS QUARTUS.
    ELOGIUM HISTORICUM. 710
    I.---Eius uite scriptores eiusque laudatores. 710
    II.---Maioli patria, parentes, studia et uita canonicalis. archiepiscopatus uesontionensis ab eo recusatus. 712
    III.---Maioli conuersio ad uitam monasticam. Abbatialis electio. 718
    Iu.---Eiusdem electio in abbatem Cluniacensem. Acta sub eius regimine. 719
    u.---Monasteria per Maiolum reformata. 726
    uI.---Maioli captiuitas sub Saracenis. Romanus pontificatus ab eo recusatus. Reconciliatus Otto II cum matre; Romane eiusdem peregrinationes. 735
     uII.---Odilonis substitutio in locum Maioli abbatis; huius obitus, cultus, reliquie. 736
    uIII.---Maioli precipui discipuli, cultores et miracula. 741
    uITA SANCTI MAIOLI, auctore Syro monacho. Epistola domni Syri ad domnum Odilonem abbatem directa. 745
    Liber I. 745
    Liber II. 753
    Liber III. 763
    ELECTIO S. ODILONIS uiuente S. Maiolo abbate. 777
    CHARTULARIUM S. MAIOLI. 779
    I.---Charta Lotharii regis de S. Amando Cluniacensi monasterio concesso tempore Maioli abbatis. 779
    II.---Charta Theobaldi Cabilonensis comitis qua donationem monasterii S. Marcelli Cabilonensis Maiolo Cluniacensi abbati factam confirmauit. 780

LETALDUS MICIACENSIS MONACHUS.
    Notitia historica. 781
    uITA S. IULIANI CENOMANENSIS. 781
    Epistola dedicatoria ad Auesgaudum Cenomanensem episcopum. 781
    Prologus. 783
    Incipit uita. 785
    CAP. I.---Cenomani a S. Iuliano conuersi. 785
    CAP. II.---Tres mortui suscitati. 787
    CAP. III.---Alia miracula aduersa tolerata. 790
    CAP. Iu.---S. Iuliani mors, sepultura. 793
    LIBER MIRACULORUM S. MAXIMINI ABBATIS MICIACENSIS. 796
    Prologus. 796
    CAP. I.---Clodouei elogium. S. Euspicii uite compendium; item S. Maximini. Maximini insignes discipuli. Sententia auctoris de aduentu S. Mauri in Gallia. 798
    CAP. II.---De B. Auito et transitu sancti Maximini. 799
    CAP. III.---De sancto Theodemiro. 801
    CAP. Iu.---De Letaldo abbate et eius successoribus. 806
    CAP. u.---De Duobus fratribus mirabiliter a morte saluatis. 810
    CAP. uI.---De predone peruaso a demone et post liberato. 811
    CAP. uII.---De auriga inter fluctus seruato prospere. 811
    CAP. uIII.---De merso diu iacente in flumine, nec mortuo. 812
    CAP. IX.---De clerico lapso ab ecclesie tecto permanente illeso. 813
    CAP. X.---De eo cuius manus heserunt fossorio. 813
    CAP. XI.---De fratribus territis et mirabiliter saluatis. 814
    CAP. XII.---De obitu abbatis Annonis. 815
    CAP. XIII.---De his qui sub terra obruti sunt nec mortui. 817
    CAP. XIu.---De ceco in aquam merso. 817
    CAP. Xu.---De paupere sub rupe habitante. 818
    CAP. XuI.---De illata consuetudine a Salomone preposito et per Domini gratiam euacuata. 818
    CAP. XuII.---De eo qui ad putandum uineam rogatus arte se excusauit. 819
    CAP. XuIII.---De Adelardo equorum custode. 819
    CAP. XIX.---De Ardentibus. 820
    DELATIO CORPORIS S. IUNIANI IN SYNODUM KARROFENSEM. 824

IOANNES PAPA Xu.
    NOTITIA HISTORICA. 825
    EPISTOLAE ET PRIuILEGIA. 827
    I.---Priuilegium pro monasterio Celi Aurei Ticinensi. 827
    II.---Priuilegium pro monasterio S. Maximini. 827
    III.---Priuilegium pro ecclesia Nouiomensi. 828
    Iu.---Priuilegium pro monasterio S. Gregorii. 830
    u.---Epistola ad omnes fideles.
    uI.---Priuilegium pro monasterio S. Nazarii Laureshamensi. 834
    uII.---Priuilegium pro monasterio Anianensi. 835
    uIII.---Priuilegium pro ecclesia Hamburgensi. 837
    IX.---Priuilegium pro monasterio S. Petri Rodensi. 839
    X.---Epistola ad omnes fideles. 843
    XI.---Priuilegium Gregorio episcopo Portuensi concessum. 843
    XII.---Concilium Romanum pro canonizatione S. Udalrici Augustani episcopi. 845
    XIII.---Priuilegium pro monasterio Brewnowiensi. 847
     XIu.---Epistola ad Grimaldum archiepiscopum Salernitanum. 848
    Xu.---Priuilegium pro monasterio Fuldensi. 849
    XuI.---Epistola ad Arnulfum comitem et alios. 850
    XuII.---Epistola ad episcopos aliquot. 851

GUIDO II RODIENSIS EPISCOPUS.
    Notitia historica. 851
    STATUTA. 853
    CHARTAE. 854

S. ADALBERTUS EPISCOPUS PRAGENSIS ET MARTYR.
    uita S. Adalberti auctore forte Ioanne Canapario, cenobii SS. Bonifacii et Alexii in urbe, ineunte seculo IX abbate. 859
    Passio S. Adalberti martyris Christi. 863
    Miracula. 890
    HOMILIA S. ADALBERTI IN NATALE S. ALEXII CONFESSORIS. 895
    Monitum. 895
    Homilia. 897
    PROFESSIO REGULAE S. BENEDICTI a beato Adalberto facta. 899

GREGORIUS PAPA u.
    Notitia historica. 899
    EPISTOLAE ET PRIuILEGIA. 901
    I.---Epistola ad Winizonem abbatem. 901
    II.---Priuilegium pro ecclesia Cameracensi. 904
    III.---Diploma Gregorii Pape u Werinfrido abbati concessum. 906
    Iu.---Bulla pro monasterio S. Martini Turonensi. 907
    u.---Ecclesie S. Prosperi consecratio. 909
    uI.---Priuilegium pro ecclesia Rauennate. 909
    uII.---Priuilegium Haltoni abbati Fuldensi concessum. 912
    uIII.---Epistola ad Ottonem imperatorem. 912
    IX.---Epistola ad Willegisum archiepiscopum Moguntinum. 913
    X.---Bulla pro monasterio Sublacensi. 915
    XI.---Epistola ad Ioannem Rauennatensem archiepiscopum. 919
    XII.---Epistola ad Albonem abbatem Floriacensem. 920
    XIII.---Priuilegium pro abbatia S. Ambrosii. 920
    XIu.---Epistola ad Gebertum Rauennatem episcopum. 921
    Xu.---Epistola ad Alphanum Beneuentanum archiepiscopum. 923
    XuI.---Priuilegium pro monasterio S. Genesii in diecesi Bisuldunensi. 924
    XuII.---Priuilegium pro Ecclesia Montis-Maioris. 927
    XuIII.---Bulla pro Arnulpho in episcopum Ausonensem eligendo. 928
    XIX.---Epistola ad Constantiam reginam Galliarum. 931
    XX.---Priuilegium pro monasterio Cluniacensi. 932
    XXI.---Bulla pro confirmandis iuribus monasterii de Pettershausem ad ripam Rheni in diecesi Constantiensi. 935
     XXII.---Epistola ad Martinum abbatem. 937

HROTSUITHA uIRGO ET MONIALIS GANDERSHEIMENSIS.
    Notitia historica. 941
    Prologomena. 941
    Epistola dedicatoria. 941
    Schurzfleischii prefatio. 943
    Conradi Celtis prefatio. 967
    Prefatio Hrotsuithe in sex Comedias suas. 972
    Epistola eiusdem. 973
    COMeDIAE SEX. 975
    I.---Gallicanus. 977
    II.---Dulcitius. 993
    III.---Callimachus. 1001
    Iu.---Abraham. 1013
    u.---Paphnutius. 1027
    uI.---Sapientia. 1045
    Prefatio Hrotsuithe in opera sua metrice conscripta. 1061
    Argumentum in Historiam beate uirginis. 1063
    HISTORIA NATIuITATIS LAUDABILISQUE CONuERSATIONIS INTACTAE DEI GENITRICIS. 1065
    HISTORIA ASCENSIONIS DOMINI. 1079
    Argumentum in historiam Ascensionis Domini. 1079
    Argumentum in Gangolfum. 1085
    Prefatio. 1085
    PASSIO S. GANGOLFI MARTYRIS.
    PASSIO S. PELAGII MARTYRIS. 1093
    Argumentum. 1093
    Prefatio in Pelagium. 1093
    Historia sequitur. 1095
    LAPSUS ET CONuERSIO THEOPHILI uICEDOMINI. 1101
    Argumentum. 1101
    Historia. 1101
    HISTORIA DE CONuERSIONE DESPERATI ADOLESCENTIS SERuI PROTERII PER SANCTUM BASILIUM. 1109
    Prefatio. 1111
    Argumentum. 1112
    Sequitur historia. 1112
    HISTORIA PASSIONIS S. DIONYSII EGREGII MARTYRIS. 1115
    Argumentum. 1115
    Incipit historia. 1117
    HISTORIA PASSIONIS S. AGNETIS uIRGINIS ET MARTYRIS. 1121
    Argumentum. 1121
    Incipit historia. 1122
    CARMEN DE PRIMORDIIS CeNOBII GANDERSHEIMENSIS. 1135
    CARMEN DE GESTIS ODDONIS I. 1149
    APPENDIX AD OPERA HROTSUITHAE. 1169
    uita sancte Hathumode prime abbatisse Gandersheimensis, auctore Agio presbytero et monacho. 1169
    Dialogus Agii de obitu sancte Hathumode abbatisse. 1184
    INDEX LATINITATIS in Hrotsuithe Opera. 1197




 FINIS TOMI CENTESIMI TRICESIMI SEPTIMI.
