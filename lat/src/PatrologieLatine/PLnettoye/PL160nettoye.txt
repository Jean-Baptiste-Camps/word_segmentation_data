
PATROLOGIAE TOMUS CLX.

SIGEBERTUS GEMBLACENSIS MONACHUS. / ANONYMUS. / B. ODO CAMERACENSIS / WALTERUS CABILONENSIS / I. MARSICANUS / BERENGOSUS ABBAS S. MAXIMI TREuIRENSIS / RADULFUS TORTARIUS FLORIACENSIS MONACHUS.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBROISE, PROPE PORTAM LUTETIAE PARISIORUM uULGO D'ENFER NOMINATAE, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLX.


SIGEBERTUS GEMBLACENSIS MONACHUS.



ANONYMUS.



B. ODO CAMERACENSIS,



WALTERUS CABILONENSIS,



I. MARSICANUS,

EPISCOPI.

BERENGOSUS ABBAS S. MAXIMI TREuIRENSIS,



RADULFUS TORTARIUS FLORIACENSIS MONACHUS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBROISE, PROPE PORTAM LUTETIAE PARISIORUM uULGO D'ENFER NOMINATAE, SEU PETIT-MONTROUGE. 1854


uolume title page
SAECULUM XII

SIGEBERTI GEMBLACENSIS MONACHI



OPERA OMNIA

ACCEDIT

CHRONICON POLONORUM



AUCTORE ANONYMO

INTERMISCENTUR

BEATI ODONIS CAMERACENSIS,



WALTERI CABILONENSIS,



IOANNIS MARSICANI,

EPISCOPORUM;

BERENGOSI ABBATIS S MAXIMI TREuIRENSIS,



RADULFI TORTARII FLORIACENSIS MONACHI

SCRIPTA uEL SCRIPTORUM FRAGMENTA QUAE SUPERSUNT ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 7 FRANCIS GALLICIS

EXCUDEBATUR ET uENIT APUD I.-P MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLX CONTINENTUR.


SIGEBERTUS GEMBLACENSIS MONACHUS.
Chronica cum omnibus auctariis. 	col. 9
Liber de Scriptoribus ecclesiasticis. 	547
Gesta abbatum Gemblacensium. 	591
uita Wicberti. 	661
uita Deoderici episcopi Metensis. 	689
uita S. Sigeberti regis. 	725
uita eiusdem, breuior. 	725
uita S. Maclouii. 	729
uita S. Theotardi. 	747
S. Lamberti uita duplex. 	759
Sermo de sancta Lucia. 	811
De differentia Quatuor Temporum. 	813
Epistola ad Leodienses. 	829
De presbyteris coniugatis. 	ibid.
Responsio ad epistolam Hildebrandi 	ibid.
Fragmentum Rhythmi de S. Lucia. 	ibid.
---de S. Lullo. 	ibid.



ANONYMUS.
Chronicon Polonorum. 	833



BERENGOSUS ABBAS S. MAXIMI TREuIRENSIS.
De laude et inuentione sancte crucis. 	935
Libellus de mysterio ligni Dominici. 	981
Sermones. 	1011



IOANNES MARSICANUS TUSCULANUS EPISCOPUS.
Concio ad populum Romanum. 	1037
Epistola ad Richardum Albanensem episcopum. 	ibid.



BEATUS ODO CAMERACENSIS EPISCOPUS.
Expositio in canonem misse. 	1053
De peccato originali. 	1071
Disputatio de Aduentu Christi. 	1103
De blasphemia in Spiritum sanctum. 	1111
De canonibus Euangeliorum. 	1117
Homilia duplex de uillico iniquitatis. 	1121
Diplomata 	
Appendix ad B. Odonem 	1159



WALTERUS CABILONENSIS EPISCOPUS.
Diplomata, 	1165



RADULFUS TORTARIUS FLORIACENSIS MONACHUS.
Miracula S. Benedicti soluto sermone. 	1189
Miracula S. Benedicti metrice scripta. 	1239





Main uolume text





ANNO DOMINI MCXII.
SIGEBERTUS GEMBLACENSIS SIGEBERTI CHRONICA EDIDIT D. LUDOuICUS CONRADUS BETHMANN






PROLEGOMENA SIGEBERTI AETAS, PATRIA, NATALES, RES GESTAE, SCRIPTA



§ I. uITA.


Sigebertus  , in Gallia Belgica  circa a. 1030 natus, iuuenili admodum etate regulam sancti Benedicti professus est in monasterio Gemblacensi, cui cunc preerat abbas Olbertus  , uirtute atque doctrina clarissimus. Quo a. 1048 defuncto, cum Macelinus abbas electus esset, Sigebertus paulo post Mettas  transiit ad Sanctum uincentium, Fulcuino abbate Macelini fratre eum uocante, ut scholas ibi regeret. Hoc munere diu functus, cum scribendo et docendo magnam sibi laudem acquisisset, ita ut ad eam audiendum multi undique confluerent, pretulit tamen, »ut apis prudentissima, ad monasterii sui aluearia regredi«  ; et circa a. 1071 Gemblacum redux  , quod plurimum diligebat, iisdem ibi,  quibus apud Mettenses, uacabat occupationibus. Totus orando, legendo, scribendo, docendo deditus, cum rebus publicis iudicandis aptissimus uideretur, semper tamen ab huiusmodi negotiis agendis abstinuit, unice interne monasterii sui saluti intentus, pro quo ne senex quidem labores subire declinauit. Cum enim Gemblacenses fundatoris sui Guiberti eleuationem exoptarent, horum maxima pars erat Sigebertus, antique scientie ac reuerentie monachus, huius Ecclesie nostre Gemblacensis oculus, cui pie inuigilabat uita et conuersatione ac religionis feruore. Tanto namque certior erat de sanctitatis eius gratia, quanto uitam eius uirtutibus plenam multa styli prosecutus est elegantia. Qui, ex euidenti miraculorum ostensione, accepta explendi desiderii sui occasione,  de eleuatione sancti eius corporis cepit agere apud eos, quorum hoc erat auctoritatis. Denique domni Liethardi abbatis uoluntate consulta et benedictione percepta, ad impetrandam super uerbo episcopi Leodiensis auctoritatem, ipse ab eo suscepit legationem  , eamque iam fere octogenarius tanta cum dexteritate gessit, ut in ipso fere uite fine uoti tandem compos, a. 1110 illius eleuationis solemnia uideret et lectionibus atque antiphonis ipse celebraret  . Biennio post, III Non. Oct. 1112  , obiit. Quam gratam post se memoriam reliquerit, ita testatur discipulus eius Gemblacensis  :

Domnus Sigebertus, morum probitate et scientie multiplicitate laudabilis et gratus sui temporis sapientibus, non indiget nostris laudibus, quia laudant eum  opera eius. Cum enim esset iuuenilis etatis tempore Mascelini abbatis, Metensibus notificatus et in cenobio sancti uincentii martiris cum Fulcuino abbate diu conuersatus, sapientie fons patens erat non solum monachis, sed et clericis ad se undique confluentibus. Multis Mettensium hodieque dulcis est eius memoria, in quibus adhuc supersunt doctrine eius uestigia. Que uel quanta illic degens rogatu corum scripta ediderit, ipse ostendit in libro illustrium uirorum, quem composuit. Non solummodo Christianis, sed et Iudeis in eadem urbe commanentibus erat carissimus, pro eo quod Hebraicam ueritatem  a ceteris editionibus secernere erat peritus, et in his, que secundum Hebraicam ueritatem dicebant, Iudeorum erat consentiens assertionibus. Post multum temporis, uix impetrata  licentia, rediens ad cenobium Gemblacense,  multa contulit ad usum et ornatum ecclesie, que acquisierat uoluntaria eorum, quos instruxerat, liberatitate. Frequentabant autem eum maiores natu, excellentiores gradu, acutiores sensu, qui erant in urbe Leodicensi, si quid questionis occurreret eis, ad hunc deferre et cum eo conferre soliti. Horum precipuus erat domnus Heinricus, archidiaconus et decanus ecclesie Sancti Lamberti, cuius rogatu scripsit ad Treuirenses librum de ieiuniis Quatuor Temporum, et multa que commemorat in libro illustrium uirorum. In cenobio Gemblacensi me, qui hec descripsi, et multo meliores erudiuit; quorum multos ante se premisit, paucos proh dolor! post se dimisit. At uir prudens, cum esset multe grauitatis, non erat indiscrete austeritatis, sed erat ad omnes, ut res poscebat, discrete  mediocritatis. Scripturarum maxime diuinarum lectio et meditatio eum occupabat, sed tamen quotidiana missarum celebratio et deuota ad Deum oratio semper eum preoccupabat. Longa confectus senectute, cum decubuisset extrema egritudine, nichil amittens insite sibi prudentie, fratrumque uoluntas esset ut, cum obiret, intra monasterium sepulture locum acciperet: ut uir altioris consilii, malens in conspectu Dei humilis quam presumptuosus inueniri, obnixe petiit in cemeterio nostro fratribus omnibus consepeliri. Obiit ergo III Nonas Octobris, tempore domni Liethardi abbatis  .

Hec sunt que de uita Sigeberti tradita habemus, pauca quidem, sed que sufficiunt ad uirum cognoscendum uite candore atque animi humanitate adeo  commendatum, ut ubicunque degeret, omnibus esset  charus; modeste uerecundie, ut qui gloriam atque honores semper declinaret  1Kb] ; gratissimi ad obitum usque animi erga monasterium suum cumque qui puero pater fuerat atque fautor, Olbertum, cui in Gestis abbatum Gemblacensium tam pulchrum monumentum condidit  . Fuit monachus antique reuerentie, mente purus, auaritie et male licentie in monachis impugnator acerrimus  , grauis sine morositate, beneuolus erga omnes, Iudeos eque atque Christianos; in iudicando firmus absque arrogantia, res tantum spectans, non personas; iusti et ueri defensor intrepidus; male facta ubicunque uidebat, uituperans ex animo, sed sine odiosa acerbitate; nec damnans ut zelator, sed ut qui humanam naturam bene cognitam haberet  . Superstitionibus  et prodigiis multo minus deditum uidemus, quam plerosque equalium; de miraculis libere et ultra etatis illius modum sentire et loqui audebat  . Grauissimus autem ingenio, mente, sermone, apparet in epistolis, quas Gemblaci scripsit. Que ibi dicit de studio per allegorias omnia explicandi  ; que de periculis Ecclesie et religioni inde imminentibus, quod ieiunia, celibatus et alia multa ad monachorum tantum ordinem spectantia sensim fidei ipsi Christiane obtruderentur tanquam ab omnibus seruanda  ; quod reliquis auctoritatibus reiectis  ad sacras Scripturas tanquam ad summam Ecclesie  normam semper redit; quod ad discutiendas questiones illas grauissimas non argutiis utitur neque affectibus, ut plurimi tum faciebant, sed ad uite statum humaneque nature conditionem eas reducit et ad rationem legentium prouocat, non necessarias, ubi hec clare loquantur, auctoritates dicens, et uerum in omnibus spectandum, non littere inseruiendum monens  ; quod uerum non ideo uerum, quia auctoritates id dicant, sed auctoritatibus inde credendum, quia uerum dicant  ; hec animum produnt seculo illo longe superiorem, et qui altiori loco dignus erat, quam quem Sigeberti modestia tenere uoluit. Nec mirum, summos Leodiensis Ecclesie uiros semper ad monachum Gemblacensem retulisse, si magnum aliquid agendum esset, ipsiusque sententiam pro  publica Ecclesie sue opinione edidisse.---Doctrina inter primos sui temporis claruit. ueteres auctores, Horatium maxime, non sine fructu eum legisse scripta produnt, floribus inde collectis respersa; inter Patres Ecclesie Hieronymum atque Augustinum pretulit. Grecam linguam, si non penitus imbibit, gustauit saltem  ; Latinam et soluta oratione coluit et carmine, heroico  , elegiaco  , Alcaico  , non prorsus inuita Minerua; in eo tamen tempori inseruiens, quod mediam quamque uersus uocem ultime in Alcaicis quoque consonare fecit. Musice etiam artis, ex disciplina atque exemplo  Olberti, adeo gnarus fuit, ut antiphonas musicis modis componere sciret  . Plurimum tamen studium in chronologia atque historia collocauit.



§II.---SCRIPTA.

Scripta sua in libro De uiris illustribus, Hieronymi et Gennadii exempla secutus, ipse ita enumerat:





[EXCERPTUM.]

Sigebertus Gemblacensis monachus multa scripsi opuscula. Metis positus in prima etate, in ecclesia Sancti uincentii, ad instruendos pueros, scripsi uitam Deoderici episcopi, conditoris ecclesie et abbatie; in qua etiam per digressionem laudem ipsius urbis heroico metro declamaui  . Scripsi passionem sancte Lucie, que ibi requiescit, Alchaico metro  . Quibusdam etiam reprehendentibus illam sancte Lucie  prophetiam: »Annuntio uobis pacem Ecclesie Dei datam, Diocletiano eiecto de regno suo, et Maximiano hodie mortuo,« respondi diligenter, considerata temporum ratione et rerum ueritate  . Scripsi nichilominus sermonem in laudem ipsius uirginis, in quo translationes ipsius a Sicilia in Corfinium ciuitatem Italie, et a Corfinio in Mettim urbem Gallie, ordinata temporum consequentia digessi  . Scripsi uitam Sigeberti regis, conditoris, ecclesie et abbatie  Sancti Martini extra ciuitatem Mettensem site  . Regressus ad monasterium Gemblacense scripsi Passionem Thebeorum patronorum nostrorum heroico carmine  . Scripsi uitam sancti Guiberti confessoris, fundatoris ecclesie nostre Gemblacensis  , de qua excerpsi lectiones competenti ordine in eius depositione. Arte autem musica antiphonas et responsoria de sanctis Maclouo et Guiberto melificaui  . Scripsi et Gesta abbatum Gemblacensium  . uitas sanctorum Macloui  et Theodardi  urbaniori stylo melioraui. uitam quoque sancti Lantberti, cum in primis urbane meliorassem, postea rogatu Heinrici archidiaconi et decani ecclesie Sancti Lantberti defloraui comparationibus antiquorum iuxta consequentiam rerum; quamuis priorem, utpote simplicem,  quidam magis amplectantur et curiosius transcribant. Est enim sensu apertior, et uerbis clarior  . Rogatu etiam predicti uiri ualidis Patrum argumentis respondi epistole Hildebrandi pape quam scripsit ad Herimannum Mettensem episcopum in potestatis regie calumniam  . Scripsi ad ipsum Heinricum apologiam contra eos qui calumniantur missas coniugatorum sacerdotum  . Ipso etiam rogante, respondi epistole Paschalis pape, qui Leodicensem ecclesiam,  eque ut Cameracensem, a Roberto Flandrensium comite iubebat perditum iri  . Nihilominus ipso poscente respondi Treuerensibus de ieiunio Quatuor Temporum, qui regulas cuiusdam Bernonis, secundum allegoriam ut sibi uidetur bene concinnatas, obseruant, et a consuetudine Leodicensium discordant  . Descripsi heroico metro Ecclesiasten, quem opere stromateo tripliciter digessi, ad litteram, allegorice, mythologice  . Imitatus Eusebium Pamphili, qui primus apud Grecos Chronica a tempore Abrahe digessit, ipse quoque a loco intermissionis eius usque ad annum Iu omnem consequentiam temporum et rerum gestarum, quanta potui styli temperantia ordinaui. Cum diligenter Bedam De temporibus relegerem, et ab eo notam Dionysio cyclorum  scriptori infligi uiderem, quia male dispositis annis Dominice passionis, in terminis paschalibus contraire per omnia uideretur Euangelio Ioannis, dignum mihi uisum est altius repetendo omnem dimouere nubem erroris, et uerum diligentibus infundere lumen ueritatis. Siquidem Marianus Scottus, uir suo euo longe disertus, hoc idem ingressus erat, et Chronicam suam texens a natiuitate Christi usque ad statum sui temporis, hinc annos Christi iuxta fidem Euangelii, inde e regione iuxta Dionysium ordinauerat, ut diligentie lectoris pateret quantum ipse Dionysius a ueritate Euangelii deuiaret. Ego autem considerans, fautores Dionysii semel imbibita non leuiter descire, ita cautelam ingenioli mei equa lance libraui, ut medius horum incedens, omnes annos ab origine  mundi decursos uel in futurum decursuros, inscripta ratione iuxta Hebraicam ueritatem, colligerem; scilicet  per cyclos lunares, qui 19 annis, et per cyclos solares, qui 28 annis clauduntur, et per alterum multiplicati magnum cyclum 532 annorum conficiunt, lineatim distinctis hinc inde annis Ade, epactis concurrentibus terminis paschalibus, diebus dominicis pasche; eadem uia incedens, qua Dionysius, sed non iisdem uestigiis. Quod diligens lector facile inueniet, si curiosus fuerit. Et quia decem magnis cyclis, qui singuli 532 annis constant, opus omne distinxi, ipsum librum hoc titulo prenotaui, ut Decennalis uocetur. Prologum etiam in morem dialogi anteposui, quem tribus tomellis diuisi, indicans sub persona interrogantis et respondentis intentionem et utilitatem ipsius operis, et ad quam partem philosophie pertineat, scilicet ad physicam. Subiunxi etiam utiles regulas  inueniendi annos et terminos et indictiones, secundum dispositiones ipsius  . Imitatus etiam Hieronymum et Gennadium, scripsi ultimum hunc libellum De illustribus uiris, quantum notitia mee inuestigationis exquirere potui  .

Chronicon.---Ex his Chronicon gloria primum, tempore fere nouissimum est. Composuit illud non quidem continuo calamo, et neque ita, ut absolutis que ipsum precedebant, res sui temporis, prout actas comperisset, statim litteris mandaret: totum potius opus ultimo demum uite decennio scripsisse uidetur. Anni enim 956-1099 uno fere tenore conditi sunt, neque ante a. 1100  nec post a. 1106  , unde priora quoque non multo ante tempore composita fuisse crediderim. In publicum emisit  iam ante a. 1105  . Postea totum iterum reuisit, correxit, auxit  , et ad a. 1111  usque deduxit;  at morte preuentus, hanc alteram recensionem non ipse edidit, sed Anselmus anno statim 1112, addita breui de hoc anno deque Sigeberti obitu notitia, emisit  Aggressus illud Sigebertus est senex, scribendi usu multo et uario studiisque in temporum computatione collocatis egregie preparatus, magno insuper pro tempore illo librorum supellectili adiutus  . Ad hec ipsi erat longa uite experientia, rerum humanarum cognitio claustri preiudiciis non preoccupata, animus ueri amantissimus, sine ira et studio res atque homines iudicans: erat etas excitata questionibus grauissimis, qualis scriptores lectoresque parare solet; erat in ipsa turbulenta etate securum monasterii otium, ubi posset sentire que uellet, scribere que sentiret, nil sibi timens,  quando Leodiensis et Ecclesia et populus omnis idem sentiebant. Ita Sigebertus cum pre ceteris quasi uocatus uideretur ad historiam scribendam, summe dolendum est eum nil nisi Annales composuisse satis ieiunos. Due maxime res in hanc uiam eum induxerunt: chronologie studium super cetera ipsi adamatum, atque exemplum Mariani, Bede, Eusebii. Cum enim per totam mediam etatem  in historia scribenda plurimi illud spectarent, ut uniuersam mundi historiam uno uolumine complecterentur: idem Sigebertus quoque exsequi nisus est ita, ut, qui Eusebium atque Hieronymum admirabatur, reliquos non eque probabat, illorum opus ad se usque eadem qua illi ratione deduceret. Ita Chronicon suum nil esse uoluit nisi quod uulgo dicimus conspectum historie uniuersalis synchronisticum. Primas ibi partes temporum computationi tribuit; ideo paparum series atque imperatorum regumque successiones integre leguntur, rerum gestarum narratione secundo tantum loco addita. In his eligendis id sibi proposuit ut imperii facta grauiora, Ecclesie pericula atque incrementa, uirosque sanctitate et doctrina pollentes, continuo quodam  filo deduceret, reliqua quasi per occasionem aspergeret. In narrandis autem equali per totum Chronicon breuitati studet, atque ideo res sui temporis eadem ieiunitate tractauit, qua prima secula---non enim narrare uoluit, sed adnotare;---et ne equalitas illa conspectus synchronistici turbaretur, si de suo multa daret eo modo quo Lambertus, Herimannus, alii: pretulit totum prope opus ex aliis  centonisare  ; quod scribendi genus media etas non modo excusabat, sed utilissimum iudicabat et quam maxime sectabatur.

Fontes.---Hi autem fontes ei fuerunt: Hieronymus  ; Augustinus  ; Orosius; Idacius; Prosper  ; Rufini Historia ecclesiastica; Gennadius, De scriptoribus ecclesiasticis; Cassiodori Historia tripartita; Iordanis; Gregorii Dialogi; prologus legis Salice  ; uite plurimorum sanctorum, ut Hieronymi, Gregorii Magni, Martini, Mauri, Remigii, Antidii, Amandi, Clodulfi Mettensis, Maclouii, Columbani, Kiliani, Wulframmi, Gertrudis; Adreualdi translatio sancti Benedicti; Gesta pontificum Romanorum; Catalogi pontificum; Gregorius Turonensis; Fredegarius cum continuationibus; Gesta  regum Francorum; Beda; Paulus Diaconus; Historia miscella; Flodoardi Historia Remensis; Aimoini Historia Francorum, Einhardi uita Caroli; Regino; annales uedastini, Fuldenses, Mettenses  , Lobienses  et maxime Leodienses  ; Auxilius, de Formosiana calamitate  ; Liudprandus; Widukindus; Ruotgeri uita Brunonis; Lantberti uita Heriberti; Petri Damiani uita Odilonis; Sigebertus  ipse in uitis Guiberti, Deoderici, abbatum Gemblacensium; Glaber Rodulfus  ; Folcuini Gesta abbatum Lobiensium; Anselmi Gesta pontificum Leodiensium  ; Alpertus  ; Baldericus  ; Marianus; Wiberti uita Leonis IX; Humberti legatio  ; Ioannis translatio S. Nicolai  ; epistola de morte Hildebrandi  ; epistole cruciferorum  ; Guarneri, Heinrici Iu, Heinrici u coronatio  .

His fontihus Sigebertus satis libere usus est. Alios ad uerbum exscripsit, alios sensu tantum expressit, contraxit, ampliauit, correxit, nec id semper feliciter. Nunc e pluribus unam narrationem consuit, nunc unius uerba continua discerpens in plures annos digessit, suis queque diligenter, etsi non recte  semper, temporibus ascribere studens. Ita cum centonem condere uellet, satis quidem uarium fecit; neque id saltem obiici ei potest, quod sine delectu et iudicio fontes exscripserit unum post alterum. Quin potius cum plurima legisset, ex magno sepe libro perpauca tantum excerpsit, alia que ibidem habere poterat, aliunde petiuit, ubi rectius ea legi iudicabat; et omnino uidemus, ei neque acumen  ad uerum uidendum, neque cautam in incertis dubitationem, neque criticum in eligendis et fontibus et rebus quas inde sumeret iudicium defuisse. Hoc autem unum eius atque solum meritum est in omnibus fere que a. 1024 precedunt; tota enim hec pars a. 381-1023, paucissimis tantum exceptis, compilata est e fontibus supra dictis, nobis igitur nullius prorsus utilitatis. Inde ab a. 1024 multa quidem adhuc ex aliis hausit, sed iis tot et tanta de suo addit, ut iam ipse possit pro fonte haberi. Ex hac una itaque chronici parte satis exigua annorum 1024-1112 iure nostro iudicium ferre possumus de Sigeberto scriptore historico; reliqua enim non sunt Sigeberti.

Sigeberti fides  .---Tria potissimum sunt que ei  obiiciuntur: quod schismaticus fuerit; quod nimio imperatorie partis studio abductus, falsa sciens narrauerit, imo finxerit, uera tacuerit; quod in temporibus et rebus scribendis multum errauerit. At schismatis quidem notam iam catholice Ecclesie scriptores, Fleury  , Martene  et Benedictini auctores Historie Litterarie  , de illo sustulerunt. A partium autem nimio studio eum prorsus liberum fuisse, nemo negabit, qui libros eius animo non preoccupato legerit. Facta enim ex ipsis tantum indicat, non ex personis; male commissa in imperatore non minus uituperat  quam in papa, atque ita raro exemplo partibus omnino superiorem se tenuit. Pro imperatore quidem sensit cum tota  sua diecesi; at non Heinricus est cui fauet, non pape persona cui irascitur, sed diuinum ius regum labefactatum, sed rebelliones et periuria sancita, sed concordia regni et Ecclesie turbata, filii erga patrem pietas corrupta, fides hominum concussa. Que cum reprehendit, tantum abest ut partium studio seductus sit, ut si minus ea tetigisset, tunc demum partium nimis studiosus recte foret dicendus. Quod multa non narrat Heinrico minus fauorabilia, hoc quidem nomine reprehendi nequit, cuius consilium erat summa tantum rerum breuiter perstringere. In aduersa enim parte prorsus idem fecit. At qui increpant quod Heinrici aliqua tacuerit, iidem crimen ei faciunt inde, quod paparum malefacta silentio non texerit omnia, cum tamen multa reuerenter  omitteret, que in fontibus suis legebat. Si quando paulo acrius in Gregorium atque Paschalem loquitur, hoc saltem bona fide fecit, non conscius erroris; neque in illis falsum esse, possumus probare. Ubiuis potius ueri amantem uidemus; ita cum minus recte a Deoderico gesta in uita eius nondum tetigisset, in Chronico ea suppleuit. Si qua incerta  sunt, ipse indicat; falsa sciens nunquam narrauit nec finxit  .

Chronologia.---Nescientem autem multos errores commisisse in rebus et in temporibus, id quidem negari non potest. Temporum computationi precipuum quidem studium impendit; sed cum tot auctores sequeretur, ubi hec aut diuersissima erat aut nulla, errores multiplices et graues uitare non bene potuit. Multa in hac arbitraria sunt, ubi e fontibus tempus cognoscere non potuit, uel ubi anno certo ascribenda erant, que per se certum tempus non habent, ut miracula, uite clarorum uirorum, similia. Sepissime etiam aliud quam quod in fontibus inueniebat tempus ascribit rebus inde petitis, non recte semper nec ad id satis attendens, quod annum  alii in Pascha, alii in Natali Dominico incipiunt. Ubiuis tamen inquisiuit, et e certis quantum habere poterat fundamentis computauit, nec dubia occultare studet. Itaque in his uoluntas eius laudanda, auctoritas fere nulla. Hoc maxime de paparum catalogo dicendum, in quorum serie constituenda ad a. 873 usque Gesta pontificum sequitur, in annis tamen sepe ab eis recedens: inde ab illo autem anno Marianum et catalogos pontificum adhibuit. Qui, cum multum inter se differrent, Sigebertus eos conciliare nisus est. At mox uidit et ingenue confitetur  , se non sufficere huic labori; et cum in ipso numerando se nimium ab illis recedere deprebendisset, a nonagesimo tertio statim ad numerum centesimum transit  ; nec postea satis sibi  cauit ab erroribus. Reliqui codices alii ad litteram hec expresserunt, alii pro sua quisque opinione correxerunt; unde apparet, ad seriem annosque paparum rectius cognoscendos Sigeberti codicumque eius cunctorum auctoritatem atque utilitatem prorsus esse nullam. Idem de tota eius chronologia dicendum, non solum ante a. 1024, sed post etiam.

Dictio.---Dictio in uita Deoderici et reliquis uitis iuueniliter exsultans, ornata flosculis imo uersibus petarum Horatii maxime uocibus rarioribus  , Grecis quoque, antithetis, comparationibus, metaphoris referta, sacre Scripture et Patrum lectione turgens; numero gaudet petico et sententiis equali sono bis terue in fine sibi respondentibus; quod  scribendi genus seculo XI atque priori XII parti peculiare fuit et quam maxime usitatum. In epistolis idem equalis soni studium: dictio minus florida, inusitatis uocibus carens, at dignitate grauior, sententiis uiuidior, cloquentia quadam natiua animata, non sine facetiis et oratoriis uirtutibus, omnino autem optimis eius etatis annumeranda. In Chronico  plana est atque composita, qualis in sene, nunquam fere se attollens; ex priori ornatu sonos tantum equales in fine sententiarum retinuit, donec in libro De uiris illustribus et hunc ultimum ornatum deposuit.

Exceptores.---Opus statim postquam in publicum prodiit, mirum quantum hominum attentionem in se conuertit; plurimumque descriptum, excerptum, continuatum, maximi per sequentia secula in historiam scribendam et rebus et forma fuit momenti. Primus eo usus est iam medio a. 1105 et sepius postea Ekkehardus Uraugiensis, et ex hoc annalista et chronographus Saxo; dein auctor tractatus De inuestitura, quem uulgo Waltramum Naumburgensem dicunt, a. 1109  ; tum Annales Leodienses  a. 1124  ; Nicolaus Leodiensis in uita S. Lamberti intra a. 1124-1147; Hermannus Tornacensis  ; Ordericus uitalis ante a. 1132; Rupertus Tuitiensis in Historia S. Laurentii Leodiensis ante a. 1135; Reinerus eius continuator  ; continuator Fulcuini circa a. 1160; scholiastes Adami Bremensis  ; Annalium Laubiensium interpolator  ; Annales Elnonenses  , Marchianenses  , Floreffienses  , Parcenses  ; Chronicon Remense a. 1190  ; Leodiense a. 1192  ; Lambertus Paruus ante a. 1195  ; Andreas Marchianensis a. 1194  ; Radulfus de Diceto a. 1199  ; auctor narrationis De bello sacro  ; monachus Egmondanus a. 1204; Nicolaus Ambianensis a. 1204  ; Robertus  monachus S. Mariani Altissiodorensis a. 1210  et ex hoc deducti Chronicon Turonense  , Gerardus de Fracheto a. 1264, et Guillelmus de Nangis a. 1304; Helinandus  ; Albericus Trium Fontium a. 1241  ; Aegidius ab Aurea ualle a. 1247; Mattheus Paris  ; uincentius Bellouacensis  ; Martinus Polonus; Annales S. Medardi Suessionensis a. 1269  ; Balduinus Ninouensis a. 1293  ; Iohannes Iperius a. 1294; Chronicon Gallicum a. 1306  ; Mattheus Westmonasteriensis a. 1307; Annales Islandici a. 1328  ; auctor carminis de Lohengrino post a. 1356; Henricus de Heruordia, et ex hoc Kornerus; interpolator Rodulfi Trudonensis a. 1366  ; Petrus a Thymo in Chronico Brabantie a. 1429  ; Chronicon  S. Bauonis paulo post a. 1497  . Preter hosce Sigeberto usi sunt Lambertus Waterlos in Chronico Cameracensi, a. 1152 scribi cepto, habuit Codicem familie B; Bertimanus auctor Genealogie comitum Flandrensium, quam Galopinus edidit sub nomine Flandrie Generose paulo post. a. 1164; Rogerus de Wendower in Floribus historiarum, a. 1235, usus codice Roberti de Monte; Iacobus de Guisia in Annalibus Hannonie, ante a. 1398; Ioannes Brando Dunensis, a. 1431; Anianus in Chronico Aldemburgensi a. 1448.

Continuatores.---Continuatorum agmen, maius quam in ullo preter Martinum Polonum scriptore, Anselmus ducit, e Guirini Gemblacensis discipulo magister apud Altouillarenses, dein apud Latiniacenses;  post a. 1099 Gemblacum redux, ibi a mense Februario a. 1113 abbas multa cum laude prefuit usque ad obitum a. 1136. Litterarum amore morumque elegantia omnibus commendatus fuit; ingenio quidem Sigeberto inferior, iudicio fluctuans  , miraculis, monstris, tempestatibus nimium intentus, multa tamen utilia nobis tradidit. Sigeberti Chronicon continuare iam anno 1112 aggressus  , calamo cum rebus pariter excurrente ad finem usque a. 1135 deduxit. Ut enim ex codice eius autographo uidemus, res prouti fiebant statim litteris mandauit, bis terue in uno sepe anno calamum sistens et ad nouos nuntios resumens; que sero didicit, supplens, que falsa esse post comperit, corrigens. Ita liber ipsis rerum uestigiis incedens, summa  fide dignus uidetur, in tempore presertim rebus ascribendo. Auctor ipse illum pluribus uicibus edidit; nam a. 1024 inde suppletos uidimus Annales Leodienses a. 1126 monachus Alnensis et a. 1131 monachus uirdunensis totum transcripsit, a. 1136 Fossis alteri Annalium istorum supplemento inseruiit.---Anselmum statim excepit continuator GEMBLACENSIS PRIMUS, a. 1136 atque initium a. 1137 scribens; alter uario tempore et atramento multum mutato addidit 1137 Prudens lector usque ad 1145, successit; inde tertius uno tenore processit usque ad finem a. 1148. Ita librum iterum Annalibus suis adhibuerunt Fossenses; totum descripserunt nostri codices F 1, 2, 3, 4, excerpserunt Reinerus  Leodiensis et chronicon Leodiense. Preter hos usi sunt Anselmo et Gemblacensibus continuator Ursicampinus eiusque sequaces Nicolaus Ambianensis et uincentius Bellouacensis; Andreas Marchianensis; Lambertus Paruus; Albericus; Balduinus Ninouensis; Iperius; chronicon S. Bauonis.  Edidit primus Mireus, ex hoc Struue atque Bouquet.---Porro Gallus  , quidam familiaris S. Bernardi, hec omnia usque ad a. 1148 a Sigeberto »Iamblensi« scripta credens, eum continuare suscepit ita, ut »omissis aliis, ea que ad pontificalem historiam pertinent perstringeret,« et tantum »que uisu et auditu uera esse cognouisset, narraret.« At ni Sigeberti continuatorem ipse se profiteretur, nemo eum illis annumeraret. Opus enim alius plane consilii atque forme, non annis, sed capitibus distinctum, totum fere uersatur in concilio Remensi, Conradi et Ludowici expeditione, Arnoldo Brixiensi aliisque Ecclesie rebus, que omnia amplissime et ex accurata cognitione narrantur  . Quare dolendum, quod ad a. tantum 1150 medium nobis seruauit  illud codex unicus F2, unde suo loco edetur.

Iam autem a. 1112 seu 1113 Sigeberti Chronicon, quale ad secundam editionem preparatum auctor moriens illud reliquerat, adiecta in fine notitia Anselmi de anno 1112, descripsit MONACHUS AQUICINENSIS [B.] satis accurate, nisi quod additamenta quedam de suo maxime monasterio interseruit. Idem etiam Eusebium, Hieronymum atque Prosperum Sigeberto prefixisse uidetur  . Hic codex B. reliquorum fons fuit omnium  . Anno 1148 eidem addita est Anselmi atque Gemblacensium continuatio, atque ita totum descripsit B1. Postea in monasterio ipso Aquicincti continuatus fuit, diuerso tempore,  ut uidetur, rebus maxime Flandrias et bella sacra spectantibus, quarum plures ex Annalibus Blandiniensibus, pauce ex Aquicinctinis petite sunt. Hanc continuationem nouimus tantum e quatuor aliis, que ei superstructe sunt  . Prima est monachi uALCELLENSIS, [B2.] qui totum librum descripsit  usque ad a. 1163, aliqua omittens, alia de suo addens. Hunc paulo post a. 1497 auctor Chronici S. Bauonis totum fere transcripsit, multa interponens ex Lamberti Florido, Annalibus Blandiniensibus atque S. Bauonis, Genealogia comitum Flandrie, Martino Polono, Iohanne de Thielroda, Aegidio de Roya, Adriano But, Trithemio, aliis  .---Alter fuit monachus AFFLIGEMENSIS, [B3.] qui Sigeberto, Anselmo atque Gemblacensibus aliqua additamenta de monasterio Affligemensi ex Historia et Annalibus Affligemensibus aspersit, alia septuaginta septem ex Blandiniensibus. Deinde continuationem Aquicinensem ad a. usque 1156 adhibuit ita, ut eam quasi obrueret mole suarum additionum; ab a. 1157-1163 suis tantum uestigiis incedit. Scripsit  ante a. 1189  animo erga Fridericum imperatorem inclinato; que Mireus pleraque omisit. Usi eo sunt Albericus Trium Fontium et Balduinus Ninouensis. Nos illum nouimus ex exemplo tantum, quod sec. XIII ineunte monachus Eihamensis  descripsit. Id nomine auctarii Affligemensis edidit Mireus, et inde Struue.---Tertius monachus HASNONIENSIS [B4.] Aquicinensem descripsit usque ad a. 1167, cui Annales Blandinienses adhibuit in nonaginta sex locis; preter hos de suo paucissima tantum addidit, inter que tres de monasterio Hasnoniensi narrationes  ibi scriptum produnt. Anselmum, Gemblacenses atque Aquicinencem continuationem hic illic decurtauit; propriam non addidit.  Nouimus eum tantum e B4*, 4**, qui inde accuratissime descripti sunt. Atque codici B4** intra a. 1296-1306 monachus R. Marchianensis plurima in  margine et intra lineas apposuit, que ex Annalibus Blandiniensibus, Marchianensibus, Elnonensibus, atque uitis S. Amandi, Amati, Rictrudis, Gertrudis ad uerbum transcripta, nullius sunt pretii.---Quartus denique monachus AQUICINCTINUS  rogatu Simonis a. 1174-1201 abbatis codicem primarium Aquicinensem, denuo descriptum usque ad annum 1148, inde ita continuauit, ut continuationem illius pro fundamento proprie subiectam multum ampliaret, sequentia usque ad finem a. 1201 de suo adderet, diuersis ut uidetur temporibus  . Aliqua sumpsit ex Annalibus Aquicinctinis, plurima autem, de bello potissimum sacro, e relationibus eorum qui ipsi interfuerant. Auctor Fridericum imperatorem admiratur  ; que Mireus tacens ubiuis  omisit. Alius deinde uno calamo adiecit breues notitias a. 1201-1237, omnes, tribus tantum exceptis, ex Annalibus Aquicinctinis ad uerbum petitas  . Exscripserunt hunc codicem Lambertus Paruus; Andreas Marchianensis, Wilhelmus auctor Chronici Andrensis; Nicolaus Ambianensis; monachus Clarimarisci, qui Genealogiam comitum Flandrensium continuauit  ; interpolator Annalium Elnonensium; Iperius. Edidit Mireus, et ex eo Struue.---Eumdem nactus monachus S. WINNOCI BERGENSIS [B5*.], inde annos 1149-1201, accurate transcripsit, annis 1201-1237 multa immiscuit ad Flandrias maxime spectantia. Auctor illo tempore uixisse uidetur  ; continuatio nunc  primum lucem uidit  . Usus ea est Wilhelmus Andrensis et ex hoc Iperius.

Preter hos ex Aquicinensi B. alium etiam codicem  fluxisse oportet iam deperditum, in diecesi ATREBATENSI scriptum   . Is primo continuationem non habuit; ita inde deriuati sunt D. et fontes codicum D1. 2. Deinde pauca illi addita sunt; ita a. 1127, inde descriptus fuit codex TORNACENSIS , cui alius postmodum adiecit notulas breuissimas annorum 1132-1174, tertius a. 1332, 1333, 1334.---Anno 1136 monachus S. uINCENTII LAUDUNENSIS  codicem C. descripsit, sed inde ab a. 917 multa omisit, pauca addidit, maxime Laudunensia  , eiusque continuationem, auctam de rebus potissimum Laudunensibus, deduxit primo ad a. 1136, deinde calamo rebus semper suppari usque ad a. 1145. Ita totum a. 1154 monachus CORBEIENSIS  accurate expressit, nil addens;  continuauit codex uALLIS LUCENTIS iam deperditus  . Porro ineunte anno 1155, monachus quidam PRAEMONSTRATENSIS continuationi Laudunensi nouam annorum 1113-1155 superstruxit ita, ut illi in prioribus magnos centones ex uita Norberti ad plurimum excerptos assueret, in sequentibus plurima afferret noua et quam utilissima. Habemus eam in uno codice nostro B1. Eadem iterum ex Anselmo interpolatam esse a monacho Ursicampino, infra uidebimus.---Ex codice C. fluxisse etiam uidetur BURBURGENSIS , qui Sigeberto quam maxime decurtato addit breuem a. 1114-1164 continuationem, que primis tribus annis cum Laudunensi conuenit, tum plura continet, que et in chronicon S. Bauonis  transierunt  , alia, que alibi non leguntur.

Codices quos hucusque enumerauimus omnes Sigeberto multa quidem nunc addunt, nunc adimunt, at uerba et sententiarum ordinem intactum reliquerunt. Hunc mutare primus ausus est monachus BELLOuACENSIS , qui intra annos 1138-1147  codicem C. descripsit continuatione. Hic noua additamenta fecit decem, Bellouacum maxime  spectantia; at triginta loca omisit, sententias quam plurimum transposuit, non in singulis modo annis, sed ex altero sepe in alterum; paparum catalogum inde ab a. 939 de suo prorsus alium fecit. Ita codex reuera omnium pessimus, miro tamen fato maioris quam ullus e reliquis in historiam fuit momenti; ex eo namque fluxerunt non solum codices sequentes, sed et editiones preter Mireanam omnes. Continuationem primo non habuit; hanc alius ipsi addidit breuissimam annorum 1114-1147; tertius auxit et deduxit usque ad a. 1163  . Ita totus codex descriptus fuit plurimis omissis apud S. uICTOREM PARISIENSEM ; priore demum continuatione auctum anno 1155, monachus MORTUI MARIS   accuratissime expressit, et septem notulas  adiecit. His duo alii multa interposuerunt a. 1114-1165; sequenti tempore plures continuarunt usque ad a. 1234  . Hunc codicem, omissa continuatione, descripsit Cisterciensis monachus URSICAMPI [D1*.], qui ei additamenta interposuit triginta duo ex Galfrido, reliqua e uariis excerpta, nouamque a. 1113-1155 continuationem compilauit ita, ut codicem B1. nactus, continuationem eius Premonstratensem usque ad a. 1128, ex Anselmi, quam ibidem legebat, plurimum interpolaret, post integram describeret, quindecim tantum per totam additamenta faciens, que auctorem Ursicampi uixisse produnt. Hunc codicem exceperunt D1**. et E8h., ex quo editio princeps fluxit. Eidem innituntur Nicolaus  Ambianensis, uincentius Bellouacensis, Robertus Altissiodorensis cum chronico Turonensi, Gerardo de Fracheto et Guilelmo de Nangis.

Ultimus denique atque clarissimus inter continuatores est ROBERTUS DE TORINNEIO, anno 1128 S. Benedicti regulam professus apud Beccum, a. 1149 ibi prior electus, uI Kal. Iun. 1154, ad abbatiam Montis S. Michelis de Periculo maris uocatus, quam summa cum laude gessit usque ad obitum uIII Kal. Iun. 1186;  uirgeneris nobilitate excellens  , in rebus publicis non minus uersatus quam in litteris, regi atque regine multum commendatus  , librorum inquisitor atque coaceruator studiosissimus  , doctrine gloria Normannorum sui seculi princeps. Historiam et aliis commendabat scribendam et ipse scriptis coluit  ; inter que primum locum tenet Chronicon Sigeberto additum. Cum enim patriam maxime historiam narrare uellet, ex more medie etatis hanc ita uniuersali coniunxit, ut codicem D ab episcopo Bellouacensi mutuatus, Eusebium, Hieronymum atque Prosperum inde describeret puros, in Sigeberto nil mutaret, nil omitteret, sed interponeret archiepiscopos Rothomagenses atque Anglorum Normannorumque historiam, omnia petita ex Annalibus Rothomagensibus,  Beccensibus atque Montis S. Michelis, Guillelmo Pictauensi, Guillelmo Gemmeticensi, Henrico  Huntingdonensi. In anno 1100 ipsius continuatio incipit, que in primis Sigeberto atque Henrico Huntingdonensi plurimum innititur, post a. 1154 ipsi Roberto tota debetur. Scribere eam aggressus a. 1150  uno tenore perduxit ad hunc usque annum, in quo illi finem imponere primo constituit  . Sed ut fit, cum eo usque peruenisset, non habens cur scribere cessaret, usque ad a. 1154 perrexit adhuc apud Beccum, et in Monte quoque S. Michelis ceptum opus uariis temporibus ad uite finem perduxit. Edidit illud pluribus uicibus prouti erant qui uel totum describere uel recens composita iam prius descriptis addere optarent; et primo quidem edidit a. 1156 ineunte  , deinde in fine a. 1157  , tum a. 1169  , denique a. 1182, quo altera uice  finem operi facere constituit  . Sed iterum mutato consilio, ad anni 1183 finem continuauit, plura  in prioribus correxit, aliqua addidit, atque ita alteram totius operis recensionem a. 1184 Henrico regi  obtulit  . Sequenti anno calamum iterum resumpsit, et a. 1186 cum uita demum deposuit.

 Opus iam uiuente auctore plurimum lectum, a Radulfo de Diceto, Rogero de Wendower a. 1235, Nicolao Triuet a. 1307, Mattheo Westmonasteriensi, Chronico Beccensi et annalista anonymo  excerptum, sub manibus scribarum non sine mutationibus permansit. uerba ipsa mutauit unus tantum monachus SAuIGNIACENSIS , plurima etiam omittens, alia addens de suo maxime monasterio. GEMMETICENSIS  atque LIRENSIS  sermonis habitum intactum relinquentes, addendo tantum et omittendo sua quisque ratione textum integrum  mutauerunt. Alius quidam Robertum secunde recensionis usque ad uerba a. 1169 in ea perierunt describens, nec auxit nec mutauit, sed omisit ea maxime, que ad monasteria singulorumque hominum historiam spectant, ita pre ceteris annos 1162-1168 decurtans. Hunc descripserunt E8a---h, et quidem 8a et secunda manus in 8d purum: 8b addidit breuem continuationem  : 8c 8e et tertia manus in 8d adiecerunt Roberti opus integrum a.1169-1182. Monachus denique S. MARIAE DE uOTO  [E8h] hanc continuationem cum Ursicampina ita  coniunxit, ut codici D1* accuratissime descripto adiiceret Roberti textum illum breuiorem a. 1155-1169 et integrum a. 1169-1186, adspersis hic illic paucis de suo monasterio notulis; cui in eodem codice monachus Gemmeticensis continuationem a. 1187-1210 subiunxit. Hunc librum nactus Guilelmus Paruus, a. 1513, inde editionem principem fieri curauit. Ita, cum codex Ursicampinus conglutinatus sit e textu Bellouacensi, continuatione Laudunensi et Gemblacensi, miro quodam fato factum est, ut editio princeps atque textus hucusque receptus quasi cento fieret ex omnibus familiis consutus [ Codex olim S. Petri Gemblacensis, hoc euerso in manus cauponis delatus, inde ereptus per D. Baude, a quo benignissime communicatum a. 1840 ipse contuli, nunc bibl. Burgundice Bruxellensis n. 18239, unde benignissime nobis transmissum editioni faciende iterum adhibui: optime conseruatus membr. fol. min. foliorum 62. Quaterniones non signati; linee nunc stylo nunc plumbo ducte; littere s. XII ineuntis, summe simplicitatis, littere picte preter titulum minio scriptum nulle. Regnorum indices in summa quauis pagina, anni Christi n margine per decennia tantum notantur. Singule  sententie spatio latiore et littera maiuscula distinguuntur. Interpunctio plane egregia, que ubiuis fere retinenda fuit. Calami errores per totum codicem quatuordecim. Folia 1-42 quinque quaternionibus iuncta quatuor diuersis temporibus exarauit Sigebertus ipse manu autographa, eadem, qua Gesta abbatum Gemblacensium in codice Lipsiensi scripsit, pulchra et firma adeoque accurata, ut octo tantum penne lapsus commiserit leuissimos; f. 1-2.  uno calamo, 41 per paginam lineis; f. 3-6.  atramento alio, litteris minoribus sed que sensim priorem magnitudinem recipiunt, lineis abhinc per totum 42, interius prefixis; f. 6 finem  litteris subito minoribus; f. 7-42  atramento alio, quod  abhinc non mutatur. Postea diuersis temporibus auctor ipse hic illic plura correxit, deleuit, adiecit; post a. 972 nullum eius uestigium apparet.---F. 43-50  seu sextum quaternionem exarauit secunda manus s. XII in., simillima Sigeberto, sed in litteris maiusculis ornatior; orthographia aliquantulum differens; a, quod Sigebertus semper á scripsit, accentu caret ab hac et sequentibus manibus omnibus; penne lapsus tres; linee per paginam 41; membrana spissior, leuior. Tres pagine cum a. 973-979 et 1077. Hildebrandus per omnes---a. 1088 fin. iam ante unum duoue secula tinctura  offuscate sunt, ut melius legantur.---F. 51-54.  seu septimum quaternionem scripsit tertia manus, eadem que a. 1136-1137 pulcherrima. Desinit in media pagina, cuius reliqua pars uacat.---F. 55 solum insertum conscripsit quarta, longe diuersa, subcrispa; indices regnorum nulle; compendia scripture atque orthographia alia, ut karta, karissimus, dominus papa, Henricus, monacus. Ultime dimidie pagine manus, quam credimus Anselmi, precedenti satis quidem similis, nec tamen eadem, atramento paulo nigriore inscripsit uno tenore annum 1112 et mortem Sigeberti; alia paulo post qui---reliquit addidit. Tum nullo spatio relicto, paginam claudit annus 1113, Anselmi manu, sed alio tempore scriptus.---F. 56-62 octauum  quaternionem efficiunt, cuius primum folium iam ante a. 1115 excisum est; nil tamen deficit. Annos 1114-1135. Anselmus ipse scripsit atramento et habitu quamplurimum mutato; et quidem a. 1113 et 1115 fortasse uno calamo; deinde a. 1115 et additionem ad a. 1113, tum 1116-1118 tribus uicibus; a. 1119-1121 scripsit iterum manus tertia; sed Anselmus eam correxit, et ipse scripsit a. 1122; tum a. 1123 et quedam anni 1117: tum a. 1124 et 1125 tribus uicibus, 1126 duabus, 1127 duabus, 1128 sex, 1129 duabus. In a. 1130 cum calamo animum mutauit: Gregorium modo uituperatum laudat, Lotharium laudatum uituperat; a. 1132 iterum que primo scripserat contra Lotharium, paulo post immutauit. Manus tamen in his prorsus  eadem, Anselmi, usque ad a. 1135 finem.---A. 1136 iterum manus tertia scripsit, finem alius erasit et alium fecit.---A. 1137 »Prudens« succedit sexta  pulcherrima, sex uicibus calamum sumens.---A. 1145 »Remis« septima sequitur uno tenore usque ad transactis, ubi in fine pagine desinit, ultima quaternionis et codicis pagina uacua relicta.---Preterea additiones et correctiones per totum codicem multe reperiuntur, quas ita distinguimus: Sigebertus postquam opus scripsit, plura in eo postmodum correxit curis secundis, atramento nigro; alia postea quoque, curis tertiis, atramento subfusco, manu nitida. Hec omnia leguntur in omnibus codicibus; facta igitur sunt priusquam opus  primo ederetur.---Preter hec alie manus, 1 . . . ., etate Sigeberto prorsus equales, habitu tamen, compendiis, atramento paululum et ab eo et inter se diuerse, plura addiderunt, partim in rasura, partim in margine, sed post a. 972 quo Sigeberti manus desinit, non iam occurrunt, exceptis a. 1003, 1012, 1076. Hec unus A. omittit omnia, et in ras ris illis plerumque habet ea que Sigebertus primo ibi scripserat; apud Ekkehardum quoque et Waltramum eorum nil reperitur, reliqui autem preter A. codices has 1 . . . . additiones et correctiones ubiuis habent omnes; unde apparet factas eas  esse neque ante primam editionem anni 1105, neque post secundam ab Anselmo curatam a. 1112, quo anno exaratus fuit codex B., qui illas iam habuit. Sigeberti igitur erunt, intra a. 1106-1111 uariis temporibus, prout fit, opus reuidentis, augentis, corrigentis. Que quod ab aliis, non ab ipso auctore exarata sunt, hoc nil inusitati habet, cum idem et in Anselmi continuatione a. 1119-1121, et in aliis codicibus autographis factum uideamus; quod a pluribus temporum uarietate explicatur. Cumque unius hominis manus atque scribendi forma temporis processu multum mutari per se pateat, plura etiam ex his ipsis ab ipso Sigeberto exarata esse possunt, quamuis non omnia. Alia autem questio est utrum hec omnia reuera sint Sigeberti, annon  potius ab Anselmo interpolata, priusquam preceptoris opus a. 1112 ederet. Sed hoc nos credere uetat nimia manuum atque atramenti uarietas. Nos omnia uncinis inclusimus, ut ita secunda recensio a priore distincta habeatur.---Sed tertium adhuc additionum genus reperitur in codice nostro, ita distinguendum: 1. ante a. 1145, quedam a. 761, 876, 888, adiecit. 1. patria Leodiensis, idem qui annos 1137-1145, scripsit, abbates Gemblacenses et res maxime Leodienses Sigeberto inseruit a. 465, 651, 694, 710, 711, 714, 735, 761, 849, 890, 964, 987, 991, 1012, 1036, 1041, 1048, 1072, 1092. Anselmum atque continuatores intactos reliquit. 1 eiusdem etatis de Florinis quedam addidit a. 1010, 1015, 1088. 1 ceua a. 1133, 1134, 1135, et 1 ceua a. 1131,  1148. Hec omnia transierunt in solos codices F. 1, 2, 3, 4, B 3*.; itaque non ante a. 1132 facte esse possunt, quo anno A. scriptus est. Alia denique manus interpolatrix fere ceua, 1, in a. 1083, 1087, 1121, 1130, transit in solos F3, B 3*; non igitur ante a. 1148 orta erit. Ita 1 uere interpolationes sunt a Sigeberto et Anselmo aliena, quare illas post Sigebertum reiecimus, dandas nomine auctarii Gemblacensis.---Ita codex Gemblacensis tres quodammodo textus exhibet: primarium, qualem Sigebertus ipse primo edidit, expressit unus A. ; secundum, qualem reuisit ipse, edidit Anselmus, descripserunt B-E, ; tertium, qualem Gemblacenses fecerunt  post a. 1131, descripserunt F 1, 2, 3, 4,  Codex S. Pauli uirdunensis n. 36, mbr., fol., s. XII, binis columnis, sine coloribus, f. 14-113, continet Sigebertum cum Anselmo usque ad a. 1131 »Marie,« ubi in media pagina desinit; nil deperditum. Codex in Sigeberto ex apographo prime editionis, in Anselmo ex ipso ut uidetur 1. descriptus, maximi momenti est eo quod unus textum primarium  seruauit, in 1. iam erasum  Codex Cameracensis 863 , mbr., quart. mai., una manu s. XII pulcherrime scriptus, continet Eus., Hier., Prosp., Sig., Ans., Gembl., deinde aliam continuationem a. 1113-1155. ab eadem manu, que desinit in summa pagina quaternionis ultima. Tum eadem manus adiecit duas notitias theologicas. »Anno i. u. 1146 heresim concitat m. Gislebertus---sed in filio.« et Hugonis Chronicon. Forma atque habitus qualis in 1.; textus mendis purus; desunt quedam in a. 954, 958, 1099, 1105, 1106, 1120, 1123, 1127, 1128, 1130-1132,  1136; adduntur a. 651, 773, 1076, 1079, 1084, 1086, 1090, 1092, 1093, 1094, 1096, 1100, 1105, 1109, 1130, 1134, 1135, 1136. Hec omnia alii etiam huius familie codices addunt atque omittunt; proprii nil prorsus inest in toto codice; nam et continuationem ex alio descriptam esse apparet. Ipse contuli.

[B2.] Codex S. Marie ualcellensis, deinde Ortelii, tum Liuinei, denique societatis Iesu Antwerpiensis, ubi Kluit eum uidit atque »elegantem codicem mbr., fol., scriptum iam ante 1239.« uocat in hist. crit. Holland. I, 2, 61. Bollandiani in Actis SS. Mai. uII, pref. 40.  Codex S. Saluatoris Eihamensis, ut apparet ex inscriptione s. XuI in prima pagina: In [Figure: [Heart] 2Kb] requiescit H. Gillis Knudde prepositus huius monasterii [Eihamensis additum s. XuII] a. 1522. et reformatum erat p. monasterium eodem a. i. d. M. restauratore Godefrido de Brele abbate, dein Iusti Lipsii, iam Lugduno-Batauus inter Lipsianos 2. Codex mbr., fol., una manu pulchra s. XIII in. ex Affligemensi  adeo accurate descriptus, ut ne uerba quidem eius hunc, hoc, etc., de monasterio Affligemensi mutaret, continet Eus., Hier., Prosp., narrationem peregrini de monte Sinai: »De Katerina---transuexit,« uiginti lineis comprehensam, Sigebertum, Anselmum, Gemblacenses et continuationem usque ad a. 1163, »inueniet.« Fons eius Affligemensis non integer fluxit ex B., sed in Sigeberto descripsit codicem textus Gemblacensis tertii, simillimum F2., cum omnibus additionibus 1; reliquorum codicum additiones non habet nisi a. 597. eamdem quam F2., proprias a. 1005, 1030, 1033, 1063, 1086, 1087, 1088, 1091, 1093, 1095, 1096, 1100, 1101, 1105. In Anselmo autem et Gemblacensibus hoc textu relicto, proxime accedit ad B4., eadem  omittit  Codex S. Rictrudis Marchianensis, iam Duacensis n. 750, mbr., fol., inter a. 1296-1306  exaratus ab R. monacho Marchianensi. Hic primo Eus., Hier., Prosp., Sig., Ans., Gembl. et continuationem usque ad a. 1167 »reuertitur« in sex quaternionibus descripsit ex B4., tanta cum B4*. similitudine, ut huius apographum diceres, nisi cum aliis codicibus haberet, que B4*. desunt a. 773, 954, 1076, 1095, et ni a mendis multo esset purior. Paulo post, ut ex habitu scripture apparet, idem R. codicem ita interpolauit. Scripsit quaternionem decem foliorum, hec continentem: Inc. epistola contra eos qui dicunt cronicas inanes seu inutiles. Quoniam ea, etc. Inc. prefatio sequentis operis. uenerabiles igitur predecessores et orthodoxi patres . . . . .  Codex Cantabrigensis Corpus Christi 51, mbr., fol., s. XIII ex., in Catal. libr. mss. Angl. I, 3. n. 1333, 51, continet Eus., H., P., Sigebertum, quem fideliter exscripsit. Que enim desunt paucissima, iam C. uel B. omiserant; additamenta a. 651, 690, 773, 1048, 1076, 1079, 1080, 1084, 1086, 1087, 1088, 1090-1096, 1099, 1100, 1105, 1109, 1111, omnia apud alios quoque leguntur; propria non habet nisi a. 640, 698  Codex olim Bellouacensis, dein Loiselianus, iam Parisiensis, fonds Notre-Dame, 94, mbr., fol., eodem prorsus habitu quo 1., continet E., H., P., S., una manu pulchra inter a. 1138-1147 descriptos  ex C. Nomina multum corrupta  Codex S. uictoris Parisiensis 287  Codex uaticanus regine Suecie 152, seu 322, de quo cf. Acta SS. Mart. I, 455. Montfaucon p. 17, Bouq. XIII, 300, XuIII, 336, qui usus est apographo Sangermanensi inter miscellanea Durandi. Proxime accedere uidetur ad E8h.; sed additamenta habet a. 1158. 1159. 1160.

[E8h:] Codex S. Marie de uoto, dein Guilelmi Parui, iam deperditus, continebat   Chronicon Sigeberti Gemblacensis monachi, ad autographum ueteresque codices manuscriptos comparatum; accessit Anselmi Gemblacensis abbatis chronicon, cum auctariis Gemblacensi Affligemensi, ualcellensi et Aquicinctino, studio Auberti Mirei. Antuerpie apud H. uerdussen. 1608. fol. min. Mireus primus fuit atque solus, qui auctorem nostrum dedit genuinum. Codicem Gemblacensem accurate totum expressit; nil inde reticuit, nil mutauit; additiones eius litterarum forma distinxit, quamuis non  recte semper. Codicum B2, 3*, 5, additiones suis locis inserit, at non omnes  ; alias aliunde exhibet, fontibus non indicatis  ; ex his aliquot ipse confecisse uidetur  . Qui in Sigeberto et Gemblacensibus eum mala fide egisse arguunt, iniuste faciunt; at in Anselmo  , in Aquicinensi et Affligemensi nimis iusta est accusatio. In hoc enim inde ab a. 1155 omnia tacitus omittit que in Friderico laudantur  , in aduersariis reprehenduntur  ; imo facta ipsa hoc sensu reticet  ; nec in ipso codice talia calamo, imo cultro delere timuit  . Aquicinensem in a. 1149-1164 excerpsit tantum breuissime; abhinc dat integrum quidem, sed eodem quo B3*. modo castigatum; omittit non solum que imperatori fauent  , sed et alia  multa  ; auctorem alia dicentem facit quam que reuera cripsit, ridiculum sepe in modum  ; imo erasit in ipso codice que sibi non placebant [ Bouquet atque Brial III, 332, u, 375, uI, 233, uII, 249, uIII, 308, X, 216, XI, 163, XIII, 256, XuIII, 334, excerpta tantum dederunt, quibus preter editiones hic illic adhibuerunt codices B5***. E2. 7b. 8b. d.

 Nostre editionis ratio hec fuit ut textum Sigeberti daremus cum quem auctor ipse edendum constituiti; primariam autem formam ubiuis in notis indicaremus. Pro fundamento igitur posuimus codicem 1., quem accurate expressimus. Additiones ipsa Sigeberti manu factas, antequam primo librum ederet, in textum recepimus omnes, in notis ubiuis indicantes quid secundis quid tertiis curis adiecerit auctor. Additiones 1., a Sigeberto post a. 1105 dictatas, tum cum alteram editionem curaret, uncinis inclusimus. non quod essent spurie, sed ut cas primario textui defuisse appareat. Que prius ibi scripta fuerant, iam erasa. sub textu indicauimus omnia, prout ex A. ea agnoscere potuimus.  Additiones 1., quas non esse Sigeberti stimus, sed post a. demum 1136 a uariis factas, post Sigebertum relegauimus in unum collectas, nomine Auctarii Gemblacensis. E reliquis codicibus lectionis uarietatem afferre integram et superfluum erat, quippe cuius originem arbitrariam nouerimus, et mole inutili notas necessarias obtexisset. Seligendas itaque putauimus eas tantum que uel ad dignoscendum textum primarium, uel ad discernendas familias codicum, uel ad textus editi historiam momenti aliquid habere possunt; neque transpositiones codicis D. indicauimus, a scriba demum Bellouacensi inuentas; quas qui scire desiderat, melius discet ex editionibus. Omissa autem in uariis codicibus religiose semper indicauimus, exceptis C4*. 5.,  de quibus uidesis que supra diximus. Additiones omnium codicum dedimus omnes; at non suo quamque anno insertam Sigeberto,---quippe qui tanta mole oppressus foret---, sed secundum auctores distinctas collegimus, titulo Auctarii Aquicinensis, Affligemensis, ualcellensis, Hasnoniensis, Laudunensis, Corbeiensis, Bellouacensis, Mortuimaris, Ursicampini, Robertini preponendas istis continuationibus que ab iisdem quibus additiones auctoribus scripte, ex iisdem fontibus hauste, nil sunt nisi tales additiones sensim latius crescentes, cuius rei luculentum exemplum prebet Robertus. Ita legenti statim apparet quenam cuique additioni patria, que sit etas, quis fons, que fides habenda; ita que  eiusdem auctoris eiusdemque monasterii sunt, non discerpuntur; historia textus melius perspicitur, et Sigeberti Chronicon purum, uti conditum fuit, ita legentibus offertur. Habitum etiam operis atque formam exteriorem, qualem 1. exhibet et reliqui codices retinuerunt plerique, nos quoque accurate expressimus, preter quod annos Christi, a Sigeberto per decennia tantum in margine exteriori notatos, nos cuiuis anno apposuimus; preter hec plurimum opere collocandum iudicauimus in indagandis fontibus ex quibus hauserunt Sigebertus eiusque continuatores.


L. C. BETHMANN.





INCIPIT CHRONICA DOMNI SIGEBERTI GEMBLACENSIS MONACHI

 Dicturi aliquid iuuante Deo de contemporalitate regnorum, primum pauca dicamus de origine singularum gentium; quatenus sequi poterimus uestigia  maiorum, directi per semitas historiarum. Ponemus in prima linea regnum Romanorum. in secunda Persarum, in tertia Francorum, in quarta  Wandalorum, in quinta Anglorum, in sexta Langobardorum, in septima Wisigotharum, in octaua Ostrogotharum, in nona Hunorum.

De regno Romanorum non aliud dicendum puto, nisi quod Danihel propheta interpretatus est de quarto regno: quod, sicut ferrum comminuit, domat et conterit omnia, sic ab origine sui tutuderit, domuerit et contriuerit omnia pene mundi regna; nouissimo uero tempore regnum illud, quod in tibiis suis ferreis diutissime et firmissime sine aliqua lassitudine steterat, tandem ferro sue fortitudinis commixto cum testa humane imbecillitatis, ex alto dominationis sue gradu cum fragore terribili labare ceperit. Hoc regnum primi Perse impulerunt, qui  semper cum Romanis pene ex equo se habuerunt, modo uero uacillante rei publice statu, eos ultro impetere non timuerunt, et insuper eos suis finibus mutilare potuerunt, quando Iuliano apostata ceso et exercitu Romanorum miserabiliter subiugato, nimis fortunati facti sunt ex eorum infortunio. Ita regnum illud, quod tanto tempore omnes pene mundi gentes prede et dominationi habuit, modo Dei omnipotentia miscente ei duplum in poculo, quo ceteris miscuit, cunctis gentibus pene prede et ludibrio patuit; et qui olim cum aliis gentibus pro sola gloria certabant, modo saluti sue uix satis consulere poterant. Nam quecunque gentes, aut minuende domo multitudinis causa, aut amore exercende sue feritatis, a patria sua exulabant,  Romanum imperium incessebant, et de eius latissimo corpore uelut partes quasdam sibi excindebant, et in eis sibi regnandi locum statuebant. Hoc in sequentibus clare apparebit.

Porro regni Persarum originem altius repetere modo non uidetur utile, quia que huius regni fuerit antiquitas, quanta et quam potens huius antiquitatis nobilitas, satis recolet lector per antiquorum historias. Hoc tantum notabo, quia sepe abusi uictoria de Romanis, nunc autem recens ceso Iuliano, et exercitu Romanorum profligato, et finibus suis Romano imperio mutilato, et sic pro suo libitu pacis federe in uiginti nouem annos composito, felicitatem suam non temperanter ferebant; et  Sapore rege eorum insolentius agente, Christianis et Romanis omnimodis infesti erant.

 Originem gentis nostre, regni scilicet Francorum, notificemus aliis ex relatu fideli maiorum. Post illud famosum et cunctis seculis et gentibus notum Troiane ciuitatis excidium, uictoribus Grecis cedentes reliquie Troianorum, pars eorum cum Enea ad fundandum Romanum imperium ad Italiam perrexit; pars una, scilicet duodecim milia, duce Antenore in finitimas Pannonie partes secus Meotidas paludes peruenit, ibique ciuitatem edificauerunt, quam ob sui memoriam Sicambriam uocauerunt. In qua multis annis habitauerunt,  et in magnam gentem coaluerunt, et crebris incursibus Romanum solum incessentes, usque ad Gallias ferocitatis sue uestigia dilatauerunt.  Hos adeo Romanis infestos Constans Cesar, filius Magni Constantini, bello oppressit, et tandem Romano imperio subiectos aliquantulum a sua feritate mansuefieri cegit. Post aliquot annos, rebellantibus Alanis contra ualentinianum imperatorem, cum eos non posset imperator penitus debellare, eo quod eos intransibiles Meotis paludes tutarentur, proposuit ualentinianus, quod, si qua gens has paludes intrare et rebelles Alanos posset conterere, decem annis eos a tributis liberos redderet. Hac pactione Troiani illecti, et fortitudine et prudentia sua confisi, duce Priamo Meotidas paludes Romanis  inuias ingressi, Alanorum gentem exterminauerunt, et ita ualentiniano satisfecerunt. ualentinianus eorum uirtute delectatus, eos, qui prius uocati erant Troiani, deinde Antenoride; postea etiam Sicambri, Francos Attica lingua appellauit, quod in Latina lingua interpretatur feroces.  Alii Francos cognominatos dicunt a quodam eorum rege Frantione, qui in bello fortissimus, dum cum multis gentibus dimicasset, in Europam iter direxit, et inter Danubium et Rhenum consedit, ibique progenies eius coaluit, nulliusque iugum usque ad id temporis suscipere uoluit.  Undecunque ergo denominati sunt Franci, quantum altius colligere potuerunt historiographi, hic Priamus regnabat super eos tempore prioris ualentiniani. Nam  ex ipso regis nomine recolentes nobilitatem illius Priami, sub quo euersa est Troia, inde gloriabantur gentis sue manasse primordia. Exacto decennio, cum exactores repeterent tributa a Francis, Franci pro superiori uictoria insolescentes, et de uiribus suis presumentes, non solum tributa negare, sed etiam Romanis presumunt rebellare. Romani collecto exercitu super Francos irruunt, et uictos usque ad internecionem proterunt.

 Britanni siue Brittones, a quibus cognominata est Britannia Occeani insula, qui eam incoluerunt, a tempore G. Iulii Cesaris usque ad annum Domini 413. sub imperio Romano degerunt. Hi, tempore Marci Antonini ueri, instantia Lucii Britanniarum  regis, per legatos Eleutherii pape mysteria christianitatis susceperunt, in qua aliqui eorum usque martyrii coronam prouecti sunt. Qui cum crebris et pene continuis Pictorum incursionibus fatigarentur, et ipsi ad resistendum inimicis imbelles inabilesque haberentur, consilio regis sui uertiginii gentem Anglorum a finibus Saxonie inuitant, eosque contra omnes hostium assultus defensores sibi parant. Angli, cum aliquandiu strenue et fortiter eos tutati fuissent, tandem dominandi cupiditate illecti, et ad hoc imbecillitate eorum adducti, quos defensandos susceperant, illos sibi subicere deliberant. Tam uiolenta iniustitia indigene Brittanni alienigenis Anglis subiugati, in ius et nomen Anglorum  quasi uicti concesserunt, et nunquam de subiugo eorum se excutere potuerunt [1 1Kb] .

 Wandali quoque de Scythia oriundi, a Gothis uicti, alienas terras inuadere ceperunt, qui suas retinere non potuerunt. Hos circa Danubium commorantes, rursum post multum tempus Giberich Gothorum rex bello uictos inde exturbauit, et ad hoc perpulit, ut quas quoquo modo habere uidebantur relictis sedibus, Romano imperio se subderent, et a Constantino Magno locum habitandi sibi dari suppliciter peterent. Quod et impetrauerunt, et Pannonias ab eo sibi delegatas per sexaginta annos pacifice inhabitauerunt. Unde anno Archadii 13. et Honorii. euocati instinctu Stiliconis rebellionem contra rem publicam meditantis, infuderunt se per Gallias, iunctis  sibi Alanis, easque aliquandiu miserrime dilacerauerunt. Etiam inde eos expellebant Gothi, non quidem prospicientes Galliarum quieti, sed uacuefacientes patriam sue rapacitati. Wandali Hispanias aggressi, nunc Hispanias, nunc Gallias multo tempore depopulati sunt; sed nec ibi a Gothis tuti esse potuerunt. Quippe quia Gothi nimis Italiam inquietabant; Honorius, deliberato cum suis consilio, Hispanias et Gallias, quas sibi a Wandalis aliisque gentibus prereptas dolebat, Gothis rata confirmatione donauit. Cum ergo Gothi a finibus sibi deputatis Wandalos aliosque hostes effugare maturarent, et Wandali undique conclusi timore Gothorum estuarent, peccatis populi facientibus, inopina et  grata occurrit eis felicitatis oportunitas. Nam inter Bonefacium et Aethium Romanos duces per inuidiam orta simultate, Bonefacius factus inferior, cum dolorem sue iniurie nollet, ulcisci nisi damno et peri culo rei publice, ad Hispanias transiuit, et Wandalos ad occupandam Libiam et Affricam inuitauit. Quo cum peruolassent, ibi regnum suum multo tempore confirmauerunt, et diuina et humana sine aliquo respectu humanitatis uel diuinitatis perturbauerunt.

 Winilorum, qui postea patria lingua Langobardi a longis barbis uocati sunt, certam quidem originem legimus, sed certum originis eorum tempus non inuenimus. Nam reges regnasse super eos legimus, quorum etiam nomina didicimus, sed  annos regni eorum per tempora distinctos non inuenimus. Hi in Scandinauia Scythie insula degentes, cum ita multiplicati essent, ut eos terra sua capere non posset, egressione tertie partis minuere multitudinem consilium habuerunt, et quinam exire deberent, missa sorte quesiuerunt. Ergo tertia pars Winilorum, prout eos missa sors elegerat, ducibus Agion et Ibor de Scandinauia insula egressi, de loco in locum ibant, incerti et uagabundi; et a multis sepe bellis impetiti, uiriliter, quia pro anima res erat illis, salutem et libertatem suam defendebant. Porro Agion et Ibor mortuis, regnauit primus super  eos Agelmundus 23 annis. Qui, dum ageret se iusto securius, a Bulgaribus cum multis suorum est extinctus. Lamissio regnauit secundus, et post eum 40 annis regnauit Lethu tertius, Ildehoch quartus, Gudeoc quintus, eo tempore quo Odoacer regnabat in Italia. Sextus Langobardorum rex fuit Claffo, septimus Tato, octauus Waltarith, nonus Audoin, qui Langobardos in Pannoniam duxit; decimus Alboin, qui, transductis in Italiam Langobardis, regnum eorum ibi firmissime stabiliuit.

 At Gothorum, qui apud antiquos Gete dicti sunt, quique postea diuisi, duo ex se regna, id est Ostrogotharum et Wisigotharum, fecerunt, talem originem fuisse cognouimus ex historia Iordanis. Isti Scanciam Scythie insulam primo incoluerunt.  Cuius possessione non contenti, cum rege eorum Berich inde exierunt, et uicinas Scythie insulas et terras peragrantes, uicinas gentes bellis lacessebant, et terrore nominis sui finitimas gentes sibi subigebant. Post sub Filimere quinto rege suo ad ulteriora Scythie progressi, ad citeriores usque ripas Danubii, terras Tracie, Dacie, Mesieque diu longe lateque sunt peruagati. Ibi per multa tempora, immo per multa secula, in gentem magnam coaluerunt, et multas gentes uictoriis suis applicantes, nomen et fortitudinem suam amplificauerunt. uiribus uigentes, ingenio callentes, philosophie quoque disciplinis eruditi, natiuam barbariem exuentes, humanitate et honestate aliis barbaricis gentibus preminebant.  Tempore autem Decii imperatoris, transito Danubio cum Gniua rege suo, grauiter incubabant Romano imperio. Qui a Decio impetiti bello, exercitu Romanorum protrito, ipsum Decium peremerunt cum filio Decio. Hac felicitate elati et sepe postea in congressu Romanis ducibus superiores effecti, toti orbi Romano erant terrori. Isti adhuc trans Danubium constituti, tempore ualentis imperatoris ceperunt ciuili bello inter se collidi. Athalaricus dux unius partis cum preualuisset Fritigerno duci alterius partis, Fritigernus a ualente auxilium petit, christianum se fieri promittit. ualens auxilium mittit, eosque in sectam Arrianorum, Arrianus ipse, induci fecit. Anno 13o ualentis Huni, qui et ipsi in Scythia potenter debachabantur atque ferociter,  nacti oportunitatem ex intestina Gothorum simultate, fines eorum ex improuiso inuadunt, eosque bello uictos aut sibi subiugant, aut captiuitate excruciant, aut patria eliminant. Ita Gothi, qui multas gentes subdiderant suo seruitio [2 1Kb] , Hunorum subduntur dominio, et nimis eorum potentiam adaugent, dum omnes qui Gothis seruiebant, per Gothos Hunorum principatui parent. Taliter Huni in omni pene Scythia principatu et fortitudine cunctis preminebant. Gothi uicti partim se, Danubio transito, ingesserunt finibus Romani imperii, et a ualente petierunt terram ad inhabitandum sibi dari. Qua re  impetrata, cum aliquandiu se continuissent ab omni armorum insolentia, tandem Romanorum auaritia coacti et rei familiaris inopia, in ipso imperii sui sinu grauia concitauerunt prelia. Quibus ualens imperator occurrens, bello uictus ab eis et igni crematus, iusto Dei iudicio, rei publice nimiam intulit incommoditatem, hostibus uero auxit elationem. Hi ergo Gothi, qui Romano imperio incubabant, Wisigothas se, id est occidentales Gothos, nominabant, et per multos annos occidentales Romanorum fines usque ad ipsas ulteriores Hispanias infestabant, ubi etiam postmodum in regnum coaluerunt. Porro Gothi, qui in patrio solo trans Danubium sub Hunorum dominio remanere passi sunt, regulos quidem sue gentis habuerunt, et sese Ostrogothas, id est  orientales Gothos appellauerunt. Qui et ipsi postea per Theodericum regem suum a Zenone imperatore Italie regnum dono acceptum per multos annos tenuerunt. Ita Gothi quasi duobus capitis sui cornibus orientem et occidentem uentilantes acerrime, duo ex se regna creauere, scilicet Wisigotharum in Hispania et Ostrogotharum in Italia.

 De regno Hunorum, quod in omni pene Scythia tenebat principatum, ipsa gentis barbaries me silere faceret, nisi illud famosum Galliarum et Italie excidium me loqui cogeret, quando per Attilam eorum regem iudicium Dei se longe lateque effudit, quem quasi gladium limatum et exacutum de uagina indignationis sue super peccatrices gentes Deus distrinxit. De eorum ergo origine que in antiquorum  leguntur historiis, aperiam paucis. Filimer, Gothorum rex, Gadarici magni filius, qui post egressum Scantie insule iam quinto loco tenuit principatum Getarum, et terras Scythie cum sua gente introiit, repperit in populo suo quasdam magas mulieres, quas Gothico sermone Alirunnas dicunt; easque habens suspectas, de medio sui proturbauit, longeque ab exercitu suo fugatas in solitudine cegit errare.  Quas siluestres homines, quos nonnulli Faunos ficarios uocant, per desertum uagantes dum uidissent, et earum complexibus se in coitu miscuissent, genus hoc ferocissimum ediderunt, quod fuit primum inter paludes Meotidas; minutum, tetrum atque exile quasi hominum  genus, nec alia uoce notum, nisi quod humani sermonis imaginem assignabat, et quos bello forsitan minime superabant, uultus sui terrore nimium pauorem ingerentes, terribilitate fugabant: eo quod erat eis species pauende nigredinis, et uelut quedam, si dici fas est, deformis offa, non facies, habensque magis puncta, quam lumina. Quorum animi fiduciam toruus prodit aspectus. Qui etiam in pignora sua primo die nata deseuiunt. Nam maribus ferro genas secant, ut, antequam lactis nutrimenta  percipiant, uulneris cogantur subire tolerantiam. Hinc imberbes senescunt, et sine uenustate effebi sunt; quia facies ferro sulcata, tempestiuam pilorum gratiam cicatrice absumit. Exigui quidem forma, sed arguti, motibus expediti, et ad equitandum promptissimi, scapulis latis, et ad arcus sagittasque parati, ceruicibus firmis, et superbia semper erecti.  Hi uero sub hominum figura, uiuunt belluina seuitia. Tali ergo stirpe procreati Huni, cunctis uicinis gentibus erant horrori et formidini. Horum potentiam auxit uictoria de Gothis, manentibus trans ripas Meotidis fluminis, qui in Scythia pollebant gloria singularis potentie et fortitudinis. Quam uictoriam hoc modo Huni adepti sunt: uenatores Hunorum, sequentes uestigia cerue Meotidas paludes  transeuntis, quas inperuias esse hactenus putabant, Scythicam regionem diligenter explorant, explorata omnia Hunis nuntiant, ad transeundum eos animant. Horum ducatu paludibus transitis, uelut quidam turbo subito incubuerunt gentibus Scythicis, easque omnes subiugauerunt sibi, ipsosque Gothos ceteris imperitantes aut preminentes expulerunt sedibus suis. Hoc felicitatis successu Huni inter ceteras Scythie gentes elati per uictoriam de Gothis, per annos fere octoginta laborauerunt ad concussionem et ruinam mundi. Ab hac ergo eorum uictoria usque ad mortem Attile regnum eorum in hoc annotabimus opere.

Extra has et alie gentes fuerunt, que Romanum imperium dilacerauerunt, id est Gepides, Alani,  Turchi, Bulgares, et alie plures, que omnes ab aquilonis plaga exierunt; ut super hoc fortasse uideatur dictum per prophetam: Ab aquilone pandetur malum super uniuersam terram.

Ordiamur ergo telam narrationis nostre ab anno Domini 381., quo anno post mortem ualentis ualentinianus minor et Gratianus, filii maioris ualentiniani, incipientes simul regnare, regnauerunt annis 6. Ab hoc anno Sapor, qui diu imperauerat Persis, imperauitannis 28. Ab hoc anno Britanni sub imperio Romano fuerunt annis 30 [3 1Kb] . Ab hoc anno Wandali cum rege suo Modigisilo per Gallias crudeliter debacchati sunt annis 33 [4 1Kb] . Super Francos in Sicambria commorantes, regnabat Priamus [5 1Kb] . Alii scribunt eum  periisse in bello, quo, ut diximus, Franci nimis attriti sunt ab exercitu prioris ualentiniani, et de Sicambria exire compulsi. Fritigernus, qui super Wisigothos aliquandiu regnauerat, ab hoc anno 3 annis regnauit. Ostrogothis in patrio solo sub Hunorum dominio remorantibus preerat Winitharius; eisque ab hoc anno usque ad mortem Attile per annos plus minus 80 prefuerunt reguli gentis sue. Balamber Hunis imperabat, qui, et post eum Mundzuch pater Attile, Octar et Rugila fratres eius,  Bleda et Attila, frater eius, ab hoc anno usque ad mortem Martiani imperatoris regnauerunt annis plus minus 80. Anno ab Adam 4331. [6 1Kb] secundum Dionisium, anno uero Domini 381, secundum Dionisium, Olimpiadis 289. anno 4. post mortem impii ualentis imperant.


381. 1. GRATIANUS ET uALENTINIANUS. 1. SAPOR. 1. PRIAMUS. 1. BRITANNI. 1. MODIGISILUS. 1. FRITIGERNUS. 1. WINITHARIUS. 1. BALAMBER.

 Theodosius a Gratiano magister militum ordinatus, incredibili celeritate et mira felicitate deuictis multis barbaris gentibus, lassam rem publicam in orientis partibus reparauit.  Clarebant eo tempore Damasus Rome, 13um papatus  annum agens;  Didimus Alexandrinus, qui a quarto etatis anno lumine captus, quamuis esset elementorum ignarus, tamen in litterarum scientia etiam philosophis erat mirabilis;  Hieronimus, totus diuine scripture incumbens; Gregorius Nisenus, Gregorius Nazanzenus, Martinus Turonensis episcopus, Ambrosius Mediolanensis, Rufinus Aquileiensis presbiter; in Aegypto Pachomius abbas, Meletius Antiocenus episcopus, per hoc clarior, quod Theodosius in somnis preuidit, se ab eo indui clamide imperiali et diademate coronari.


382. 2. 2. 2. 2. 2. 2. 2. 2.

 Gratianus ualde religioni fauet, et per omnia rei publice promptus, Theodosium consortem  imperii facit.  Paula inter nobiles Romanorum matronas prenobilis, abrenunciat mundo.  Psalterium quod secundum LXX interpretes in omnibus ecclesiis cantabatur, Hieronimus correxit. Quo iterum uitiato, psalterium nouum composuit, quod et a LXX interpretum editione non multum discordaret, et cum Hebraico multum concordaret. Quod ut omnibus clarum fieret, ipsum psalterium distinxit per asteriscos, id est stellam +, et per obelos, id est uirgam iacentem ÷, docens ea que continentur sub asterisco + usque ad duo puncta .. in Hebreo haberi et a LXX pretermissa esse; ea uero que continentur sub obelo ÷ usque ad duo puncta: in Hebreo non haberi, sed a LXX addita esse, iusta Theodotionis  dumtaxat translationem [7 1Kb] . Hoc psalterium Damasus papa rogatu Hieronimi in Gallicanis ecclesiis cantari instituit, et propter hoc Gallicanum uocatur; Romanis psalterium secundum LXX retinentibus sibi, propter quod Romanum uocatur. Hec duo psalteria cum non sufficerent ad proponenda testimonia de Christo contra Iudeos, qui non recipiunt nisi ea que habentur in Hebreo, addidit et tertium, quod uocatur Hebraicum, pro eo quod rogatu  Sophronii uiri sapientis transtulit illud de Hebraica ueritate in Latinum uerbo ad uerbum. Quod psalterium et alia Hieronimi opuscula idem Sophronius de Latino in Grecum transtulit.  Teophilus Alexandrie episcopus cyclum de obseruatione pasche per centum annos digestum, quem laterculum uocauit, ab hoc anno incohauit, hoc est a primo consulatu Theodosii.  Damasus papa rogatu Hieronimi, instituit dicere in ecclesia in fine psalmorum: Gloria Patri et Filio et Spiritui sancto; Sicut erat. Instituit etiam psalmos in ecclesia nocte dieque cantari [8 2Kb] . [Ut autem chori in duas partes diuisi, ipsos psalmos alternatim cantarent, iam tempore Constantii imperatoris in ecclesia Anthiocena instituerant primi Flauianus et  Diodorus uiri probate uite et doctrine; quod inde ad terminos totius orbis usque peruenit.]


383. 3. 3. 3. 3. 3. 3. 3. 3.

 Maximus in Britannia per tyrannidem imperium arripit.  Post Frithigernum secundus apud Wisigothas regnat Athanaricus anno uno; qui, confederatus Theodosio, et ab eo Constantinopolim inuitatus, mox 15. die ex quo uenerat ibidem obiit. Basilius Cesariensis, qui gemina philosophia et sanctitate claruerat; cui Deus apparens ad precem eius eum docuit, ut propriis uerbis sanctum sacrificium consecraret; cui reuelatum est, quod Mercurius miles et martyr Iulianum imperatorem peremerit; qui iuuenem, qui ob amorem uirginis sibi per diabolum conciliate negauerat Christum, reconciliauit Christo,  palam altercans cum diabolo; qui impetrauit a Deo, ut sanctus Effrem Syrus Grece loqueretur; qui peccata peccatricis scripta et signata orando oblitterauit : his et multis aliis clarus, dum medicus Hebreus imminere sibi mortem per tactum uene reuera pronuntiaret, mortem orando in crastinum distulit, et ita medicum cum suis ad Christum conuertens, feliciter moritur. Damasus papa inuidiose adulterii accusatus, purgatur a 44 episcopis, accusatores eius uero ab ecclesia expelluntur. Apollinaris Laodicee episcopus, conuersus in heresim sui nominis, a Damaso papa damnatur, quia dicebat, quod Christus natus solam carnem, non animam susceperit, aut si suscepit non rationalem, sed tantum uiuificalem animam susceperit, sed potentia  deitatis suscepte carni pro anima fuerit, et ipsa caro non de Maria suscepta sit, sed caro et uerbum unius substantie fuerint [9 1Kb] .


384. 4. ROMANORUM. 4. PERSARUM. 4. FRANCORUM. 4. BRINTANORUM. 4. WANDALORUM. 4. WISIGOTHORUM. 4. OSTROGOTHORUM. 4. HUNORUM.

 [Damasus papa decreuit, ne quid  contra episcopos presumant archidiaconi, qui dicuntur etiam corepiscopi, id est regionum uel uillarum episcopi. Chore enim Grece, uilla uel regio Latine [10 1Kb]  .]  Maximus Pictos et Scottos Brittanniam incursantes superat.  Wisigothi sine rege sub Theodosio fuerunt annis 13.  Winitharius rex Ostrogothorum pro libertate contra Hunos rebellat in Gothia.  Ambrosius episcopus libros de Spiritu sancto ad Gratianum imperatorem scribit.  Corpus Pauli Constantinopolitani episcopi, sub Constantino in exilio ab hereticis suffocati, Constantinopolim refertur cum gloria a Theodosio imperatore.


385. R. 5. P. 5. F. 5. B. 5. W. 5. W. 1. O. 5. H. 5.

 In Gallia sanctus Romanus Blauiensis  obiit. Theodosius Archadium filium suum augustum facit.  Iustina mater ualentiniani Arriana in Ambrosium et omnem sanctam ecclesiam catholicam execrabili odio deseuit.  Francis post Priamum Priami filius Marcomirus et Sunno, filius Antenoris, principantur annis 36. Quorum ducatu Franci Sicambria egressi, consedere secus Rhenum in oppidis Germanie.  Winitharius Hunos in bello superat.


386. 6. 6. 1. 6. 6 2. 6. 6.

 Maximus in Gallias transit, et Gratianum imperatorem Lugduni perimit; fratrem uero eius ualentinianum simulato pacis federe per triennium Italia expellit, Theodosius solus annis 11 imperat.   Balamber rex Hunorum Winitharium in bello perimit; post quem secundus apud Ostrogothas regnat Hunimundus annis 2.  Secunda synodus uniuersalis 150 patrum Constantinopolim congregatur, iubente Theodosio et annitente Damaso papa; que Macedonium negantem Spiritum sanctum Deum esse condemnans, consubstantialem Patri et Filio Spiritum sanctum esse docuit, dans symboli formam, quam tota Latinorum et Grecorum confessio in ecclesia ad missas sollemnibus diebus decantat. Hic decretum est, ut Constantinopolis tanquam noue Rome episcopus post Romanum pontificem habeat priuilegium.  Priscillianus in Hispania episcopus condens heresim sui nominis, ecclesiam perturbat.  Hic  personas sancte Trinitatis confundebat, dicens eumdem esse Patrem quem Filium et Spiritum sanctum. Carnium escas pro immundis habebat; coniuges, uiros a nolentibus feminis, feminas a nolentibus uiris separabat; opificium omnis carnis non Deo bono et uero, sed malis angelis assignabat; animas eiusdem nature et substantie, cuius est Deus, esse dicebat, et eas ad agonem quendam spontaneum, non tamen in terris exercendum, per  septem celos et per quosdam principatus gradatim descendere et in malignum principem incurrere, a quo mundum istum factum esse dicebat, atque ab hoc principe per diuersa carnis corpora seminari; homines uero fatalibus stellis colligatos, corpusque nostrum secundum 12 celi signa compositum esse dicebat, constituens Arietem in capite, Taurum in ceruice, Geminos in humeris, Cancrum in pectore, Leonem in manibus, uirginem in uentre, Libram in umbilico, Scorpium in coxis, Sagittarium in uirili, Aquarium in uesica, Capricornum in tibiis, Pisces in plantis.  Super his auditus in conciliis episcoporum, Romam petit, ibique a sanctis Damaso et Ambrosio repudiatus, in Galliis quoque in synodo Burdegalense a sancto Martino [11 1Kb]  aliisque hereticus iudicatus, ubi se damnandum intellexit, imperatorem Maximum appellat. A quo auditus et episcopatu pulsus, Treueris ab Euodio prefecto perimitur cum multis suis sequacibus, edicente imperatore, ut huius secte complices in Hispania perimerentur. Itachius et Ursatius episcopi accusatores Priscilliani communione ecclesie priuantur ab episcopis, nefas esse dicentibus, cuiuscunque modi hominem episcoporum accusatione necari, Maximo imperatore et aliquibus episcopis Itachium et Ursatium defendentibus. Et hac de causa sanctus Martinus a Maximo molestatur, quia nolebat communicare Itachianis. uix tamen obtinuit, ut Priscillianiste non occiderentur.  Paula Rome preponens Bethleem, ibi cum  filia Eustochio ancillatur Christo, et sancte uiuendo multas ad emulationem sanctitatis incitat.


387. 1. 7. 2. 7. 7. 3. 1. 7.

 Siricius Romane ecclesie 37us [12 1Kb] presidet. Hic constituit, hereticum penitentem per impositionem manus sacerdotalis ab ecclesia esse recipiendum. Hic Manicheos Rome inuentos exsiliauit. Ambrosius episcopis ritum antiphonas in ecclesia canendi primus ad Latinos transtulit a Grecis, apud quos hic ritus iamdudum inoleuerat, ex instituto Ignatii Antioceni episcopi et apostolorum discipuli, qui per uisionem in celum raptus, uidit et audiuit, quomodo angeli per antiphonarum reciprocationem ymnos sancte Trinitati  canebant.  Franci Quintinum et Eraclium Romanorum duces cum omnibus pene suis iuxta Treuerim delent.  In Egypto Iohannes anachorita sanctitate et prophetie spiritu claret.


388. 2. 8. 3. 8. 8. 4. 2. 8.

 Corpora Geruasii et Prothasii martirum Mediolani ab Ambrosio reperta sunt.  Ostrogothis regnat Horismud annis duobus.


 389. R. 3. P. 9. F. 4. B. 9. W. 9. W. 5. O. 1. H. 9.

 ualentinianus imperator, Maximum fugiens, Constantinopolim uenit, et a Theodosio paterne suscipitur.  Augustinus cum esset Manicheus, per Ambrosium ad rectam fidem conuertitur, et relictis scolis baptizatur.


390. 4. 10. 5. 10. 10. 6. 2. 10.

 Maximus tirannus ab Ambrosio excommunicatus, quia corrigi noluit, a Theodosio Aquileie in bello perimitur; et ualentinianus imperio restituitur.  Ostrogothi sine rege fuerunt annis 40.


391. 5. 11. 6. 11. 11. 7. 1. 11.

 Theodosius imperator immane facinus, quod commisit, quando Thesalonice septem milia  ciuium fecit occidi in ultionem iudicum in seditione occisorum, imitabili publice penitentie exemplo diluit, ab Ambrosio ecclesia exclusus et humili satisfactione reconciliatus.  Gregorius episcopus Nazanzenus obiit. Ambrosius post Hilarium Pictauensem ymnos in ecclesia canendos primus composuit. Claudianus gentilis peta Rome claret.


392. 6. 12. 7. 12. 12. 8. 2. 12.

 Caput Iohannis baptiste a Theodosio imperatore Constantinopolim translatum est. Quod cum ualens imperator olim illuc uoluisset transferre, uehiculum, in quo sanctum caput ferebatur, nullo modo moueri potuit.


393. 7. 13. 8. 13. 13. 9. 3. 13.

  Terribile in celo signum columne per omnia simile apparuit. In Hispania Prudentius lyricus peta claret.


394. 8. 14. 9. 14. 14. 10. 4. 14.

 Hieronimus librum illustrium uirorum hic finit; Gennadius abhinc incipit.  Alexandrie iussu Theodosii templa idolorum a Theophilo episcopo destruuntur, et euerso famoso Serapis fano, martyrium ibi consecratur, et in eo ossa Iohannis baptiste reconduntur; que hoc modo Alexandriam translata fuerant.  Apostata Iuliano imperante et contra Christum furente, pagani ossa Iohannis baptiste in urbe Samaria sepulti effracto sepulcro extrahentes dispergebant per agros eaque rursus collecta igni cremabant, et sanctos cineres  pulueri immixtos per era dispergebant. Sed quidam monachi ex Hierosolimis immixti furentibus paganis, quotquot potuerunt ossa collegerunt et ad abbatem suum Philippum Hierusalem detulerunt. Philippus ea Athanasio episcopo Alexandrie misit.  Sanctus Patricius Scottus in Hibernia cum suis sororibus uenditur; ubi, cum esset regis porcarius, angeli sepe colloquio fruitur.


395. 9. 15. 10. 15. 15. 11. 5. 15.

Arsenius Rome claret, qui usque ad 40um etatis  annum in aula imperatorum gloriose militans, ex senatore fit monachus, et per annos 55 in eremo sanctitatis exemplo omnibus mirabilis enituit. Hieronimo scripturas sacras ueteris testamenti de Hebraica ueritate in Latinam linguam uertente, editio LXX interpretum, que tenebatur a cunctis et Grecis et Latinis, cepit in secundis haberi. Quod contra inueteratum ecclesie usum fieri quamuis sancti et docti uiri egre ferrent, preualuit tamen auctoritas Hebraice ueritatis, postquam patuit, quantum ab ea discreparent LXX interpretes.


396. 10. 16. 11. 16. 16. 12. 6. 16.

 Hoc tempore in castello Iudee Emaus natus est puer perfectus, ab umbilico et sursum diuisus, ita ut haberet duo pectora et duo capita, et  unusquisque sensus proprios; et unus edebat et bibebat, et alter non edebat; unus dormiebat, et alter uigilabat; nonnumquam insimul dormiebant, insimul tamen ludebant ad alterutrum, et flebat uterque, et percutiebant inuicem. Porro uixerunt annis ferme duobus, et unus quidem mortuus est, alter uero superuixit diebus quatuor.  ualentinianus imperator nimia austeritate Armogastis magistri militum ad uite tedium perductus [13 1Kb] , laqueo uitam finiuit. Eugenius auxilio Arbogastis tyrannizat.  Corpora Abacuc et Michee prophetarum reuelantur. Didimus Ab Oculis anno etatis 85o Alexandrie obiit.


397. 11. 17. 12. 17. 17. 13. 7. 17.

 Theodosius Eugenium et Arbogastem in  bello perimit, et ipse non multo post obiit. Post quem filii eius Archadius et Honorius imperant annis 13.  Corpora Nazarii et Celsi martirum Mediolani ab Ambrosio reperta et leuata sunt.


398. 1. 18. 13. 18. 18. 14. 8. 18.

 Constantinopolis iram Dei formidans, igne super nubem terribiliter fulgente, ad penitentiam conuersa euasit. Rufinus magister militie orientalis rebellans, a Stilicone magistro militie occidentalis perimitur. Gildo comes Africe rebellans, consueta stipendia Romanis subtraxit, quem non multo post Stilico interficiens, Africam ad ius pristinum redegit.  Wisigothi rupto cum Romanis federe, Alaricum super se regem creant, qui regnauit  annis 18 [14 1Kb] .


399. 2. 19. 14. 19. 19. 1. 9. 19.

 Anastasius Romane ecclesie 37us [15 1Kb] presidet.  Sanctus Martinus secundum quosdam obiit hoc anno.  Florebant in ecclesia hoc tempore sancti et docti uiri, Iohannes Crisostomus Constantinopolis episcopus, sanctitate quidem et scientia clarus, sed in facundia sua seuerior et liberior iusto; Donatus Epiri episcopus, qui ingentem draconem expuens in  ore eius interfecit, quem octo iuga boum uix trahere potuerunt ad cremandum; in Hispania Orosius historiographus; in Aquitania Seuerus, qui uitam Martini et alia multa scripsit, qui in senecta a Pelagianis seductus, silentium usque ad mortem tenuit, tacendo corrigens, quod loquendo peccauit.  In Gallia Seuerinus Agripinensis, Seruatius quoque decimus Tungrensium [16 1Kb] episcopus, Domini nostri Iesu Christi consanguineus, non solum ex eo quod uoluntatem Dei patris faciebat, sed etiam secundum carnem.  Qui natus quidem in Perside filius fuit Emmiu, cuius pater fuit Eliud frater Elisabeth, que pererit Iohannem baptistam. Mater uero Eliud et Elisabeth, Esmeria, soror fuit Anne, que genuit Mariam matrem Domini.


 400. R. 3. P. 20. F. 15. B. 20. W. 20. W. 2. O. 10. H. 20.

 Romanorum prouincias hinc Wisigothi, inde Huni grauiter incursant. Rome celebrato gladiatorio ludo, Telematius monachus increpans populum attentius spectaculo inhiantem, lapidatur a populo. Unde offensus Honorius imperator, gladiatorium ludum edicto suo imperpetuum remouit.


401. 4. 21. 16. 16. 21. 3. 11. 21.

Imperatores zelum patris sui Theodosii secuti, iubent in toto orbe Romano templa idolorum destrui. Hieronimus et Rufinus Aquileiensis presbiter, orta inter se simultate pro questionibus scripturarum, libros inuectiuarum satis quidem luculento,  sed nimis mordaci sermone in alterutrum conscribunt.


402. 5. 22. 17. 22. 22. 4. 12. 22.

 Sanctus Martinus etatis anno 81, episcopatus uero 26 obiit hoc anno secundum Prosperum, qui scribit, eum obisse anno 5o Archadii et Honorii;  immo secundum Seuerum, qui scribit in uita eius  , eum post mortem Priscilliani sedecim annos uixisse.


403. 6. 23. 18. 23. 23. 5. 13. 23.

 Ambrosius Mediolanensis obiit, cuius uitam Paulinus Nolanus episcopus ad Augustinum episcopum describit.  Hic Paulinus Nole postmodum episcopus, cum esset innumerabilium  prediorum dominus, ammirabili exemplo uenditis omnibus religionem elegit expeditus; cui Terasia ex coniuge soror facta, equatur beate uite testimonio et merito. Hic se episcopum pro captiuo filio pauperis uidue in seruitutem barbari addixit; sed diuinitus proditus quis esset, multos captiuos libertati restituit.  Hoc tempore in Italia Sisinnius, Martirius et Alexander a gentilibus martirizantur. Quorum corpora cum Mediolanum deferrentur,  cecus per eos illuminatur, dicens, se illuc per uisum directum esse ab Ambrosio episcopo, dicente, se in horum martyrum consortio deputatum esse.  Stilico pacem fratrum imperatorum interturbare uolens, Alaricum regem Gothorum fecit ordinari magistrum militum 


404. 7. 24. 19. 24. 24. 6. 14. 24.

 Innocentius Romane ecclesie 38us presidet [17 1Kb] . Hic decreuit pacis osculum ad missas dari, sabbato ieiunium celebrari, oleo ad usus infirmorum ab episcopo consecrato licere uti non solum presbiteris, sed omnibus etiam christianis, in suam suorumque necessitatem unguendo.  In Britannia Pelagius execrabili doctrina ecclesiam Christi maculare nititur,  dicens, hominem sine gratia Dei posse saluari suis meritis: unumquenque ad iustitiam propria uoluntate regi; infantes sine peccato originali nasci, sed tam insontes esse, quam insons fuit Adam ante preuaricationem; nec ideo baptizandos esse, ut a peccato soluantur, sed ut per adoptionem in regnum Dei ammittantur; qui etsi non baptizentur, esse tamen eis extra regnum Dei eternam et beatam uitam; Adam solum suo peccato lesum esse, eumque mortuum esse non ex culpe merito, sed ex conditione nature; qui moriturus fuisset, etiamsi non peccasset. Dicebat etiam, irritas esse orationes, que fiunt ab ecclesia, siue pro infidelibus, siue pro fidelibus. Hunc et Celestium et Iulianum complices eius Innocentius papa damnauit. Hieronimus quoque,  Augustinus et alii eos ut fidei hostes armis ueritatis impugnabant.  Orientales etiam grauiter exagitat mota de Deo questio, utrum Deus sit corpus et humanum scema habeat, an sit incorporeus et ab humano scemate omnino alienus; simplicioribus Deum corporeum et sub humano scemate esse astruentibus, aliis hoc destruentibus.


405. 8. 25. 20. 25. 25. 7. 15. 25.

Rome Alexis Romanorum nobilissimi uita mirabilis declarata est, qui prima nuptiarum nocte sponsam relinquens, pro Christo peregrinatus est per sedecim annos, et tandem apud Edissam Syrie urbem imagine sancte genitricis Marie eum diuulgante, inde quoque fugit, et ad portum Romanum  non sponte appulsus, a patre suo ut pauper excipitur  Ibique nulli cognitus sedecim annos agens, tenore uite sue in carta descripto [18 1Kb] , obiit, et diuina uoce manifestatus, totam Romam stupore et gaudio affecit.  Iohannes Crisostomus Eudoxiam, uxorem Archadii imperatoris, multosque sacerdotum infestos habens, episcopatu pellitur et exiliatur. Sed populo pro hoc tumultuante, reuocatur. Secundo exsiliatur, sed terremotu  regiam urbem grauiter concutiente, a ciuibus reuocatur. Pachomius abbas 110 annum agens in uirtutibus consummatur.


406. R. 9. P. 26. F. 21. B. 26. W. 26. W. 8. O. 16. H. 26.

Archadius imperator ossa Samuelis prophete a Iudea Constantinopolim transtulit, tam hilariter occurrentibus populis, ac si eum uiuentem cernerent. Paula Bethleem obit, cuius uitam Hieronimus scribit.  Augustinus in ecclesia philosophatur; cuius librorum, tractatuum et epistolarum numerus plus quam ad mille triginta extenditur, multis numero non comprehensis.


407. 10. 27. 22. 27. 27. 9. 17. 27.

 Ragadaisus Scyta cum ducentis milibus  Gothorum a Scytia ueniens, Italiam inuadit. Ex hoc murmur multus blasphemantium infremit in Christum, et christianitatis tempora culpantes, felicitatem gentilium attollunt. Inter quos precipue Simmachus orator furebat, qui etiam scriptis epistolis agebat de idolatria et de repetenda ara uictorie.  Quorum latrantium ora iniecto eis ueritatis osse obstruxerunt Augustinus libro de ciuitate Dei et Orosius historia sua. Prudentius quoque peta luculento metrici operis libello blasphemias Simmachi refellit.


408. 11. 28. 23. 28. 28. 10. 18. 28.

 Multis urbibus uastatis, Ragadaisus conclusus a Romanis, interit cum omnibus suis. Sdigerdis imperat Persis annis 34. Augustinus  apud Ypponem Africe, et Hieronimus apud Bethleem Iude, per epistolas inter se usque ad simultatem disceptant de quibusdam scripture capitulis, maxime de eo, quod dicit Paulus, se Petro in faciem restitisse, quia reprehensibilis erat; de quo Hieronimus scripserat, quia Paulus Petrum non reuera, sed simulate reprehenderit; Augustinus contra dicebat, quod eum reuera, non simulate reprehenderit.


409. 12. 1. 24. 29. 29. 11. 19. 29.

 Iohannes Crisostomus, urgentibus inimicis episcopatu abdicatus, ab Archadio exilio relegatur, ibique non multo post moritur. Innocentius papa et occidentales episcopi pro Iohannis preiudicio ab  orientalium se communione suspendunt. Iram Dei pro morte Iohannis nimia grandinis tempestas Constantinopoli incumbens, et mors Eudoxie auguste subsecuta intentat.


410. 3. 2. 25. 30. 30. 12. 20. 30.

 Archadius orientalis imperator timens filio suo octenni puero Theodosio, eique tutorem Sdigerdem Persarum regem testamento designans, mortem obiit. Sdigerdis tutelam pueri benigne  suscepit, et pacem firmissimam cum Romanis facit, mediante Marutha Mesopotamie episcopo. Is Maruthas et apud Persas, et apud Romanos omnimodis clarissimus habebatur. Utice terra septem diebus mugitum dedit.  Stilico regnum Honorii affectans filio suo Eucherio, rei publice perniciosus efficitur, barbaras gentes ipse alias regno immittens, alias consensu suo fouens; unde modo solito grauius earum et maxime Wandalorum rabies per Gallias exarsit.  Honorius post mortem Archadii cum fatruele suo Theodosio regnat annis 14.


411. 1. 3. 26. 31. 31. 13. 21. 31.

 Atticus Constantinopolites episcopus claret. Wandali duce Crosco Gallias peruagati,  multas urbes et ecclesias subuertunt. Croscus tandem a Mariano preside Arelati captus et per uictas urbes ignominiose retractus, ad mortem tormentatur  . Sub hoc turbine inter multos martyrizantur Sedunenses Florentinus et Hilarius, Desiderius Lingonensis cum uincentio archidiacono, Antidius Besontionensis episcopus. De hoc Antidio legitur, quod aliquando 3 feria post palmas transiens pontem Duuii fluminis, uidit agmen demonum, gesta sua principi suo referentium, et inter eos Ethiopem in manu sandalium preferentem, ad indicium quod Romanum presulem, cuius hoc erat, per 7 annos impugnatum, tandem ad lapsum traxerit. Qui uocans ad se Ethiopem, et in uirtute Dei et sancte crucis super eum ascendens, eo uectante  Romam uenit feria 5, hora celebrandi officii; et demone pro foribus expectante, pape rem retulit, negantem per sandalium ad penitentiam mouit, et missa uice eius celebrata, et parte crismatis a se consecrati assumpta, demone reuectante ad ecclesiam suam rediit, sabbato sancto, hora celebrandi officii. Rome femina gygantee magnitudinis de parentibus mediocris stature nata, multis stupori erat [19 1Kb] .


412. 2. 4. 27. 32. 32. 14. 22. 32.

 Alaricus rex Wisigothorum per Italiam debachatus, mandat Honorio imperatori, ut aut secum bello congrediatur, aut Gothis in regno suo locum ad habitandum largiatur. Honorius Gallias  furori gentium undique expositas eis concessit.


413. 3. 5. 28. 33. 33. 15. 23. 33.

 Wandali Gallias, quas per tot annos lacerauerant, relinquentes timore Gothorum, cum Alanis et Sueuis Hispanias occupant. Ibique fere 30 annis habitauerunt.  Alaricus facto federe cum Honorio, cum ad Gallias sibi datas tenderet, Stilico ipso sancto die pasche ex improuiso super eum irruit; et primo impetu uictor, postea a Gothis turpiter  uincitur  .  Honorius cognito Stiliconem esse tantorum malorum incentorem et uite sue insidiatorem, eum cum filio eius Eucario occidit  .  Alaricus rupto federe Italiam repetit, ipsam Romam capit, in ea multa loca incendit, multos affligit, a sanguine tamen et cede temperat, et ad sanctorum limina confugientibus indulget  ; tertia die sponte Roma egreditur, ad Siciliam nauigare contendens naufragium patitur, et non multo post apud Consentiam urbem subita morte defungitur. Capta est autem Roma 9 Kalendas Septembr. anno 1164 [20 1Kb] conditionis sue.  His diebus apud Africam in Uticensi litore dens gygantis inuentus est tam ingens, ut si minutatim in modulos nostrorum dentium concideretur, centum  dentes inde fieri possent [21 1Kb] .  Interim Wandalis iterum Gallias incursantibus congressi Franci, Modigisilum regem, cum 20 milibus Wandalorum extinguunt: et suprema forte internecio Wandalorum fuisset, nisi reliquis eorum rex Alanorum Resplendial subsidio uenisset.  Britannorum uires hac tempestate nimiis hostium irruptionibus nimis erant attenuate; et quia a Romanis undique bello laborantibus nichil subsidii habere poterant, subtrahunt se ab eorum dominatione, et per annos circiter 67 multum multis calamitatibus laborauerunt. Wandalis post Modigisilum Modigisili filius Gundericus regnauit in Hispaniis annis 16. Wisigothorum tertius regnauit Athauulfus annis 3. [Franci sepe Gallias incessentes, diripiunt  prima, et secunda irruptione incendunt urbem Treuerim, quam condidit Treber, filius Nini Assiriorum regis, profugus a facie nouerce sue Semiramidis, et a suo nomine Treberim denominauit [22 2Kb] .]


414. R. 4. P. 6. F. 29. B. 1. W. 1. W. 1. O. 24. H. 34.

 Athauulfus Romam redit; quod reliquum erat abradit; inter ceteros Placidiam quoque, sororem Honorii imperatoris, captiuam abducit, eamque sibi uxorem ducit. . Honorius imperator, quia in Deo sperauit affectu optime religionis, liberauit eum Deus a multis in se undique insurgentibus tyrannis.  Siquidem in Britanniis Gratianus, in Galliis Constantinus et Constans filius eius ex monacho  cesar factus, item post eos in Galliis Gerontius et Maximus, Salustius, Iouinus, Sebastianus;  in Africa Eraclianus; Rome Tertullus et Attalus ille, quem Gothi capta Roma imperatorem ludicro creatum, uno die imperiali scemate procedere,  crastino autem seruo scemate sibi ministrare fecerunt; hic, inquam, non iam ludicro, sed serio imperare affectans: hi omnes, ut tyrannidem inuaserunt, diuersis locis, diuersis temporibus, a militibus Honorii capti aut extincti perierunt.


415. 5. 7. 30. 2. 2. 2. 25. 35

 Maximus Taurinensis episcopus claret, qui in omeliis componendis et in ecclesia declamandis studuit eleganter. Hispanie Wandolorum ferro, fame, pestilentia, morsibus bestiarum grauiter laborant.  ualentia Galliarum ciuitas a Gothis capta est.  Predestinatorum heresis hoc tempore cepit serpere, qui ideo Predestinati uocantur, quia de predestinatione et diuina gratia disputantes asserebant, quod nec pie uiuentibus prosit  bonorum operum labor, si a Deo ad mortem predestinati fuerint; nec impiis obsit, quod improbe uiuant, si a Deo fuerint predestinati ad uitam. Que assertio et bonos a bonis auocabat, et malos ad mala prouocabat.  Hec heresis ex libris Augustini male intellectis initium sumpsisse dicitur.


416. 6. 8. 31. 3. 3. 3. 26. 36.

 Honorius imperator sopitis in Africa hereticis, pacem reddit ecclesiis. Perempto a suis Atauulfo Wisigothorum rege, Sigericus regnat anno uno.  Iudeus quidam cum questus causa sepe in multis hereticorum ecclesiis baptizatus fuisset, uenit etiam ad ecclesiam orthodoxorum, sub eadem intentione baptizandus. Et cum baptizari deberet, aqua fontis subito disparuit; et iterum  atque iterum aqua allata et fonte repleto, iterum atque iterum aqua disparens, uirtutem Dei et Iudei perfidiam ostendit.


417. 7. 9. 32. 4. 4. 4. 27. 37.

 Zosimus Romane ecclesie 39us presidet [23 1Kb] . Hic decreuit cereum sabbato sancto pasche per ecclesias benedici.  Perempto a Wisigothis Sigerico, regnat Wallia annis 22  .  Quidam occidentales ultimo anno cycli decennouennalis pro embolismo communem annum tenentes, ac per hoc in pascha celebrando aberrantes, diuino miraculo ad ueritatem reuocantur. In una enim Italie ecclesia, ubi annuatim sabbato sancto pasche, hora baptizandi, solebat aqua diuinitus manare et  statim ex sese redire, nullo deductorio penitus apparente; nunc temperius iusto, id est 8 Kal. April., pascha celebrantes, aqua non emanans expectatione totius diei ac noctis fefellit; legitimo autem die pasche hora baptizandi aqua solito emanans,  10 Kal. Maii pascha debere celebrari ostendit.  Corpora sanctorum Stephani prothomartiris. Nicodemi, Gamalielis et Abibon Luciano presbitero reuelata sunt. Et corpus quidem prothomartiris Stephani Iohannes episcopus a Caphargamala Hierusalem transtulit, quod post aliquot annos inde leuatum est a Iuliana matrona, que corpus Alexandri uiri sui sepulti iuxta corpus prothomartiris leuare uolens, pro corpore uiri sui corpus prothomartiris leuauit, et multa miraculorum gloria illustratum Constantinopolim detulit.


418. R. 8. P. 10. F. 33. B. 5. W. 5. W. 1. O. 28. H. 38.

 Orosius presbiter rediens a Hieronimo, ad quem missus fuerat ab Augustino pro  discenda questione de origine anime  reliquias prothomartiris Stephani ad Africam detulit cum historia inuentionis eius, quam gratia miraculorum prosequente ubique Deus mirificauit. Unde plura Augustinus, multo plura scripsit Euodius.  Honorius, pacto federe cum Gothis, Aquitaniam tradidit eis. Wallia Placidiam ab Atauulfo captam reddit Honorio fratri; Honorius eam dat uxorem Constantio comiti, ex quo Placidia ualentinianum genuit, qui post Honorium regnauit.


419. 9. 11. 34. 6. 6. 2. 29. 39.

 Sunnone et Marcomiro Francorum ducibus defunctis, Franci in commune deliberant, ut et ipsi, sicut alie gentes, unum regem habeant; et filium Marcomiri ducis Pharamundum sibi regem  ordinant, qui regnauit annis 11.


420. 10. 12. 1. 7. 7. 3. 30. 40.

 Bonefacius 40us [24 1Kb] Romane ecclesie presidet. Contra hunc Bonefacium ordinato Eulalio, et pro hoc dissidente ecclesia, ambo iussu Honorii augusti Urbe egrediuntur; et sic reprobato Eulalio, iussu augusti Bonefacius, quia prior ordinatus fuerat, sedi apostolice restituitur  . Hic decreuit, ut nulla mulier aut monacha pallam sacratam altaris contingeret aut lauaret, aut incensum poneret; et ut seruus uel obnoxius curie aut cuiuslibet rei non fiat clericus.


421. 11. 13. 2. 8. 8. 4. 31. 41.

 Hieronimus per 56 annos libris  suis confectis, ita corpore pre laboribus defecto, ut lecto surgere nequiret nisi apprehenso manibus fune, qui ad hoc de trabe pendebat, obiit apud Bethleem anno etatis sue 98 [25 1Kb] .


422. 12. 14. 3. 9. 9. 5. 32. 42.

 Franci uti ceperunt legibus, et legem Salicam dictauerunt per quatuor gentis sue proceres electos de pluribus, his appellatos nominibus, Usogast, Bosogast, Salagast, Widigast,  in uillis Germanie Salehaim, Bodohaim, Windohaim. Hi quattuor proceres per tres mallos causarum origines conuenientes sollicite tractantes, de singulis discutiendo, sicut lex Salica declarat, iudicare decreuerunt.  Wandali, Alani, Sueui, regiones Hispaniarum ad habitandum inter se trifariam compartiti et in tribus regnis diuisi, colliduntur inter se intestino bello.


423. 13. 15. 4. 10. 10. 6. 33. 43.

 Honorius Constantium, uirum sororis sue Placidie, in imperium asciscit, qui octauo imperii mense obiit. Britannis subiectionem Romano imperio repromittentibus, subsidia mittit Honorius, et Hispanis Wandalorum bello laborantibus; sed id frustra fuit.


 424. 14, 16. 5, 11. 11. 7. 34. 44.

 Honorius tricennalibus suis de pompa capti Maximi tyranni Rauenne celebratis obiit. Theodosius utrique regno imperat annis 3.  Wallia rex Wisigotharum Wandalos in Hispaniis prosecutus, debellat.


425. 1. 17. 6. 12. 12. 8. 35. 45.

 Iohannes Hunos regno immittit, et eorum auxilio ad tyrannidem intendit.  Wandali Mauritaniam inuadunt. Hoc tempore Theonistus episcopus ab hereticis pulsus est ab urbe sua Philippis, cum discipulis suis Albano, Urso, Thabraham, Tubraham; ex quibus Albanus apud Moguntiam Gallie, reliqui uero in diuersis Italie locis pro Christo martirizantur [26 1Kb] .


 426. 2. 18. 7. 13. 13. 9. 36. 46.

 Celestinus Romane ecclesie 41us presidet. Hic constituit, ut psalmi Dauid 150 ante sacrificium canerentur, antiphonatim ex omnibus, quod ante non fiebat, nisi tantum epistola beati Pauli et sanctum euangelium recitabatur. Ex hoc instituto excerpti de psalmis introitus, gradalia, offertoria ante sacrificium, communiones inter communicandum cum modulatione ad missam in ecclesia Romana cantari ceperunt.  Theodosius per Ardaburium ductu angeli Iohannem tyrannum opprimit. Rome inter Etium et Bonefacium ex rei militaris gloria orta inuidia, rei publice parturit dispendia.


 427. 3. 19. 8. 14. 14. 10. 37. 47.

 Theodosius ualentinianum, Placidie amite sue ex Constantio filium, imperatorem facit, eumque cum Placidia matre Romam ad imperandum mittit; et regnauerunt simul annis 24. Carthago permissa est muro circumdari. Cassianus de ecclesia Constantinopolitana a Iohanne Crisostomo eiectus et in Massiliam Gallie presbiter ordinatus, multa scripsit; inter que etiam compertas  in Aegypto uitas patrum, doctrinasque et regulas, datis ad plurimos libris exponit.


438. R. 1. P. 20. F. 9, B. 15. W. 15. W 11. O. 38. H. 48.

 In Bitinia Timotheus quidam continentie et religionis imagine multis illudens, eos in errorem sue heresis induxit, dicens, Christum uerum quidem Deum et uerum hominem de uirgine Maria natum fuisse; sed mentiens dicendo, quod diuina natura conuersa sit in humanam naturam.  Romani Hunos a Pannonia fugant, quam per 50 annos tenuerant.


429. 2. 21. 10. 16. 16. 12. 39. 49.

 Bonefacius Africam, cui preerat, sollicitat ad rebellionem. Gundericus rex Wandalorum,  capta Hispali, cum impie elatus manus in ecclesia ipsius ciuitatis extendisset, mox Dei iudicio a demone correptus interiit.  Cui Gensericus frater in regno succedens, regnauit annis 48. Hic. ut fertur, de fide catholica in Arrianam sectam apostatauit.


430. 3. 22. 11. 17. 1. 13. 40. 50.

 Clodius, filius Faramundi, rex crinitus, regnat super Francos annis 20. Ex hoc Franc crinitos reges habere ceperunt. Walamer Ostrogothorum regnum suscipiens, regnauit annis 31. Huius frater fuit Thiudemer, de quo ortus est Theodericus rex Italie.  Augustinus in episcopatu Hipponensi Heraclium sibi substitui fecit [27 1Kb] .


431. 4. 23. 1. 18. 2. 14. 1. 51.

  Clodius Toringiam inuadit, et in Dispargo castello Toringorum aliquandiu habitauit.


432. 5. 24. 2. 19. 3. 15. 2. 52.

 Celestinus papa ad Scottos in Christum credentes, Palladium primum mittit episcopum. Post quem ad eosdem ab eodem Celestino missus est S. Patricius, genere Britto, filius Conches sororis S. Martini Turonensis, qui in baptismo quidem dictus est Suchat, a S. Germano Magonius, a Celestino uero Patritius, a quo archiepiscopus Scottorum ordinatus, per 60 annos signis, sanctitate, doctrina excellens, totam insulam Hyberniam conuertit ad Christum.  Nestorius Constantinopolis episcopus factus, fit auctor heresis separantis in Christo hominem a Deo, dicens purum hominem,  non Deum de Maria natum et a Iudeis crucifixum.  Wandalos, qui olim timore Atauulfi excesserant a Galliis, Wallia rex Gothorum expellere parat etiam ab Hispaniis.


433. 6. 25. 3. 20. 4. 16. 3. 53.

 Tertia synodus uniuersalis, Ephesina prima, 200 episcoporum iussu Theodosii iunioris augusti edita est; que Nestorium duas personas in Christo asserentem iusto anathemate condemnauit, ostendens manere in duas naturas unam Domini nostri Iesu Christi personam.  In Hispaniis 20 milia ferme militum contra Wandalos pugnantium  cesa. Gensericus odia Gothorum ueritus, et simul a Bonefacio inuitatus, cum Wandalis et omnibus eorum familiis ad Africam transfretauit, eamque inuadens et dilacerans, multam multo tempore calamitatem Romanis intulit.  In Gallia cum Suptar rex Hunorum Burgundiones nimis opprimeret, illi in Deo christianorum spem suam ponentes, se baptizari petierunt; et satim Hunis congressi, pauci multa milia eorum peremerunt, et sic rabiem ipsorum refrenauerunt.


434. 7. 26. 4. 21. 5. 17. 4. 54.

 Sixtus Romane ecclesie 42dus presidet.  Romani in Affrica Wandalis congressi superantur. Bonefacius conflictu cum Aetio habito, uictor quidem, sed moriturus abscedit.


 435. 8. 27. 5. 22. 6. 18. 5. 55.

 Germanus Autisiodorensis, Lupus Trecasinus, Eucherius Lugdunensis, Hilarius Arelatensis episcopi in Galliis clarent. Aetius conferens se ad Rugilam regem Hunorum, eius auxilio regreditur ad Romanum solum.  Sixtus papa a Basso criminatur, et iussu ualentiniani imperatoris Rome congregata sinodo coram 56 episcopis sinodico iudicio purgatur; Bassus uero damnatus proscribitur; et non multo post a Deo percussus, ipsius Sixti manibus honorifice sepelitur.


436. 9. 28. 6. 23. 7. 19. 6. 56.

 Aetius in gratiam recipitur. Rugila rex Hunorum federatus Romanorum moritur, eique Bleda succedit.


 437. 10. 29. 7. 24. 8. 20. 7. 1

 Gallia citeriore a Battone principe in rebellionem commota, conspirauere in Baugaudam omnia pene Gallorum seruitia. Cirillus Alexandrinus episcopus ab hoc anno orditus cyclum de ratione pasche per 95 annos summa breuitate collegit, intra quem omnes paschalis obseruationis uarietates comprehendi notauit.


438. 11. 30. 8. 25. 9. 21. 8. 2.

 Apud Persas christianitas hoc tempore dilatata est. Nam Maruthas episcopus legatione ad eos functus, filium Sdigerdis regis orando a demonio liberauit; per quod maior quidem gloria accreuit, at contra ab inimicis Dei grauior in christianos persecutio exarsit.  Eudoxia augusta, uxor Theodosii,  Hierosolimam ex uoto properauit, et inde reliquias prothomartiris Stephani et duas catenas, quas angelus de manibus Petri apostoli disiecit, Dei nutu attulit; eisque adiuncta catena, qua etiam Rome Petrus uinctus fuit, triadem fecit, et inde cum consilio Romani presulis solemnitatem S. Petri, que dicitur Ad uincula, Rome instituit Kal. Aug., ideo maxime, ut populum reuocaret a gentili superstitionis pompa, quod adhuc sollemnizabat in hac die ciuitas ex ritu gentili pro uictoria Octauiano Augusto de Antonio et Cleopatra collata in Kal. Augusti.  Diabolus Iudeos in specie speudoprophete  Moysen se esse mentientis seduxit, et promittens se in terram repromissionis eos reducturum, ad mare transfretandum adduxit; ibique eorum multos multis modis perire fecit. Que res multis eorum hoc periculo erutis credendi in Christum causa fuit.


439. R. 12. P. 31. F. 9. B. 26. W. 10. W. 22. O. 9. H. 3.

 Wallia rex Gothorum Wandalos odio insectans, etiam in Africa eos persequi disponit. Sed morte preuentus obiit, eique in regnum Theodericus successit, et 15 [28 1Kb] annis regnauit  .


440. 13. 32. 10. 27. 11. 1. 10. 4.

 Wandali inuasam Africam deuastant omnimodis. Sub hoc turbine tribulationis sanctus Augustinus migrauit ad Dominum, 13 mense obsidionis  sue urbis, anno etatis sue 73o, clericatus uel episcopatus 40o, qui tanta scripsit, ut nullus libros eius omni tempore uite sue non solum scribere, sed nec legere quidem ualeat.


441. 14. 33. 11. 28. 12. 2. 11. 5.

 Leo Romane ecclesie 43us presidet. Hic in omeliis declamandis multum ualuit. Hic in canone misse addidit, Sanctum sacrificium, immaculatam hostiam. [Hic [29 2Kb] quoties rogabatur ab aliquibus, ut eis aliquorum apostolorum uel martirum reliquias daret, consuefecit ad corpora uel memorias apostolorum uel martirum, quorum reliquie petebantur, missa celebrare in honore ipsorum, et sic brandeum altaris, quo consecratum corpus Domini inuoluerat,  particulatim diuidebat et pro reliquiis apostolorum uel martyrum dabat. Unde si ab aliquibus dubitabatur, cultello pannos illos pungens, sanguinem eliciebat; sic palam cunctis faciens, quod in consecratione mysteriorum Christi, sanguis apostolorum uel martyrum, qui pro illo effusus est, intret per diuinam uirtutem in pannos illos; et ideo merito illos dari pro reliquiis sanctorum, in quorum honore consecrati sunt.  Bellum contra Burgundiones memorabile exarsit; quo tota pene gens cum rege suo per Etium uicta concidit.  Corpora Prisci aliorumque cum eo apud Autisiodorum passorum Germano episcopo diuinitus reuelantur.


442. 15. 34. 12. 29. 13. 3. 12. 6.

 Defuncto Sdigerde, Gauraranes filius eius Persis imperat annis 38. In Galliis principibus seditionum atritis et Battone capto, quiescit Bagaudarum commotio.


443. 16. 1. 13. 30. 14. 4. 13. 7.

 Guararanes fedus cum Romanis a patre initium dissoluit, et prouincias Romanorum incursat. Portione Africe concessa ad habitandum Genserico a Romanis, conuenit inter Wandalos et Romanos pax magis necessaria quam utilis.


 444. 17. 2. 14. 31. 15. 5. 14. 8.

 Corpus Iohannis Crisostomi in exilio defuncti tandem Constantinopolim refertur, instantia Procli episcopi et iussu Theo]dosii imperatoris cum lacrimis orantis, ut ueniam daret Archadio patri suo et Eudoxie matri, qui eum exiliauerunt; et per hoc finita est dissensio, que adhuc erat in ecclesia pro eiusdem Iohannis damnatione.  Constantinopoli per 4 menses terremotu terra fluctuante, quidam coram omnibus orantibus sublatus in era a diuina uirtute, ammonitus est a diuina uoce, ut factis letaniis canerent omnes Sanctus Deus, Sanctus fortis, Sanctus immortalis, miserere nobis, nichil aliud apponentes; quo facto cessauit terremotus.  Romani duce Litorio cum Wisigothis pugnant miserabiliter.


 445. 18. 3. 15. 32. 16. 6. 15. 9.

 Chlodius rex Francorum missis exploratoribus de Dispargo castello usque ad urbem Cameracum, transiit Rhenum; et protrito multo Romanorum populo citra Rhenum usque Ligerim fluuium habitantium, Carboniam siluam ingressus, urbem Tornacum optinuit, et inde usque ad urbem Cameracum properauit. Ubi pauco tempore residens, Romanos, si quos ibi inuenit, peremit; et exinde usque ad Summam fluuium perueniens, omnia occupauit.  Theodoricus rex Wisigothorum Hispanias occupat.


446. 19. 4. 16. 33. 17. 7. 16. 10.

 Gauraranes in Perside persecutionem in  christianos excitauit, quam per 30 annos grauiter exercuit. Porro Theodosius quamuis sepe feliciter Persas uicisset, pacem tamen amplecti uoluit, ut persecutio cessaret a christianis.  Gensericus dolo Carthaginem cepit, et omnem Africam sibi subiiciens, lacrimabili clade potentiam Romani regni deiecit.  Hic nichil pensi neque sancti habens, et infestus cunctis, maxime nobilitati et religioni, omnia diuina et humana exinaniuit, episcopum et omnem clerum ecclesie Carthaginiensis expulit, loca sancta aut suorum habitacula fecit, aut Arrianis contradidit, et catholicos ubique persequi iussit.  Germanus Autisiodorensis et Lupus Trecassenus petentibus Britannis in Britanniam diriguntur, ut heresim Pelagianam,  que ibi ante aliquot annos pullulauerat, confutarent, et rectam fidem ecclesiastica auctoritate solidarent. Interim hostibus ex more insulam incursantibus, animans omnes ad resistendum Germanus et ipse dux eorum factus, iam in procinctu positis hostibus, elato clamore Alleluia incipiens, et suis secum clamantibus, idem hostes uertit in fugam, et incruentam obtinens uictoriam, ab imminenti periculo eripuit patriam.  Britanni, qui per tot annos expositi fuerant prede et hostium ludibrio,  Anglos inuitant a Germania. Angli Britanniam ueniunt, eamque ab hostibus tutam faciunt esse; non multo post eam sibi uindicant. Ambrosium Aurelianum sibi Britanni regem statuunt, eiusque ductu per annos 45 [30 1Kb] uario belli euentu contra Anglos confligunt.


447. R. 20. P. 5. F. 17. B. 1. W. 18. W. 8. O. 17. H. 11.

 Blede Hunorum regi cum fratre Attila peruaganti orientale imperium, dat Theodosius pro recessu sex milia librarum, pollicitus ei annuum mille librarum tributum.  Apud Ephesum septem fratres a Decio imperatore pro Christo tormentati, in spelunca se clauserunt, et facta oratione ibi obdormierunt; et post  annos sue dormitionis circiter 192 ore spelunce, quod imperator Decius obstruxerat, patefacto diuinitus, a somno surgunt, et asserta fide nostre resurrectionis coram Theodosio imperatore, de qua multum dubitabatur, iterum dormiunt in Christo [31 1Kb] .


448. 21. 6. 18. 2. 19. 9. 18. 12.

 Merouecus filius Clodii super Francos regnat annis 10, a quo nimis utili rege Franci cognominati sunt Merouingi.


449. 22. 7. 1. 3. 20. 10. 19. 13.

 Bleda rex Hunorum fraude fratris sui Attile perimitur, eique succedens ipse Attila totus in excidium orbis animo fertur.  Remigius Remensis nascitur  , prenuntiatus ex nomine per Montanum monachum. Quo nato idem Montanus,  quia cecus erat, de lacte Cilinie matris eius oculos suos liniens, illuminatus est.  Germanus Autisiodorensis cum Seuero Treuirensi episcopo iterum ad Britanniam missus, renascentem Pelagianam heresim confutat.


450. 23. 8. 2. 4. 21. 11. 20. 1.

 Noua iterum orienti consurgit ruina, quia septuaginta non minus ciuitates depredatione Hunorum uastantur.  Germanus Autisiodorensis in Italiam profectus, Rauenne moritur. Corpus eius cum multa miraculorum gloria Autisiodorum refertur.


451. 24. 9. 3. 5. 22. 12. 21. 2.

 Theodosius imperator obiit, cui succedens Martianus imperat annis 7 [32 1Kb] , cum quo ualentinianus  annis 5.  In Africa exardescentibus Wandalis ita, ut libros diuinos exurerent et de sacris pallis ac uestibus uestes sibi facerent, ualerianus episcopus octogenarius, nolens diuina sacramenta profanis tradere, a rege Genserico omni urbe  et domo exclusus, reliquum uite usque ad mortem nudus sub nudo ere exegit.  Placidia mater ualentiniani Rome defuncta est.


452. 1. 10. 4. 6. 23. 13. 22. 3.

. Instantia Leonis pape, iubente Martiano imperatore, congregata et habita est quarta uniuersalis synodus 630 episcoporum apud Calcedonem; in qua Euticen Constantinopolitanum abbatem, pronuntiantem uerbi Dei et carnis unam esse naturam, eiusque defensorem Dioscorum Alexandrinum quondam episcopum, una patrum sententia preiudicauit. Nestorium etiam Constantinopolitanum quondam episcopum, olim in Ephesina sinodo damnatum, iterum anathematizans, cum reliquis hereticis damnauit, predicans eadem sinodus Christum Deum sic de uirgine  natum, ut in eo et diuine et humane nature substantiam esse fateamur. Hic decretum est, ut mater Domini Maria non solum christothocos, sed etiam theothocos credatur et appelletur, propter blasphemias Nestorii mentientis, eam non Deum, sed purum hominem genuisse. Terremotus pene assidui et signa plurima in celo ostenduntur.  uespere ab aquilone celum efficitur rubens ut ignis, intermixtis per igneum ruborem clarioribus lichnis in astarum speciem deformatis. Luna obfuscatur, cometes apparet, et multa alia. Que non esse otiosa, ostendit instans rerum consequentia.


453. 2. 11. 5. 7. 24. 14. 23. 4.

 Attila Hunorum rex, Walameris Ostrogothorum regis et Ardarici Gepidarum regis et multarum  aquilonarium gentium sibi subiectarum auxilio fultus, a Pannoniis egressus, occidentale imperium inuadit cum quingentis armatorum milibus. Et primo per totas Gallias, tanta per eos Dei efferbuit indignatio, ut nullam omnino ciuitatem, castellum uel oppidum aliqua a furore eorum potuerit tutari munitio. Postremo Aurelianis urbem eis obsidentibus, ad subsidium Galliarum aduolauit patricius Romanorum Etius, fultus et ipse Theoderici Wisigothorum regis et Meroueci Francorum regis aliarumque gentium copiis militaribus. Conserto prelio in campis Catalaunicis, pugnatum est usque ad diremptionem noctis. Etius superior quidem recessit, Attilam tamen non usque ad internecionem deleuit. Cesa sunt ibi centum octoginta milia pugnatorum; inter  quos etiam cecidit Theoderitus rex Wisigothorum. Attila, resumpta spe ex Etii discessu, repatriauit, mature rediturus suppleto exercitu  .  Thurismodus filius Theoderiti regnum Wisigotharum suscepit, annisque 3 regnauit.  Nychasius  Remensis episcopus cum Eutropia sorore ab Hunis martyrizantur. Auctor Mettensis episcopus captiuatur, sed Hunis cecitate percussis, cum captiuis sue urbis relaxatur. Hoc excidium Galliis impendere Seruatius Tungrensis episcopus longe ante in spiritu preuiderat, et Rome a Petro apostolo hoc iudicium Dei ineuitabile fore didicerat; ideoque relicta Tungrensi urbe, que euertenda erat, ad Traiectum sedem episcopalem transposuit.  Pullulante intra Gallias Arriana heresi, que inequales credens esse personas sancte Trinitatis, dicebat, Filium minorem esse Patre, Spiritum uero sanctum minorem Patre et Filio: Dominus errantes corrigit, ostendens plano miraculo, Deum in tribus personis unius et equalis esse substantie,  nec debere ab indignis de diuinitate tractari. Nam uasatensi urbe ab Hunorum obsidione liberata per diuinum auxilium, cum episcopus pro gratiarum actione missam populo celebraret, respiciens sursum uidit desuper altare quasi de camera templi cadere equaliter tres guttas equalis magnitudinis, cristallo clariores; que simul defluentes et in unum coniuncte, quasi unam gemmam pulcherrimam effecerunt. Quam cum in medio crucis auree et gemmate posuissent; alie gemme ceciderunt, seorsum uero posita, infirmis dabat sanitatem, adorantibus uero imaginem sancte crucis augebat deuotionem, quia piis et mundis clara, impiis et immundis obscura uidebatur.  Omnibus bellis famosius fuit bellum, quod candidatus sanctarum undecim  milium uirginum exercitus bellauit, duce sancta uirgine Ursula. Que filia unica Nothi, nobilissimi et ditissimi Britannorum principis, cum nondum nubilis a filio cuiusdam ferissimi tyranni ad nuptias expeteretur, et patrem suum super hoc anxiari uideret, qui Deum metuebat, si filiam Deo iam deuotam nubere cogeret; et tyrannum timebat, si filiam ei denegaret: diuinitus inspirata nutanti patri suasit, ut tyranno assentiretur, ea tamen illi proposita conditione, ut ipse et tyrannus decem uirgines genere, forma, et etate electas sibi traderent, et tam sibi quam singulis illarum mille uirgines subscriberent, et comparatis ad numerum ipsarum undecim trieribus, inducias triennii sibi darent ad exercitium  uirginitatis sue, nouo usa consilio, ut aut difficultate proposite conditionis animum eius a se auerteret, aut hac oportunitate omnes ceuas suas secum Deo dicaret. Et ex hoc condicto uirginibus trieribus et sumptibus comparatis per triennium, belli preludia cunctis mirantibus, tandem sub uno die agente uento ad portum Gallie, qui Tiela dicitur, et inde  Coloniam appulse sunt. Ibique ex angeli monitu Romam tendentes, ad urbem Basileam nauibus, a Basilea Romam usque pedibus profecte, eodem eundi tenore Coloniam sunt reuerse, ab Hunis undique obsessam. A quibus cuncte martyrizate, nouo et mirabili modo triumpharunt, et Coloniam sanguine et sepultura sua clariorem reddiderunt [33 1Kb] .


454. R. 3. P. 12. F. 6. B. 8. W. 25. W. 1. O. 24. H. 5.

 Attila Italiam aggressus, omnes pene eius ciuitates aut diruit, aut diripuit, aut incendit. Ad eum Leo papa uenit, et non solum salutem, sed etiam ut rediret obtinuit. Rex Attila requisitus a suis, cur ei tam fuisset placabilis, respondit, se non eum esse reueritum, sed senem quemdam uenerabilem,  euaginato gladio sibi mortem minitantem, nisi eius in omnibus expleret uoluntatem.


455. 4. 13. 7. 9. 26. 2. 25. 6.

 Attila Wisigothos debellare aggressus, a Thurismodo uictus rediit inglorius.  Martiano imperatori apparens Dominus in somnis, arcum Attile fractum esse ostendit. Nec id uanum fuit. Eadem quippe nocte Attila in nuptiis suis crapulatus, erumpente per apoplexiam sanguine de naribus, in lecto est offocatus. Hernac filius eius post eum regnat. ualentinianus imperator Etium patricium interficit.


456. 5. 14. 8. 10. 27. 3. 26. 1.

 Thurismodus rex Wisigotharum a fratribus suis Friterico et Theoderico iugulatur. Theodericus  frater eius in regnum ei succedens, regnauit annis 13.  Filii Attile dum contendunt de regno, subiecte Hunis gentes ab Hunorum se excutiunt iugo.  Consilio Maximi tyrannidem meditantis ualentinianus imperator a Transila milite Ethii perimitur.


457. 6. 15. 9. 11. 28. 1. 27. 2.

 Genouefa uirgo Parisiensis multa sanctitate claret per Gallias.  Maximus tyrannidem arripit; Eudoxiam, relictam ualentiniani, ui rapit. Illa Gensericum ex Africa inuitat, ut se a Maximo eripiat [34 1Kb] . Gensericus Romam capit, omnia diripit; ut tamen ab igne, cede et suppliciis hominum abstineret, Leo papa ab eo obtinuit. Maximus  tyrannus a populo membratim discerpitur. Per quatuordecim dies Roma despoliata, Gensericus Eudoxiam cum duabus filiabus et multo populo captiuat, et Campanie urbes omni uastationis genere exterminat.  Inter hec Paulinus Nolanus, dum pro captiuo filio uidue se uicarium in seruitutem barbari subiicit, omnes captiuos sue urbis recipit  . Auitus  a Romanis imperator constituitur.  Theodericus rex Wisigotharum Sueuos in Hispania uincit, et regno eorum destructo, regnum suum eo usque extendit.  His Martiani temporibus Iohannem baptistam caput suum duobus monachis reuelasse quidam scribunt.  Ardarico regi Gepidarum, qui primus a seruitio Hunorum resiluit, Hellac filius Attile bellum indixit. Cum quo Ardaricus conflixit, eoque cum triginta milibus Hunorum perempto, Hunos grauiter afflixit; sicque recepta libertate gentis sue, et terris eorum inuasis, ceteris gentibus exemplum dedit repetende libertatis.  Mortuo Martiano succedens Leo regnauit annis 17 [35 1Kb] . Hic super synodo Calcedonense singulorum patrum singulas sententias requisiuit, et quia omnium unam esse cognouit,  eam fideliter tenuit.  Hic cum Walamare Ostrogothorum rege fedus pepigit, et Theodericum fratruelem eius puerum octennem obsidem accepit. Hucusque Prosper chronica sua perduxit.


458. R. 1. P. 16. F. 10. B. 12. W 29 W. 2. O. 28. H. 3.

 Merouecho Francorum rege mortuo, Hildericus filius eius regnauit annis 26.  Hernac filius Attile, Hunorum rex, Ostrogothos quasi refugas dominationis sue bello repetens, super Walamerem irruit; a quo uicti Huni, in ultimas Scythie partes fugere sunt compulsi.  Mortuo Auito, Maiorianus imperat annis 4. Symeon, qui 40 annis inclusus [36 2Kb] in columna stetit, mira sanctitate Antiochie claruit; qui inter cetera monebat,  ne quis per Dei aut sancti alicuius nomen, imo per nomen Symeonis iuraret; promittens impunitatem in se peiuranti se a Deo postulaturum.


459. 2. 17. 1. 13. 30. 3. 29. 4.

 Ostrogothi duce Thiudemere Sueuos bello uincunt, et Hunimundum regem eorum capiunt, sed eum liberum remittunt.


460. 3. 18. 2. 14. 31. 4. 30. 5.

 Romani Biorgum Alanorum regem cum exercitu suo in uenetia extinguunt.  Dintzich filius Attile, Hunorum rex, Ostrogothos iterum bello prouocat; a quibus Huni ita sunt deuicti, ut eis postea semper Ostrogothi fuerint terrori.


 461. 4. 19. 3. 15. 32. 5. 31. 6.

 Occiso Maioriano, Seuerus imperat annis 4.  Hildericum insolenter et luxuriose se agentem Franci regno deturbant. Qui data aurei  medietate amico suo Widiomaro, quod esset signum reuocationis sue, si aliquando intercederet reconciliatio, apud Basinum regem Thuringorum latuit annis 8. Franci uero Egidium ducem Romanorum regem sibi preficiunt.  Hunimundus rex Sueuorum, fultus Schyrorum auxilio, Ostrogothos aggreditur, in quo bello rex Walamer perimitur. Cui succedens frater eius Thiudemer regnat annis 11. Huni regno suo diminuto cum ex gentium subiectarum discessione, tum ex pugnandi infelicitate, regnauerunt quidem, sed non in priori fortitudine, donec longo post tempore a Carolo Magno uicti, cum ipso suo nomine disperiere. His abhinc filii Attile, et post eos Zeliobes regnauerunt annos 50 [37 1Kb] .  [Apud Tolosam urbem Gallie, ex eius medio  tota die sanguis largissimo fluxit riuo; quod Gothi pro portento sue perditionis acceperunt [38 2Kb] .


462. 5. 20. 4. 16. 33. 6. 1. 1.

 Hylarius Romane ecclesie 44us presidet.  Hoc iubente uictorius cyclum magni anni conscribit.  Theudemer Sueuos et Scyros in ultionem fratris occisi usque ad internetionem debellat.


463. 6. 21. 5. 17. 34. 7. 2. 2.

 Pictor quidam cum Saluatorem secundum similitudinem Iouis pingere uoluisset, aruit manus eius. Quem culpam confessum sanauit Gennadius episcopus Constantinopoleos.  Theudemer, glatiali uia transito Danubio, etiam ibi Sueuos  proterit.


464. 7. 22. 6. 18. 35. 8. 3. 3.

 Heliseus propheta, qui duplici Helie spiritu plenus, multis in uita claruit uirtutibus et mortuus mortuum hominem supra corpus suum casu iactatum, solo corporis sui attactu resuscitauit, et multo tempore in Samaria, ubi sepultus est, multis claruerat miraculis, ut preter cetera etiam demones ibi frementes uariarum ferarum uocibus, ab inuasis fugarentur corporibus, Alexandriam transfertur.  Theudemer filium suum Theodericum a Leone augusto sibi remitti gratatur.


465. 8. 23. 7. 19. 36. 9. 4. 4.

 Seuero mortuo, Antemius imperat annis  4.  Theodericus adolescens annorum 18, transito Dunubio, super Sarmatas irruit, et regem eorum Babaz perimit, et cum bellicis manubiis uictor ad patrem redit [39 4Kb] .


 466. R. 9. P. 24. F. 8. B. 20. W. 37. W. 10. O. 5. H. 5.

 Seruandus tyrannidem meditans ab Antemio perimitur.


467. 10. 25. 9. 21. 38. 11. 6. 6.

 Simplicius Romane ecclesie 45 presidet. Hic dampnauit Petrum Alexandrinum episcopum, Euticiane heresis accusatum.  Romanus tyrannidem meditans, ab Antemio perimitur. Gensericus rex [40 1Kb] Italiam aggressus, nauali bello a Romanis uincitur.


468. 11. 26. 10. 22. 39. 12. 7. 7.

 Antemio et genero suo Ricimere patricio Rome contendentibus de imperio, interim Olibrio ad imperandum a Leone augusto transmisso, Ricimer Antemium perimit.  Olibrio imperii sui mense 7 mortuo, Lucerius imperat.  Egidius cum Francos opprimeret grauius iusto, perpendens Widiomarus, Francos penitere super eiecto Hilderico, reuocat eum clam misso diuisi aurei signo egitque, ut eiecto  Egidio ille restitueretur in regno. Basina, uxor Basini regis Thuringorum, relicto uiro suo, ad Hildericum uenit; quam ille uxorem duxit, et ex ea Ludowicum genuit.  Theoderico Wisigothorum rege a fratribus suis iugulato, Eoricus regnauit annis 19.


470. 13. 28. 12. 24. 41. 1. 9. 9.

 Nepos patricius, Lucerio expulso et episcopo Salonis eo ordinato, imperium arripit.  Eoricus rex Wisigothorum Gallias occupare nisus, Riothimum regem Britonum ad defensionem Galliarum Romanis auxilio uenientem bello contriuit.


471. 14. 29. 13. 25. 42. 3. 10. 10.

 Eoricus Burgundiones uictos sibi subegit. Aruernis etiam, Arelatum et Massiliam Galliarum urbes inuasit, ad occupandas prouincias  Romanorum animatus consilio Genserici; qui uersute agebat, ut [orientem Ostrogothi, occidentem uastarent Wisigothi, ut occupatis alias imperatoribus, ipse in Africa regnaret securus.   Remigius Remorum fit episcopus. Saracenis Egyptum incursantibus, hoc tempore negotiatores uenetie corpus sancti Marci euangeliste ab Alexandria transtulerunt ad uenetiam [41 2Kb] .]


472. 15. 30. 14. 26. 43. 3. 11. 11.

 Orestes patricius Nopotem regno expellit. Theudemer rex Ostrogothorum moritur, et Theodericus filius eius regno substituitur.


473. 16. 31. 15. 27. 44. 4. 1. 12.

 Leone imp. mortuo, Zenon imperat annis 18 [42 1Kb] . Orestes Augustulum filium suum regnare constituit, et fedus cum Genserico rege facit. Interim Odoacer cum multa multarum gentium multitudine ab extremis Pannonie finibus Italiam petit; qui per Noreiam iter faciens, beati Seuerini, cuius nomen tunc ibi celebrabatur, benedictionem petiit,  et ab eo uentura sibi didicit. Odoacer Oreste uicto, apud Papiam obsesso, capto et occiso, Italiam subdit iuri proprio.


474. 1. 32. 16. 28. 45. 5. 2. 13.

 Augustulus imperium deponit, quod Odoacer arripiens, 14 annis nullo inquietante obtinuit. Zenon imp. Thodericum Ostrogothorum regem consulem ordinarium facit, que post imperialem dignitatem prima est dignitas; et equestrem statuam auream ante regiam illi collocat.


475. 2. 33. 17. 29. 46. 6. 3. 14.

 Franci post Wandalos et Alanos, post Gothos et Hunos incessunt Gallias, non tantum ut eas habeant direptioni, sed ut sibi sint perpetue habitationi.  Qui, capta Colonia Agrippina, fugato de bello duce Egidio, multos Romanorum occidunt.


476. 3. 34. 18. 30. 47. 7. 4. 15.

 Franci Treuerim ciuitatem super Mosellam capiunt.  Heresis acephalorum exorta est, impugnantium tria capitula synodi Calcedonensis sine nomine auctoris; ob quod acefali, id est sine capite, uocati sunt.


477. 4. 35. 19. 31. 48. 8. 5. 16.

 Gensericus rex Wandalorum, successione regnandi inter filios suos ordinata, ut fratri morienti frater superstes sine controuersia filiorum succederet, moritur. Cui succedens Honoricus filius eius regnauit annis 9 [43 1Kb] .  Hildericus rex Francorum Aurelianis urbem deuastat.


 478. 5. 36. 20. 32. 1. 9. 6. 17.

 Eugenius Carthaginiensis episcopus et omnis clerus eius contra Arianam Wandalorum heresim fortiter pro Christo agonizant.


 479. R. 6. P. 37. F. 21. B. 33. W. 2. W. 10. O. 7. H. 18.

 Odoacer rex Italie Feletheum regem Rugorum bello oppressum extinguit. Huic Feletheo et uxori eius Gise sanctus Seuerinus hec uentura predixerat, quia eos a malis compescere non poterat.  In Africa Honoricus rex Wandalorum multos orthodoxos diuersi ordinis, diuerse etatis, usque ad 4975 in exilium trusos diuersis in locis, diuersis temporibus, diuersis penis ad mortem excruciauit.  Exterminatis Rugis Langobardi Rugilant, id est Rugorum patriam inuadunt; quibus tunc temporis quintus rex Gudeoch principabatur. Quia ergo Langobardorum mentionem fecimus, illorum tempora propter ignoratam hystorice  narrationis distinctionem nondum attigimus. Iam nunc narrationem eorum, ordiamur, et paulatim ad plenam et distinctam eorum hystoriam ascendere nitamur. Horum, ut diximus, post Ibor et Agion primus fuit rex Agelmundus, secundus Lamissio, sic dictus, quod a lama, id est uoragine, fuit extractus. Nam mater eius septem uno partu enixa, cum eos in piscinam proiecisset, et rex Agelmundus iter faciens eos hasta reuolueret, is hastam eius firmiter tenuit et ab eo nutritus, eo uirtutis processit, ut in regno ei successerit, et necem eius in Bulgares ultus sit. Lethu tertius, Hildeoch quartus, Gudeoch fuit quintus. Ex quo ergo in Rugilant profecti sunt, usque ad annos 40, talis fuit rerum gestarum  horum consequentia. Sub Gudeoch et filio eius Claffone sexto rege in Rugilant habitauere. Sub Tattone septimo rege in campis Asfeld habitauere; ubi tertio anno, Rodulfo Herulorum rege a Tattone perempto et regno Herulorum destructo, Langobardorum creuit potentia. Tattonem Wacho peremit, et ipse octauus regnauit, filiumque suum Walthari successorum regni reliquit.


480. 7. 38. 22. L. 1. 34. 3. 11. 8. 19.

 Persis imperat Cuades annis 42 [44 1Kb] .  Audouachrius dux Saxonum nauali hostico Andegauis populatur.  Carthagine Liberatus abbas cum fratribus sex a rege Honorico carcere, catenis, igni et uectibus martyrizantur.


481. 8. 1. 23. 2. 35. 4. 12. 9. 20.

  Egidius dux in Galliis moritur: Siagrius filius eius substituitur. Audouachrius Andegauis et alias urbes sibi subigens, obsides accipit. Hildericus rex Andegauis incendit, et Paulum comitem urbis perimit. Hildericus rex et Audouachrius confederati, Alemannos sibi subiugant.  Famis tempore in Burgundia senator Ectitius quatuor milia pauperes sustentans, celestis promissionis uocem audiuit.


482. 9. 2. 24. 3. 36. 5. 13. 10. 21.

 Felix Romane ecclesie 46tus presidet. Hic Acathium episcopum Constantinopolitanum damnauit, assentientem Petro Alexandrino damnato.


 483. 10. 3. 25. 4. 37. 6. 14. 11. 22.

 In Africa Honoricus rex Wandalorum in ecclesiam Dei grauius solito efferatus, omnes Africe episcopos quasi ad sinodum conuocat, et fugatis et exiliatis 444 episcopis catholicis, ecclesias clausit aut Arianis dedit, plebemque uariis suppliciis afflixit. Letum uero episcopum incendio concremauit; Eugenium quoque Carthaginis episcopum cum clericis suis plus quam quingentis cruciatos multis modis exiliauit.


484. 11. 4. 26. 5. 38. [.....]. 15. 12. 23.

 Hildrico rege mortuo, Ludowicus filius regnat annis triginta. Hic duxit uxorem Rothildem filiam Chilperici regis Burgundionum, quem Gundebaudus rex frater eius peremerat, uxoremque eius,  matrem scilicet Rothildis, ligato ad collum saxo, aquis immerserat.


485. 12. 5. 1. 6. 39. 8. 16. 13. 24.

 Honoricus rex Wandalorum iudicio Dei percussus, scatens uermibus miserabiliter exspirat; post quem Gunthamundus annis 9 regnat.


486. 13. 6. 2. 7. 40. 1. 17. 14. 25.

Clarent in Galliis Remigius Remensis et Principius frater eius Suessonum episcopus, et uedastus post episcopus Atrabatensis; in Africa Fulgentius episcopus Ruspensis; in Italia Germanus Capuanus et Epiphanius Ticinensis .


 487. 14. 7. 3. 8. 41. 2. 18. 15. 26.

 Gelasius Romane ecclesie 47us presidet. Hic Manicheos Rome inuentos in exilium deportari fecit, et codices eorum incendit. Hic tractatus et ymnos composuit; hic inter cetera sacramentorum prefationes et orationes cauto et limato sermone fecit.  Zenon imperator regnum Italie donat Theoderico Ostrogothorum regi. Hic Theodericus Trapsilam Gepidarum regem et Busan Bulgarum regem bello uictos extinguit.  Gunthamundus ab exilio reuocat Eugenium episcopum.


488. 15. 8. 4. 9. 42. 3. 19. 16. 27.

 Eorico Wisigothorum rege mortuo, regnat post eum filius eius Alaricus annis 22 [45 1Kb] .   Theodericus cum 16 annis Ostrogothorum regnum tenuisset, a Mesia egressus Italiam petiit, et Odoacrem Italie regem bis sibi congressum bis in fugam uertit, et Papie inclusum obsidet triennio.


489. 16. 9. 5. 10. 43. 4. 1. 1[.....]. 28.

Barnabas apostolus, qui apud Salaminam Cypri a Bar-Iesu mago et a Iudeis pro Christo igni crematus est, corpus suum, quod a Iohanne Marco consobrino suo in cripta occultatum adhuc latebat, reuelatione sua inueniri fecit.  Cum quo etiam euangelium Mathei, ipsius manibus Mathei Hebraice scriptum, quod erat simul reconditum, inuenitur. Quod euangelium ipse Barnabas ex  doctrina apostolorum secum semper ferre solebat, et ubicunque inueniebat infirmos ponebat illud super eos, et tam fide Barnabe, quam merito Mathei omnes sanabantur.  Ludowicus rex Francorum Suessionis Siagrio duci Romanorum congreditur. Siagrius Tolosam ad Alaricum fugit: a quo Ludowico reposcenti remissus, perimitur. Ludowicus quicquid Galliarum sub iure erat Romanorum, ad ius Francorum transfert.


490. R. 17. P. 10. F. 6. L. 11. A. 44. W. 5. W. 2. O. 18. H. 29.

 Auitus uiennensis episcopus claruit, qui Gallias ab Arriana heresi defendit. Hic metrice de conditione mundi libros composuit. Sollemnis Carnotensis episcopus claret, qui in predicando  Francis Christum non segniter institit. In Mineo Hispanie fluuio pisces capti sunt, in quorum squamis uidebatur inscripta era presentis anni. Idatius Lemice Hispaniarum urbis episcopus cronica sua a primo Theodosii consulatu inchoata hucusque perduxit.  Gennadius episcopus librum suum de illustribus uiris hucusque perduxit.


491. 18. 11. 7. 12. 45. 6. 3. 19. 30.

 Anastasius Romane ecclesie 48us presidet. Huic Acatium damnatum reuocare uolenti, multi Romanorum non communicabant.  Britanni non ualentes amplius ferre uirtutem Anglorum, ut uicti concessere in ius et nomen eorum. Et primus de gente Anglorum Elli, et secundus Celin, alter alteri mortuo succedendo, regnauerunt  apud eos per annos 70  .  Sanctus Patricius secundus Hibernie archiepiscopus, anno etatis sue 122 in Christo quieuit.  Odoacer a Theoderico in fide susceptus, ab eo perimitur, et Theodericus Italia potitur, et deposito priuato habitu, induitur regali scemate, et regnauit in Italia annis 36 [46 1Kb] .


492. 19. 12. 8. 13. 1. 7. 4. 1. 31.

 Zenone imperatore mortuo, Anastasius imperat annis 25, uel ut quidam uolunt, 27. Gunthamundus rex in Africa ecclesias catholicorum a patruo suo Hunerico uel auo Genserico clausas aperuit, et omnes Dei sacerdotes petente Eugenio Cartaginiensi episcopo ab exilio reuocauit. [Achacius  episcopus Constantinopolitanus diuino nutu percutitur [47 1Kb] ].


493. 1. 13. 9. 14. 2. 8. 5. 2. 32.

 Simmachus Romane ecclesie 49us presidet, ordinato contra eum per contentionem Laurentio. Que res graue discidium ecclesie diu usque ad ipsa protraxit homicidia; donec tandem hanc altercationem compressit Theoderici regis, quamuis Ariani, potentia, hoc equitatis iudicio optinente, ut Simmacus papa esset, quia prior ordinatus  fuerat, eique pars maxima faueret.  Pro cuius dissensionis culpa animam Paschasii diaconi, qui pertinatius Laurentio fauerat, alias magne sanctitatis uiri, Germanus Capuanus episcopus inuenit in thermis in igne purgatorio positam.  Hic Simmachus constituit omni dominico die uel natalitio martyrum Gloria in excelsis Deo ad missas cantari; quem ymnum Telesphorus, septimus a Petro papa, nocte tantum natalis Domini ad missas a se in ipsa nocte institutas cantari instituit, et in eo ad angelorum uerba que sequuntur adiecit.


494. 2. 14. 10. 15. 3. 9. 6. 3. 33.

 Gunthamundo Wandalorum rege defuncto, Trasamundus frater eius regnauit post  eum annis 26.


495. 3. 15. 11. 16. 4. 1. 7. 4. 34.

 Ludowicus rex Turingiam sibi subiugat.  Theodericus rex omnes uicinarum gentium reges et principes aut amicitia aut affinitate sibi conciliat, et pacifice agens in locis celebribus regalia habitacula edificat. [Florebant hoc tempore Launomarus Carnotensis, fundator cenobii Curbionensis, ut Maximinus Aurelianensis, fundator cenobii Miciacensis; cuius discipuli fuerunt Carileffus et Auitus abbates [48 1Kb] ].


496. 4. 16. 12. 17. 5. 2. 8. 5. 35.

 Ludowicus regnum Francorum usque Sequanam dilatat.  Aliqui Romanorum subornatis falsis testibus incriminantes Simmacum  papam, latenter Laurentium in papatum subintroduxerunt; pro quo scismate dirimendo rex Theodericus episcopum Petrum contra canones uisitatorem sedis apostolice instituit.


497. 5. 17. 13. 18. 6. 3. 9. 6. 36.

 Ludowicus regnum Francorum usque Ligerim amplificat.  Simmacus papa in consilio 115 episcoporum se purgat de obiecto crimine, et damnatis Petro et Laurentio, ipse quidem sedi sue restituitur; contentio autem usque ad cedes et homicidia intra et extra ecclesiam diu protrahitur.


498. 6. 18. 14. 19. 7. 4. 10. 7. 37.

 Ludowicus rex castrum Meledunum  capit.  Trasamundus rex Wandalorum in Africa, clausis catholicorum ecclesiis, 220 episcopos exiliauit; contra quos Simmacus papa manum sue liberalitatis beniuole exeruit.  Hac persecutione Fulgentius episcopus, sanctitate, sapientia et scientia, stilo et facundia preclarus, multa ab Arrianis pro uera fide perpessus, diutino in Sardiniam exilio maceratur.  Rothildis regina orthodoxa Ludowicum regem a gentilitatis errore auocare conabatur, sed frustra conari uidebatui.


 499. R. 7. P. 19. F. 15. L. 20. A. 8. W. 5. W. 11. O. 8. H. 38.

 Ludowicus rex Alemannis bello congreditur; ibique laborante exercitu, uoto suscipiendi christianismi se obligare cogitur; sicque perempto Alemannorum rege, et Alemannia sub tributo redacta, baptizatus a Remigio episcopo Remorum, exemplo et edicto suo perducit ad fidem Christi populum Francorum.


500. 8. 20. 16. 21. 9. 6. 12. 9. 39.

 Collatis a Ludowico rege multis prediis ecclesie Femensi, Remigius, multa eorum parte data ecclesie Laudunensi, sedem episcopatus ibi esse constituit; primumque illic episcopum Genebaudum contituit, et eundem in fornicatione cum  sua quondam uxore prolapsum, sed septemnali penitentia purgatum et de reclusione diuino iussu eductum, sedi sue restituit.


501. 9. 21. 17. 22. 10. 7. 13. 10. 40.

 Ludowicus rex, Gundebaudo regi Burgundionum congressus, eo uicto, Burgundiam redigit sub tributo.


502. 10. 22. 18. 23. 11. 8. 14. 11. 41.

 Simmacus patricius rem publicam illustrat, et cum eo gener eius Betius uir consularis, conspicuus in utraque lingua, eruditione omnium tiberalium artium, quas pene omnes a Greco in Latinum transtulit et exposuit.


503. 11. 23. 19. 24. 12. 9. 15. 12. 42.

  In Africa Olimpius quidam, dum in balneis in sanctam Trinitatem blasphemaret, ignito iaculo celitus ueniente, uisibiliter combustus est.


504. 12. 24. 20. 25. 13. 10. 16. 13. 43.

 Constantinopoli dum Deuterus Arrianus episcopus Barbam quendam baptizaret, et male distinguens Trinitatem, diceret: Baptizo te, Barba, in nomine Patris per Filium in Spiritu sancto, aqua disparuit.


505. 13. 25. 21. 26. 14. 11. 17. 14. 44.

 Alamundarus rex Saracenorum ab orthodoxis baptizatus, cum eum uellent Euticiani seducere, refellit eos hac fabulosa inductione, dicens quod litteras acceperit, Michelem archangelum mortuum esse; illisque respondentibus, hoc impossibile  esse, quod angeli sint impassibilis nature: Quomodo ergo, inquit, secundum uos nudus crucifixus est Christus, nisi duarum naturarum esset, quandoquidem nec angelus mortuus est?


506. 14. 26. 22. 27. 15. 12. 18. 15. 45.

 Ludowicus et Alaricus reges confederantur.  Quintianus Rutenensis episcopus et Maxentius Pictauensis abbas clarent in Gallia.


 507. 15. 27. 23. 28. 16. 13. 19. 16. 46.

 uitalianus instinctu populi insurgit in imperatorem Anastasium, propter Eutitianam heresim Deo et hominibus exosum.


508. 16. 28. 24. 29. 17. 14. 20. 17. 47.

 Hormisda Romane ecclesie 50us presidet. Hic clerum composuit, et psalmis erudiuit. Hic respectu apostolice humanitatis Grecos conuictu hereticorum maculatos absoluit per suos nuntios.  Alaricus rex Ludowico regi insidias molitus, fedus uiolat.


509. 17. 29. 25. 30. 18. 15. 21. 18. 48.

 Ludowicus rex signis diuini auxilii animatus ad bellandum---Turonis quippe transiens, equum suum Sancto Martino misit; quem centum  solidis redemptum recipere non potuit, missis aliis centum solidis recepit; credens illum bonum esse in auxilio, qui tam carus erat in negotio---insuper accepto uictorie presagio a clericis cantantibus: Precinxisti me uirtute ad bellum, Alarico Wisigothorum regi congreditur, eoque perempto, quicquid Galliarum Wisigothi possidebant, ad partes Francorum transtulit; et inuadens Tolosam sedem regni Gothorum, usque ad Pyrineos montes regnum Francorum dilatauit. Fertur etiam muros Ecolisme urbis ante faciem eius corruisse. Amalricus filius Alarici fugiens in Hispaniam, regnat ibi annis 16.  Sigismundus, mortuo patre suo Gundebaudo, regnat in Burgundia. [Gibrianus Scottus  cum fratribus et sororibus in Gallia peregrinatus, urbem Remensem et uita et morte sua illustrat [49 2Kb] .]  Faustus S. Benedicti discipulus, et ab eo cum Mauro in Gallias hoc anno transmissus, scribit in uita illius Mauri, S. Benedictum claruisse temporibus Iustini senioris et Hilderici Wandalorum regis; addens, quod eo tempore rex Theodericus Simmachum patricium et Iohannem papam occiderit. Scribit quoque, eundem Benedictum hoc eodem anno, quo Maurus ad Gallias tendebat, obiisse, 12 Kal. April., hora diei quasi tertia; quod eo anno in sabbato pasche proueniens, primum pascha fuisse demonstrat. Se quoque dicit in Gallias uenisse tempore regis Theodeberti, nepotis Ludowici regis. Quia ergo ille scripsit, que uiderat, quomodo  hoc consequentie hystoriarum conueniat, qui ualet aduertat, et qui aduertit, exponat  .


510. 18. 30. 26. 31. 49. 16. 1. 19. 49.

 Ludowicus rex ab Anastasio imperatore codicellos de consulatu et coronam auream cum gemmis et tunicam blatteam accepit, et ex ea die consul et augustus est appellatus. Ipse uero rex misit Rome S. Petro coronam auream cum gemmis, que regnum appellari solet.


 511. R. 19. P. 31. F. 27. L. 32. A. 50. W. 20. W. 17. O. 2. H. 20.

 Theodericus rex Italie, Ibba comite suo contra Francos misso, triginta milia occidit eorum, in uindictam necis Alarici generi sui.


512. 20. 32. 28. 33. 21. 18. 3. 21. 51.

Prima synodus a Francis iussu Ludowici regis Aurelianis habita est, in qua decernuntur multa ecclesie utilia. Genouefa uirgo Parisiensis octogenaria transit ad Dominum.


513. 21. 33. 29. 34. 22. 19. 4. 22. 52.

 Sanctus Arnulfus, sancti Remigii in baptismo filius, in Gallia claret, qui post multos in predicando Christum agones martyrizatus, in silua Parisiorum Aquilina a Scariberga, coniuge quondam  sua, tumulatus est.


514. 22. 34. 30. 35. 23. 20. 5. 23. 53.

 Ludowicus rex, regno Francorum per omnes Gallias dilatato et legitime et pacifice confirmato, moritur. Lotharius filius eius, compartito regno cum fratribus suis Theoderico, Clodomere et Hildeberto, regnat annis 50 [50 1Kb] . Sororem eius Rothildem Amalricus rex Wisigothorum uxorem duxit.


315. 23. 35. 1. 36. 24. 21. 6. 24. 54.

 Rex Burgundie Sigismundus, qui monasterium Agaunensium construxerat, filium suum Sigericum peremit, malo nouerce illius consilio usus. Qui competenti penitentie se addicens, et martyribus Agaunensibus se totum deuouens, quod  dignus fuerit uenia, testatur crebra post mortem eius per eum multis concessa sanitatum gratia, et per eum febricitantibus indulta curatio. [Hoc tempore in Alexandria multi utriusque sexus arrepti a demone, repente quasi canes latrabant [51 1Kb] .]


516. 24. 36. 2. 37. 25. 22. 7. 25. 55.

 Theodericus rex, frater Lotharii, Chlochilaicum regem Danorum Gallias uastantem perimit.


517. 25. 37. 3. 38. 26. 23. 8. 26. 56.

 Anastasius imperator fulmine a Deo percussus periit, post quem Iustinus senior annis 11 regnauit. Betius annitente sibi Simmacho, cum auctoritatem Romani senatus contra Theodericum regem  Italie tueri nititur, ab ipso exiliatur ibique librum de consolatione philosophie edidit.


518. 1. 38. 4. 39. 27. 24. 9. 27. 57.

 Theodericus rex, frater Lotharii, ab Ermenfrido rege Thuringorum, ad perimendum fratrem illius Badericum, pactione medietatis regni illius inuitatus, Badericum regem perimit.  uirgo Dei Brigida Scotta obiit in Scottia.


519. 2. 39. 5. 40. 28. 25. 10. 28. 58.

  Iohannes Romane ecclesie 51us presidet. Wacheone Langobardorum rege defuncto, filius eius Gualtarith regnauit annis 7.


520. 3. 40. 6. 1. 29. 26. 11. 29 [52 1Kb] . 59.

 Chlodomeris, frater Lotharii regis, et fratres eius, instinctu Rothildis matris sue insurgunt in Sigismundum et Godemarum, filios Gundebaudi regis, ad uindicandam necem auie sue et aui sui Chilperici. In congressu Sigismundus capitur, Goderamus fuga elabitur.  Bello orto inter Romanos et Persas, Chuades rex Persarum Zeliobem regem Hunorum, uenientem cum uiginti milibus auxiliari sibi contra Romanos, inmisso exercitu occidit, et totum pene eius exercitum deleuit, suspectum eum habens, quod utrinque munera  acceperit, et a se contra Romanos, et a Romanis contra se. Abhinc regnum Hunorum annotare cessabo, quia omnes gentis illius reges Kaganos uocatos lego, et nullam distinguendi proprietatem inuenio.  Trasamundus rex Wandalorum Hildericum filium suum ex Eudoxia, filia ualentiniani imperatoris a Genserico captiuata, astringit sacramento, ne catholicis in regno suo consuleret; qui patre mortuo, antequam regnum susciperet, omnes catholicos ab exiliis iussit reuocari, et episcopis ecclesias reformari. Sicque suscepto regno, regnauit annis octo, euolutis septuaginta quatuor annis, ex quo Gensericus auus eius statum ecclesie in Africa profanauit.


521. 4. 41. 7. 2. 30. 1. 12. 30.

  Chuade Persarum rege mortuo, Kabades post eum regnauit annis 16. Chlodomeris rex, Sigismundo rege cum uxore et filiis perempto, iterum congressus fratri eius Godemaro, perimitur ab eo. Betius longo exilio fatigatus, a Theodorico Gothorum rege perimitur.


522. 5. 1. 8. 3. 31. 2. 13. 31.

 Ut scribit Faustus, hac etate, scilicet tempore Iustini senioris et Hilderici Wandalorum regis, reuera floruit sanctus Benedictus. Sed nec de uita, nec de morte eius ratio procedit secundum cyclum Dionisii  .  Zathus rex Lazorum Constantinopoli baptizatur, et a Iustino imperatore susceptus muneratur [53 1Kb] . Simmacus  exconsul a Theoderico rege Italie perimitur


523. 6. 2. 9. 4. 32. 3. 14. 32.

 Iustinus Arrianos ubique exterminari edicit. Ad quod edictum dedicendum Iohannes papa a rege Italie Theoderico Arriano et Arrianorum defensore Constantinopolim missus, ante portam urbis cecum illuminauit; et compos petitionis ad Theodericum regressus, Rauenne ab eo in carcere excruciatus, fame defecit.  Post dies 90  Theodericus subito defunctus, a quodam sancto heremita uisus est nudus et discalceatus a Iohanne papa et Simmaco patricio in olla uulcani esse detrusus. Athalaricus, Theoderici ex filia nepos, in regno Italie et Ostrogothorum succedens, regnat annis 8.  Felix Romane ecclesie 49us [54 1Kb] presidet. Hic Gregorii pape atauus fuit.


524. R. 7. P. 3. F. 10. L. 5. 33. A. W. 4. W. 15. O. 1.

 Theodericus rex reposcens ab Ermenfrido rege pactum, cum fratre Lothario insurgit in eum; eoque post nimiam suorum stragem de bello fugato et non multo post mortuo, totam Thuringiam sibi subdunt. Captiuatam inter alios Radegundem, filiam Bertharii regis olim a fratreErmenfrido  perempti, Lotharius rex suo sociauit matrimonio.


525. 8. 4. 11. 6. 34. 5. 16. 2.

 Amalricus rex Wisigothorum cum uxorem suam Rothildem indigne tractaret, eo quod Arriane secte secum inseruire nollet, perimitur in Hispania a fratre Rothildis Childeberto.  Theuda regnauit post eum annis 17.


526. 9. 5. 12. 7. 35. 6. 1. 3.

 Lotharius rex cum fratre Childeberto Augustidunum Burgundie ciuitatem obsidens, cunctam fugato Godemaro Burgundiam occupat.  Gualtarith Langobardorum rege mortuo, Audohin 9us regnat annis 17 [55 1Kb] .  Acephalorum heresis abdicatur, qui dicunt Paulum apostolum in epistolis suis precepisse feminas diaconas debere fieri,  quia eas commemorat post diaconos; et dicuntur acephali, sine capite, quia auctor huius erroris nescitur.  Kabades rex Persarum, dolens filium suum Phatsuarsan in Manicheorum sectam inductum, omnibus Manicheis quasi a se munerandis coactis in unum, immisso exercitu occidit multa milia eorum.  Inter Thurismodum regem Gepidarum et Audohin regem Langobardorum conserto prelio, Albuin filius Audohini Thurinsindum filium Thurismodi extinguit, et uictoria Langobardis cedit. Thurismodus preponens fidem ire et dolori, eidem Albuino postea ad se sub fide uenienti dedit arma filii sui Thurisindi ab eo perempti.


527. 10. 6. 13. 1. 36. 7. 2. 4.

  Bonefacius Romane ecclesie 52us presidet [56 1Kb] .  Iustinus, Iustiniano suo ex sorore nepote in regno substituto, moritur. Is Iustinianus imperat annis 39. Hic Persas ab irruptionibus in partes Romanorum per Bilisarium repressit.  Audohin Langobardos in Pannoniam duxit; in qua habitauerunt annis 42 [57 1Kb] .


 528. 1. 7. 14 2. 37. 8. 3. 5.

 Cassiodorus senator, post monachus, Arator peta, Priscianus grammaticus, uictor Capuanus episcopus, qui cyclos paschales scribens uictorii errores redarguit, Gregorius Lingonensis, Nicetius Treuerensis, Domitianus Tungrensis florent.  Gylemer, perimens Hildericum regem, annis 4 regnat post eum super Wandalos; qui tante crudelitatis fuit, ut nec parentibus parceret.


529. 2. 8. 15. 3. 38. 1. 4. 6.

 Corpus Antonii monachi diuina reuelatione inuentum et Alexandriam est delatum.


530. 3. 9. 16. 4. 39. 2. 5. 7.

 Iohannes Romane ecclesie 53us presidet  [58 1Kb] . Franci extorquent de manu Athalarici, quicquid Galliarum auus eius Theodericus rex Italie tenuerat.  In Africa quidam orthodoxi episcopi, linguis sibi excisis radicitus a Wandalis, postmodum clare loquendo multis miraculo fuere; quod miraculum unus eorum auxit, qui in elationem [59 1Kb] uersus, statim priuatus diuino dono obmutuit.


531. 4. 10. 17. 5. 40. 3. 6. 8.

 Athalarico, rege Italie et Ostrogothorum mortuo, Amalsuinda mater eius Theodatum, Theoderici patris sui ex sorore nepotem, asciscit secum in regnum.  Chlodoaldus filius Chlodomeris regis, fratribus suis impie a patruo suo Lothario  olim extinctis, mundanam nobilitatem transferens ad nobilitatem diuine seruitutis, in clericali gradu preminet exemplo sanctitatis.  uedastus primus Atrabatensium episcopus ordinatur a sancto Remigio.


532. 5. 11. 18. 6. 4. 7. 1. 41.

 [Hoc anno expletus est a Christi natiuitate magnus annus annorum 532. Ab hoc etiam anno Dyonisius abbas orditur ciclum suum ciclorum quinque decennouennalium. Et quia secundus annus operis huius concordare debet in ratione compoti primo anno natiuitatis Christi, debet 35us annus cycli Dyonisii concordare in ratione compoti 33o anno nati Christi, scilicet ut 16ma luna  Aprilis occurrat 9 Kal. Aprilis in 5 feria; passio Christi 8 Kal. Aprilis in 6 feria, resurrectio 6 Kal. Aprilis in dominica die. Sed quia non ita occurrit, sed luna 14ma Aprilis occurrit eo anno 12 Kal. Aprilis in 1 feria, dominica uero dies pasche in 5 Kal. Aprilis, ideo improbatur, quia repugnat euangelice ueritati [60 1Kb] .]  Iustinianus imperator  libros legum Romanarum adbreuiauit, in uno uolumine, quod Iustinianum uocatur.


533. R. 6. P. 12. F. 19. L. 7. A. 42. W. 5. W. 8. O. 2.

. Agapitus Romane ecclesie 54tus presidet [61 1Kb] .  Bilisarius patritius a Iustiniano imperatore ex iussu Dei ad Africam liberandam de manu Wandalorum missus, noctu cum plaustris rusticorum urbem intreuntibus ingressus. Carthaginem cepit, pecunias infinitas recepit, Gilimerem ex fuga ad deditionem reductum imperatori Constantinopolim duxit. Sic Wandalorum regnum destructum est; sic tandem illa Wandalica rabies cum ipso nomine funditus extincta est.  Theodatus rex reginam Amalsuindam, imperatorie tutele commissam exiliat,  eaque non multo post in balneo strangulata immissu Theodati, solus super Ostrogothos anno uno regnat.  Qui sciens per hoc se itam imperatoris incurrisse, Agapitum papam Constantinopolim misit, pro impetranda huius facti impunitate. Agapitus inueniens ibi Anthemium Constantinopolitanum episcopum Eutitiane esse heresis, eo excommunicato et exiliato, Menam fecit ei substitui. Agapitus ibi moritur Romamque refertur.  Iustinianus imperator Constantinopoli ecclesiam S. Sophie incomparabili opere exedificat [62 1Kb] .


534. 7. 13. 20. 8. 43. 9. 1.

 Siluerius 55us Romane ecclesie a Theodato substituitur. Bilisarius contra Theodatum mittitur, Theodatus a Gothis exstinguitur; Witigis  in regno substituitur. Bilisarius Neapolim exterminat; Romam, fugientibus Gothis, intrat. Witigis Romam obsidet; fames Italiam urget. Witigis capitur, et imperatori dirigitur. Siluerius, quia Anthemium reuocare noluit, exiliatus defecit.  Eldepadus ab Ostrogothis rex ordinatus regnat anno uno. [ Theodericus abbas, discipulus sancti Remigii, et Theodulphus abbas discipulus ipsius Teoderici, in Francia clarent [63 1Kb] .]


535. 8. 14. 21. 9. 44. 10. 1.

 uigilius Romane ecclesie 56us presidet.  Eldepado perempto, Erarius regnat anno uno.  In Galliis clarent [fratres uterini, uno et eodem die nati, et pontifices consecrati, Medardus  ad titulum Nouiomensem, Gildardus ad Rothomagensem, et uno die absoluti a seculo, et assumpti a Christo, in Italia episcopi Sabinus Canusinus, Cassius Narniensis, Fulgentius Utricolensis, Serbonius Populonii [64 2Kb] .]


536. 9. 15. 22. 10. 45. 11. 1.

 Erario perempto, Totila, qui et Baduilla,  super Ostrogothos regnat annis 11; qui mox Italiam inuadit, et a sancto Benedicto Casinensi futura audit sibi. Multa, inquit, mala facis, multa fecisti, iam aliquando ab iniquitate compescere. Et quidem mare transiturus es, Romam ingressurus; nouem annis regnabis, decimo morieris. Hoc anno quidam dicunt eundem sanctum Benedictum obiisse.


537. 10. 16. 23. 11. 46. 12. 1.

 Apud Persas regnat Chosre annis 37.  Theodericus rex frater Lotharii obiit; Theodebertus filius eius ei succedit.  Hoc [65 1Kb] tempore in una urbium Cilitie quidam Theophilus uicedominus tam prudenter et utiliter secundas partes ecclesiastice dispensationis sub episcopo agebat, ut mortuo episcopo omnium  ore dignus episcopatu esse acclamaretur. Qui contentus uicedominatu, allum ordinari maluit episcopum. A quo a uicedominatu iniuste amotus, ad tantam impatientiam est delapsus, ut conducto sibi Hebreo quodam mago, per eum opem ad dignitatem suam recuperandam expeteret a principe demoniorum; et ab eo iussus abnegare Christum filium Dei eiusque matrem Mariam cum omni christianismi proposito, et ipsam abnegationem scripto firmare et scriptam signare et signatam sibi tradere, eius se seruitio addixit. Qui in crastinum recuperato uicedominatus honore, non multo post ad se reuersus, per dies 40 omni penitendi modo se affligens, primo piam Dei matrem Mariam sibi reconciliauit; eaque  sibi apparente, abrenuntians diabolo, Christumque uerum Dei filium uerumque Deum et hominem ex Maria uirgine natum, et omne christianismi propositum profitens, per eam etiam Christi filii eius gratiam recepit; et ad indicium indulte sibi uenie, rursum ibi dormienti apparens Christi mater, etiam scriptum abrenuntiationis, quod signatum diabolo dederat, reposuit super pectus eius. Quo Theophilus recepto, incrastinum, dominica scilicet, coram episcopo et omni ecclesia pandens ordinem rei, omnes ad stuporem et laudem Dei et genitricis sue Marie commouit; et in eodem loco, quo sibi pia Christi mater apparuerat, perstans, ibidem post triduum mortuus et sepultus est.


538. 11. 1. 24. 12. 47. 13. 2.

  Chosre fines Romanorum incursat. In Campania Italie Benedictum iuniorem sanctitate clarum rex Totila pro Christo persequens, cum eum cum cella sua comburere uoluisset, nec ualuisset. in clibanum ardentem eum proiecit; qui inde altero die illesus, illesis etiam uestibus, exiuit.


 539. R. 12. P. 2. F. 25. L. 13. A. 48. W. 14. O. 3.

 Iustinianos imperator duos Bulgarum reges Traciam depopulantes occidit cum multis milibus Bulgarum.


540. 13. 3. 26. 14. 49. 15. 4.

 Chosre Anthiochiam capit.  Childebertus rex cum fratruele Theodeberto in fratrem Lotharium insurgit, sed matre eorum Rothilde satis agente apud Deum, ne inter fratres fieret ciuile bellum, horrenda tempestate cerciti, cum super Lotharium ne signum quidem apparuerit horroris huiusmodi, reddunt se fraterne paci.


541. 14. 4. 27. 15. 50. 16. 5.

 Chosre iam quarto Romanos infestantem,  Bilisarius compellit redire inefficacem.  In diuersis Galliarum locis diuersa signa uisa sunt. Cometes apparuit; die pasche celum ardere uisum est; uerus sanguis ex nube defluxit in uestimentis hominum; domus cuiusdam ab intus sanguine respersa apparuit; et secute uarie clades et male ualetudines cum pustulis et uesicis populos afflixerunt.


542. 15. 5. 28. 16. 51. 17. 6.

 Bilisarius [66 1Kb] ad Africam remissus, Guintharit super reliquias Wandalorum regnantem cum suis extinguit.  Lotharius et Childebertus fratres, obsessa in Hispaniis Cesaraugusta, ciuibus Deum orantibus et circumlata uincentii martiris tunica, accepta ab eis pro munere ipsius martiris  stola, redeunt, adquisita Hispanie parte maxima.  Theuda Wisigothorum rege a suis perempto, Theudegisibus regnat post eum annis 2.  Maurus in Gallia claret, sancti Benedictus discipulus.


543. 16. 6. 29. 17. 1. 7.

 uigilius papa quia secundum suam promissionem noluit Anthemium reuocare, Constantinopolim mittitur ignominiose. Thotila rex Ostrogothorum capta Roma, habitauit aliquandiu cum Romanis quasi pater cum filiis, mansuefactus, ut creditur, sancti Benedicti monitis.  Audohin mortuo, Albuin filius eius regnat super Langobardos in Pannonia annis 24.


 544. 17. 7. 30. 1. 53. [.....]. 8.

 Herculanus Perusinus episcopus a Totila rege, secto capite, martirizatur; post mortem uero caput eius corpori unitum inuenitur.  Tolita Siciliam inuadit. Narses eunuchus Romanorum patricius ordinatur et contra Totilam destinatur.  Theudegisilo inter conuiuandum a suis perempto, Agilan regnat super Wisigothos annis 9.


545. 18. 8. 31. 2. 54. 1. 0.

 Narses Albuino regi Langobardorum confederatur.   Obiit sanctus Remigius Remorum episcopus  .


546. 19. 9. 32. 3. 55. 2. 10.

 uigilius papa exiliatur. Narses patricius auxiliantibus sibi Langobardis Totilam regem perimit; Ostrogothorum gente usque ad internetionem deleta, regnum Ostrogothorum penitus destruit. Ita illud regnum Gothorum, quod, ut ait Iordanis  , per annos circiter 2400 durauerat, defecit in Ostrogothis, sed in Wisigothis in Hispania regnantibus incolume remansit. Teias regnum Ostrogothorum resuscitare nisus, regnat annis 2.


547. 29. 10. 33. 4. 56. 3. 1.

 Conserto prelio inter Cunimundum regem Gepidarum et Albuin regem Langobardorum,  corruerunt utrinque sexaginta milia eorum. Ubi Albuin Cunimundum peremit, et ex testa capitis eius poculum sibi ad bibendum fecit, filiamque eius captiuatam uxorem sibi accepit. Hunis uero terras Gepidarum inuadentibus, destructum est regnum Gepidarum penitus.


548. 21. 11. 34. 5. 57. 4. 2.

 Teodebertus rex per se et per ducem suum Bucellinum Italiam uario belli euentu inquietare non desistit, et ab Italia et a Sicilia aut spolia aut tributa accipit. Teias rex a Narsete perimitur, et cum eo Gothorum reliquie extirpantur.


549. 22. 12. 35. 6. 58. 5.

 Agericus uirdunensis episcopus sanctitate claret.  Narses patricius Sinduald regem  Brittonum, ex amico sibi rebellem, bello uictum et captum suspendit.


550. 23. 13. 36. 7. 59. 6.

 Theodebertus rex obiit, cui Theodebaldus filius eius succedit.  Arboris, que dicitur sambucus, flores, grana et fructus in flores, grana et fructus uitis transformantur [67 1Kb]


551. 24. 14. 37. 8. 60. 7.

Quinta synodus uniuersalis Constantinopolim celebratur: in qua epistola, que Ibe dicitur, erroris plena reprobatur, et Theodorus personam mediatoris Dei et hominum in duabus substantiis separans, ad impietatis perfidiam cecidisse conuincitur . Hucusque Iordanis episcopus hystoriam contexuit.


 552. 25. 15. 38. 9. 61. 8.

 Pelagius Romane ecclesie 57us presidet. Hic insimulatus de morte uigilii pape, tenens sancta euangelia et crucem, iureiurando publice satisfecit.  Hoc tempore in oriente puer quidam Iudeorum filius, cum a ceuis suis christianorum filiis ad hoc adductus fuisset, ut in ecclesia sancte matris Christi Iesu corpus et sanguinem Christi perciperet, propter hoc  a patre suo proiectus in fornacem ardentem, illesus inde a christianis extractus est, asserens quod mulier, que in illa ecclesia puerum tenens depicta erat, pallio suo flammas ignis a se euentilasset [68 1Kb] .


553. R. 26. P. 16. F. 39. L. 10. A. 62. W. 9.

 Agilan cum insolenter in suos ageret, Athanagildus, auxiliantibus sibi Romanis, eo perempto, regnat annis 22.


554. 27. 17. 40. 11. 63. 1.

 Rothildis regina moritur. Hiems niue et glacie ita exasperatur, ut uolucres et fere indomite manu capi possent.


555. 28. 18. 41. 12. 64. 2.

 Bucellinus et Amingus duces Francorum  a Narsete perimuntur.  Quasi species lancee in celo apparuit a septemtrione in occidentem [69 1Kb] .


556. 29. 19. 42. 13. 65. 3.

 Theodebaldus rex obiit. Lotharius rex Francorum rebellantes contra se Saxones et auxiliantes eis Thuringos graui pugna et excidio perdomuit.  Obiit sanctus Medardus Nouiomensis episcopus, et Suessionis sepelitur.


557. 30. 20. 43. 14. 66. 4.

 Radegundis regina, uxor quondam Lotharii regis, mutata ueste claret sanctitatis nobilitate.


558. 31. 21. 44. 15. 67. 5.

 Gregorius [filius Gordiani senatoris [70 2Kb] ] Rome adolescit; qui, sex monasteriis in Sicilia  fundatis, et septimo Rome in domo sua, ex pretore urbano factus monachus, sapientia et scientia, doctrina et sanctitate claruit  Terremotus terribilis nimis per decem dies factus est [71 1Kb] .


559. 32. 22. 45. 16. 68. 6.

 Childeberto rege mortuo, monarchia regni Francorum cedit fratri eius Lothario.


560. 33. 23. 46. 17. 69. 7.

Hoc tempore Iudeus quidam imaginem Iesu saluatoris de ecclesia furtim deponens, eam telo transfixit; et eam clam ad domum suam deferens, cum eam flammis uellet exurere, se sanguine imaginis cruentatum uidens, pre stupore eam abscondit. Quam christiani requirentes, et per uestigia sanguinis  inuenientes, eam sanguinolentam receperunt, Iudeum uero lapidauerunt.  Miserabilis in Italia mortalitatis pestilentia.


561. 34. 24. 47. 18. 70. 8.

 Anglorum in Britannia tertius Edilbertus regnat annis 56.  Hoc tempore in Scottia Brendanus claruit; qui Fortunatas insulas septennali nauigatione requirens, multa miraculo digna uidit. A quo Macutes, qui et Maclouus, regulariter educatus et ipsius nauigationis socius, in  Britannia sanctitate et miraculis claruit; qui a Britannis exacerbatus, eis maledictis transiuit ad Gallias, et sub Leontio Santonum episcopo multo tempore uirtutibus claruit. Britannos uero propter suam maledictionem uariis cladibus addictos, data rursum benedictione absoluit et sanauit [72 1Kb] .


562. 35. 25. 48. 19. 1. 9.

 Constantinopoli quidam imperatorem extinguere moliti, extinguntur. Cuius criminis Bilisarius quoque accusatus ab imperatore absoluitur.  In Gallia mons super Rodanum fluuium multis diebus dans mugitum, tandem ab alio monte sibi uicino disscissus, cum ecclesiis et domibus, hominibus et bestiis, in Rodanum precipitatus est [73 1Kb] .


563. 36. 26. 49. 20. 2. 10.

  Lotharius rex Chramnum filium suum diu contra se rebellantem et multa mala in regno suo facientem in Britannia prosecutus, ei eiusque auxiliario duci Brithonum Chonobro bello concurrit; et Chonobrum quidem peremit, Chramnum uero captum igni cum uxore et filiabus consumi fecit.


564. 37. 27. 50. 21. 3. 11.

 Iohannes Romane ecclesie 58us presidet.  Lothario Francorum rege mortuo, Chilpericus filius eius, compartito regno cum fratribus suis Heriberto, Guntranno et Sigiberto, regnat annis 22.


565. 38. 28. 1. 22. 4. 12.

 Iustiniano imperatore mortuo, Iustinus minor imperat annis 12.  Multa signa in sole  et luna apparuerunt [74 1Kb]


566. 1. 29. 2. 23. 5. 13.

 Narses patricius accusatione Romanorum patriciatu degradatus, et quia eunuchus erat, exprobrante sibi Sophia augusta, ut iret in geneceum diuidere pensa puellis, respondens, talem se eidem orditurum telam, qualem ipsa dum uiueret, deponere non posset, inuitat Langobardos ad possidendam Italiam.  Sanctus Columba presbiter ueniens de Scotia, clarus habetur in Britannia. [ Sanson Dolensis archiepiscopus, consanguineus sancti Macloui, et successor Sansonis Maclorius, qui de transmarina Britannia ad cismarinam transierant Britanniam clarent sanctitate et  doctrina [75 2Kb] .]


567. 2. 30. 3. 24. 6. 14.

 Sigebertus rex Hunos partes Francorum depopulantes in Thuringia bello deuincit. Chilpericus frater eius interim terminos illius incursat, et Remis urbem occupat.  Haste ignee in celo uise sunt, portendentes irruptionem Langobardorum in Italiam. [ Sanctus Basolus abbas et Sindulfus presbiter et reclusus in Francia clarent [76 2Kb] .]


 568. R. 3. P. 31. F. 4. L. 25. A. 7. W. 15.

 Albuinus rex, Saxonibus aliisque gentibus sibi ascitis et Pannonia ex condicto commendata amicis Langobardorum Hunis, ad Italiam contendit cum omnibus Langobardorum familiis, ibique 6 annis regnauit. Sigebertus rex desertas Saxonum terras peruadit, easque Suauis ad habitandum tradit. Hanc mali nouitatem noua in celo signa multo ante tempore portenderant.


569. 4. 32. 5. 1. 8. 16.

 Armenii fidem Christi suscipiunt.  Sigebertus rex fratri suo Chilperico repugnat, et Suessionis sedem regni eius occupat. Theodebertum filium eius ibi captum exiliat; ipsum Chilpericum prelio uictum fugat, et terminos suos ab eius insolentia  liberat.  Ipse uxorem ducit Brumam [77 1Kb] , filiam Athanagildi regis Wisigothorum, [que et Brunichildis dicta est.]


570. 5. 33. 6. 2. 9. 17.

 Sanctus uedastus obiit.  Italia a Langobardis nullo obsistente peruasa atteritur; insuper fame et pestilentia consumitur.


571. 6. 34. 7. 3. 10. 18.

 Huni iterum Sigiberto congressi et magicis artibus pene uictoriam adepti, recedunt, Sigeberto in omni uita eius confederati.


572. 7. 35. 8. 4. 11. 19.

 Gregorius Turonensium ordinatus episcopus, clarus habetur in omnibus. Langobardi, Papia post triennii obsidionem per deditionem accepta, et  preter Romam et Rauennam pene tota potiti Italia, dominantur ibi cum potentia.


573. 8. 36. 9. 5. 12. 20.

 Inter Romanos et Persas pugna commissa, Romanis cedit uictoria.  Heribertus rex moritur. Hispani et Franci de pascha celebrando dissentiunt, Hispanis 12 Kal. Aprilis, Francis uero 14 Kal. Maii pascha celebrantibus. Sed Francos recte celebrasse per hoc diuinitus claruit, quod fontes in Hispania, qui in sabbato sancto pasche ad baptizandum diuinitus sponte repleri solent, non in Hispanorum, sed in Francorum pascha repleti sunt [78 1Kb] .


574. 9. 37. 10. 6. 13. 21.

  Apud Persas Hormisda regnat annis 18 Albuinus rex Langobardorum ab armigero suo perimitur, fraude uxoris sue, cuius patrem Cunimundum Gepidarum regem ipse olim in bello peremerat, et ex testa capitis eius sibi pateram ad bibendum fecerat; quam cum uno die ei porrigeret dicens: Bibe cum patre tuo! illa femineo furore accensa, illum ab armigero ipsius in lecto perimi fecit.  Cleb subrogatus regno Langobardorum, regnat annos 2.


575. 10. 1. 11. 1. 14. 22.

 Benedictus Romane ecclesie 59us presidet.  Ab hoc Gregorius ad predicandum Anglis abire permissus, sed populo tumultuante retractus, septimus leuita est ordinatus.  Athanagildo rege Wisigothorum mortuo, Leuigildus cum fratre suo Leuua et post solus regnat annis 16.  Fortunatus peta ueniens ab Italia, claret in Gallia.


576. 11. 2. 12. 2. 15. 1.

 Cleb mortuo, Langobardi sub ducibus fuerunt annis 10. Fame Romam urgente, multi Romanorum se Langobardis dedunt.


 577. 12. 3. 13. 1. 16. 2.

 Iustino imperatore mortuo, Tiberius regnat annis 6. Hic, missa ab Aegypto frumenti copia, Romam liberat ab inedia.  Chilpericus rex Francorum fratrem suum Sigebertum nimis et per se et per filium suum Theodebertum urget plus quam ciuili bello.


578. 1. 4. 14. 2. 17. 3.

 Sigebertus rex fratri suo Chilperico pugna congreditur, ibique Theodebertus filius Chilperici perimitur. Francis uero pro Chilperico sibi exoso Sigebertum super se regem leuare uolentibus, a duobus pueris, a Fredegunde Chilperici uxore immissis, Sigebertus perimitur. [ Brunicildis uxor eius cum filio Childeberto uel Childeberti filiis regnum  gubernans, propter insolentiam morum, adeo intolerabilis erat Francis, ut merito crederetur, Sibillam de ea uaticinatam esse: »ueniet, ait, Bruma de partibus Hispanie, ante cuius conspectum gentes uel gentium reges peribunt; ipsa uero culcibus equorum dirupta peribit.« Que quamuis ita esset insolens, tamen ecclesias Dei honorabat. Plura etiam sanctorum cenobia fundauit, et edificia ammirandi operis construxit, ut miraculo fuerit, tanta ab ea fieri potuisse.]  Sanctus Germanus Parisiensis episcopus obiit.  Duces Langobardorum urbes et ecclesias exterminantes indiscrete, subiugant sibi quod supererat Italie [79 2Kb] .


579. 2. 5. 15. 3. 18 4.

  Thiberius, quia liberalis in pauperes fuit, liberalitatem eius Deus iuuit, dum multos thesauros ei inuenire dedit. Chilpericus rex Brunichildem relictam Sigeberti cum filiis exiliat.  Menas solitarius in Italia claret.


580. 3. 6. 16. 4. 19. 5.

Ormisda rex Persarum incursans prouincias Romanorum, ignominiose uictus a Romanis, proposuit  edictum, ne rex Persarum per se ultra exeat ad prelium.  Ignis per celum discurrere uisus est [80 1Kb] .


581. R. 4. P. 7. F. 17. L. 5. A. 20. W. 6.

 Pelagius Romane ecclesie 60us presidet. Hic obsidentibus Romam Langobardis, ordinatur absque iussione principis. Hic decreuit cotidianam sacramentorum prefationem ad missas nouem tantummodo prefationibus secundum antiquum Romanorum ordinem esse commutandam; scilicet in natale Domini, in apparitione, in pascha, in ascensione, in pentecoste, de apostolis, de sancta trinitate, de sancta cruce, de ieiunio quadragesimali.  Ab hoc Gregorius Constantinopolim apocrisiarius directus, hortatu Leandri Hispalensis episcopi libros  Moralium in Iob composuit, et ibidem Eutitium Constantinopolitanum episcopum male de resurrectione dogmatizantem, corpus nostrum in illa resurrectionis gloria impalpabile uentis ereque suptilius esse futurum, in presentia imperatoris Tiberii confutauit, et illo non multo post mortuo penitus extinxit.  Duces Langobardorum Gallias aggrediuntur, et uario bellandi euentu nunc Franci, nunc Langobardi inter se colliduntur. Hospitius famulus Dei in Gallia claret, qui etiam Langobardorum aduentum predixerat.


582. 5. 8. 18. 6. 21. 7.

 Saxones in Italia a Langobardis recedentes, et terras suas in Germania repetere nitentes, a gentibus a Sigeberto illuc inmissis usque ad  uiginti milia eorum cesis, sero destiterunt a bellis.  Winochus Britto ueniens de Britannia sanctitate clarebat in Gallia. Lupi Burdegatam urbem ingressi, neminem metuentes, deuorauerunt canes [81 1Kb] .


583. 6. 9. 19. 7. 22. 8.

 Tiberio imperatore in Armeniam incurrente et non multo post mortuo, Mauricius imperat annis 21.  Erminigildus, Leuigildi regis Wisigothorum filius, filiam Sigiberti regis uxorem duxit, per quam ad orthodoxam fidem conuersus, iram patris sui Leuigildi Ariani inrecuperabiliter incurrit.  Turonis uerus de fracto pane sanguis effluxit [82 1Kb] .


 584. 1. 10. 20. 8. 23. 9.

 Chaianus rex Auarum, id est Hunorum, pacem cum Mauricio imperatore soluit.  Perse Armeniam predis, incendiis, captiuitate episcoporum ac populorum perturbant; ecclesiam tamen 48 martyrum apud Armeniam sub Licinio passorum nullo modo incendere potuerunt.


585. 2. 11. 21. 9. 24. 10.

 Mauricius imperator per pretorem suum contra Persas fortiter agit. Antiochia diuinitus subuertitur hoc modo. Quidam ciuis illius adeo elemosinis  et hospitalitati deditus, ut nullo unquam die sine paupere aut hospite comederet, cum uno die usque ad uesperam urbem circuisset, ut pauperem uel hospitem inueniret, offendit uirum seniorem in ueste alba cum duobus sociis stantem in medio ciuitatis; et inuitans eum ad hospitium, hoc responsum accepit ab eo: Non poteras, o homo Dei, cum uestro Symeone hanc urbem saluare, ne subuerteretur? Et hoc dicto, sudarium, quod in manu tenebat, excussit super unam medietatem urbis; statimque ipsa medietas cum habitaculis et habitatoribus subuersa est. Et uolens adhuc excutere sudarium super aliam medietatem urbis, uix ab illis duobus sociis suis multa prece flexus est, ut parceret residue urbis medietati. Sicque uirum, qui hec aspiciebat, attonitum  consolatus ex saluatione sue domus, discessit, et ultra non comparuit.  Guntramnus Francorum rex in uenando fessus, dum in gremio armigeri sui dormiret iuxta riuum aque, uidit armiger de ore regis paruum animal exire; cui uolenti riuum transire nec ualenti, armiger, gladio trans riuum posito, uiam ei eundi et redeundi parauit. Quo iterum in os eius intrante, rex experrectus et stupefactus dixit, se per somnium per pontem ferreum transisse, et sub monte quodam multos thesauros uidisse. Ubi cum perrexisset secundum fidem somnii, thesauros magnos inuenit, eosque acceptos sancte ecclesie usibus delegauit [83 1Kb] .


586. 3. 12. 22. 10. 25. 11.

  Langobardi Aucthari regem sibi statuerunt, eumque ob dignitatem Flauium appellauerunt, a quo omnes Langobardorum reges Flauii sunt appellati.  Leuigildus rex Wisigothorum filium suum Erminigildum hostili persequens animo, eum damnat exilio.  Hoc tempore etiam Miro rex Gallicie moritur.


587. 4. 13. 23. 1. 26. 12.

 Chilpericus rex Francorum immissu uxoris sue Fredegundis perimitur. Lotharius filius eius infans 4 mensium in regno sublimatus, regnauit annis 45.


588. 5. 14. 1. 2. 27. 13.

 Childebertus rex a Mauricio imperatore pro expellendis ab Italia Langobardis pecuniam accepit.  Sed id frustra fuit, quia nunc confederatus eis rediit, nunc eis congressus inferior eis cessit, nunc etsi superior eis fuit, ab expulsione tamen eorum munimen ciuitatum eum prohibuit.


589. 6. 15. 2. 3. 28. 14.

 Leuigildus rex Wisigothorum Erminigildum filium suum, quia Arriane communioni participare noluit, nocte sancta pasche in carcere securi occidit.  Childebertus Lotharii exercitui congressus uictus euasit.


 590. R. 7. P. 16. F. 3. L. 4. A. 29. W. 15.

 Rex Langobardorum Aucthari uxorem ducit Theudelindam, filiam Garibaldi regis Baioariorum. Nimie pluuie inundant, ut omnes dicerent, quia aque diluuii superinundarent; et tanta clades fuit, ut nullus grauiorem a seculo fuisse meminerit. Magnus etiam draco in modum ualide trabis cum innumerabili serpentium multitudine per Tiberim in mare descendit: a quibus suffocate bestie maris et ad litus proiecte, putredine erem corruperunt.


591. 8. 17. 4. 5. 30. 16.

 Ormisdam regem Persarum a Persis excecatum, filius eius Chosre occidit, et ad Mauritium imp. confugit, eiusque uirtute Persas debellans,  regnum Persarum accepit, et annis 39 regnauit.  Leuigildo Wisigothorum rege mortuo, Richaredus filius eius regnat annis 15.  In Italia facto diluuio pene ultra fidem omnium, post multam confusionem rerum subsecuta est per cladem inguinariam inedicibilis mortalitas hominum, que primum percussit Pelagium papam. Gregorius ad papatum electus, interim dum imperatoris assensus expectatur, instituit per septiformen letaniam placare iram Dei: et in procedendo octoginta hominibus hac plaga percussis, tandem ira Dei quieuit.


592. 9. 1. 5. 6. 31. 1.

Gregorius Romane ecclesie 60us presidet. Hic inter cetera pietatis opera animam Traiani Romanorum quondam imperatoris, quamuis pagani, a penis  inferni liberari, miserando et plorando a Deo optinuit. Hic inter multa, que utilia ecclesie fecit et instituit, antiphonarium regulariter centonizauit et utiliter compilauit. Kyrrieleyson a clero ad missas cantari precepit; Alleluia ad missas extra quinquagesimam dici fecit. In canone hostie tria uerba superaddidit: Diesque nostros in tua pace disponas, atque ab eterna damnatione nos eripi et in electorum tuorum iubeas grege numerari. Orationem quoque dominicam post canonem super hostiam censuit recitari.  Auctari rege Langobardorum mortuo, Langobardi, permissa Theudelinde regine optione, sibi uirum et Italie regem eligendi prefecerunt sibi regem Agilulfum, qui regnauit annis 25.


593. 10. 2. 6. 1. 32. 2.

  In Gallia quidam in silua cedens ligna, adeo a muscis infestatus est, ut per biennium amens fieret. Deinde sub religionis habitu se exhibebat pseudoprophetam, deinde magum, deinde etiam sanitates super infirmos faciens, Christum se esse dicebat, et pro Christo se adorari iubebat; nolentes se adorare, cum populo qui ei multus adherebat, impetebat hostiliter. Qui postea a quodam fideli occisus est: et ita sequaces eius dispersi sunt.  Richaredus rex Wisigothorum terminos Romanorum infestat. Hucusque Gregorius Turonensis historiam Francorum digessit. [Hoc tempore regnabat in Hibernia insula Philtanus, et in Scotia regnabat Brendinus, cui frater erat nomine Adelfius; de cuius Adelfii filia, que uocata est Gelgebes, genuit rex Hibernie Philtanus sanctum Furscum et fratres eius Foillanum et Ultanum [84 2Kb] .]


594. 11. 3. 7. 2. 33. 3.

 Tunica Domini nostri Iesu Christi in ciuitate Zaphat, non longe a Hierosolima, confessione Symonis Iudei inuenta, et ab episcopis Gregorio Antioceno et Thoma Hierosolimitano et Iohanne Constantinopolitano Hierusalem in loco, ubi crux Christi ueneratur, est posita. Gaugericus Cameracensis  episcopus claret [85 1Kb] .


595. 12. 4. 8. 3. 34. 4.

 Constantinopoli nascitur puer quadripes, et alter duos uertices habens; que prodigia portendunt aduersa locis, in quibus nascuntur.  Richaredus rex Wisigothorum synodo 62 episcoporum apud Toletum congregata, ibique Arriana heresi abdicata et anathematizata, se cum tota Wisigothorum gente confirmat in fide catholica.  Tassilo a Childeberto ordinatus rex Baioariorum, deuictis Sclauis, optinuit triumphum.


596. 13. 5. 9. 4. 35. 5.

 Agilulfus rex Langobardorum in Romanos insurgit; sed agente Theudelinda regina, non multo post cum eis fedus init. Huic regine Gregorius  papa libros Dialogi sui misit.  Sol a mane usque ad meridiem minoratus est usque ad tertiam sui partem.


597. 14. 6. 10. 5. 36. 6.

 Gregorius papa, quod ipse olim facere intenderat, Augustinum cum aliis ad predicandum destinat in Anglia.  Guntrannus rex sanctitate clarus dormit in Christo; regnum eius cessit fratrueli eius Childeberto.


598. 15. 7. 11. 6. 37. 7.

Richaredus rex Wisigothorum regibus Francorum confederatur, eique soror Childeberti regis uxor datur.  Sanctus Columba abbas et presbiter, doctor Scottorum et Pictorum, obiit, qui posteris suis multa sanctitatis monimenta reliquit;  preterquam quod rustica simplicitate pascha dominico die debere celebrari neque didicit, neque docuit. [Marculfus abbas Baiocasinensis sanctitate claret in Gallia [86 2Kb] .]


599. 16. 8. 12. 7. 38. 8.

 Edilbertus rex Anglorum, qui Cantuarii uocantur, predicante Augustino cum gente sua baptizatur. Porro gens Anglorum, qui Mercii dicuntur  et gens Nordanymbrorum, qui quod ad aquilonarem partem Ymbre fluminis habitent, ita uocantur, sub regibus Edilfrido et Aelle nondum audierant uerbum uite.


600. R. 17. P. 9. F. 13. L. 8. A. 39. W. 9.

 Sanctus Goar ueniens ex Aquitania, claret in Gallia. Augustinus ab Etherio Arelatensi consecratur Anglorum episcopus.  Childebertus rex Francorum moritur, qui Theodebertus et Theodericus filii eius subrogantur.


601. 18. 10. 14. 9. 40. 10.

Contentio inter Romanam ecclesiam et arrogantiam Iohannis episcopi Constantinopolitani, uniuersalis pathriarche nomen sibi usurpantis, sub Pelagio  papa concepta et a Gregorio iam inde non leniter exagitata, non antea quiescere potuit, quam Iohannes ipse subita morte obiit.  Huni cum Francis fortiter bellant in Thuringia. Fredegundis regina moritur. Agilulfus Theoderico confederatur.  In Nilo Aegypti flumine uisa sunt animalia humane forme, uir scilicet et mulier, usque ad lumbos super aquam extantes; qui ab hominibus per Deum adiurati, a mane usque ad nonam se uidendos prebuerunt.


602. 19. 11. 15. 10. 41. 11.

 Augustinus episcopus Anglorum, habita synodo cum Brittonum et Scottorum episcopis, quia sacerdotes et monachos inuenit aduersarios equitatis, quos uoluit habere socios predicationis,  terruit eos uaticinio future super eos calamitatis.  Sanctus Columbanus ex Hibernia in Burgundiam uenit, ibique permissu Theoderici regis cenobium Luxouium edificare cepit.


603. 20. 12. 16. 11. 42. 12.

 Mauricius imperator se cum suis a Phoca interficiendum diuinitus prediscit; et malorum penitens, ea sibi hic retaliari per se et per seruos Dei instanter exposcit.  Theodericus rex auiam suam Brunichildem ab Austrasiis eiectam recepit.


604. 21. 13. 17. 12. 43. 13.

 Mauritius imperator cum uxore et filiis a Foca perimitur; et imperat Focas annis 8.  Orientales Angli cum rege suo Sigeberto per Mellitum episcopum ad Christum conuertuntur.


 605. 1. 14. 18. 13. 44. 14.

 Cognita morte Mauricii, grassantur per Romanorum prouincias hinc Perse et inde Huni.  Lotharius et Theodericus prelio inter se colliduntur, in quo plus quam 30 milia cesa referuntur; Theodericus tamen uictoria potitur. In hoc prelio angelus Domini euaginatum gladium super populum tenens uisus est.


606. 2. 15. 19. 14. 45. 15.

 Sabinianus Romane ecclesie 62us presidet. Hoc tempore pauper quidam cum a nautis elemosinam peteret nec acciperet,  dicente nauclero: Desiste elemosinam petere a nobis, qui nichil hic preter lapides habemus! cum subiecisset pauper: Omnia ergo uertantur in lapides; quidquid manducabile in naui erat, in lapides conuersum est, colore et forma rerum eadem permanente [87 1Kb] . Fame Romam aggrauante, Romani Gregorio pape iam defuncto derogantes, quod thesauros ecclesie sua nimia liberalitate dissipasset, cum non adesset persona, in quam exarderent, memoriam nominis eius in libris illius delere uolebant. Ac per hoc libros Gregorii pape Romanis exurere uolentibus obstitit Petrus diaconus, prodens se Spiritum sanctum in specie columbe super caput Gregorii tractantis sedentem uidisse sepius; idque confirmans iurisiurandi sacramento, mox moriens ex condicto,  fidem fecit suo testimonio.  Post Richaredum apud Wisigothos regnat Bettericus annis 7.


607. 3. 16. 20. 15. 46. 1.

 Sabinianus papa cum et ipse liberalitati Gregorii predecessoris sui derogaret, et sub hoc optentu manum egenis subtraheret, Gregorius eum per uisum ter pro culpa tenacie et huius derogationis increpatum, quod non resipisceret, etiam quarto horribiliter increpans et comminans in capite percussit; quo ille dolore uexatus, paullo post mortem obiit.  Post quem [88 1Kb] , Bonefacius Romane ecclesie 63us presidet. Hic optinuit apud Phocam imperatorem, ut ecclesia Romana caput esset omnium ecclesiarum; quia ecclesia Constantinopolitana  scribebat se esse primam omnium ecclesiarum. Hic in concilio septuaginta duorum episcoporum decreuit sub anathemate, ut nullus uiuente episcopo ciuitatis sue audeat loqui, aut partes sibi facere, sed tertio die depositionis eius fiat licenter a clero et populo electio sacerdotis.  Theodericus et Theodebertus fratres et reges Wascones sibi subiugant [89 1Kb] .


608. 4. 17. 21. 16. 47. 2.

 Corpus sancti uictoris Thebei apud Salodorum cum sancto Urso passi inuenitur.  Secundus famulus Dei in Italia claret.  Desiderius uiennensis episcopus a Theoderico exiliatur.  Augustinus primus Anglorum episcopus moritur, eique Laurentius substituitur.


 609. 5. 18. 22. 17. 48. 3.

 Bonefacius Romane ecclesie 64us presidet.  Hic pantheon Rome a Foca imperatore impetratum uertit in ecclesiam sancte Marie et sanctorum martyrum, et in Kalendis Nouembris ibi instituit solemnitatem omnium Sanctorum.


610. 6. 19. 23. 18. 49. 4.

 Perse Romanorum prouintiis grauiter incubant.  Agilufus Langobardorum rex Mantuam, Cremonam et aliqua Italie castella capit.


611. 7. 20. 24. 19. 50. 5.

Alexandrie Iohannes episcopus claruit, qui ob  eximiam in Christum liberalitatem nomen Elemosinarii meruit.


612. R. 8. P. 21. F. 25. L. 20. A. 51. W. 6.

 Heraclius ad imperium electus, Foca perempto et cremato ignibus, regnauit annis 31.  Desiderius uiennensis episcopus consilio Brunichildis a Theoderico rege lapidibus obrutus martyrizatur.


613. 1. 22. 26. 21. 52. 7.

 Perse a Romanorum insecutione non desistunt.  Betterico Wisigothorum rege mortuo, Sisebodus regnat annis 29 [90 1Kb] . uirtus et nomen sancti Iohannis baptiste miraculis declaratur apud urbem Gallie Mauriennam, de reliquiis corporis ipsius hoc modo diuinitus illustratam. In ea olim  mulier sancto baptiste nimis deuota expetebat a Deo, donari sibi aliquid de membris eius; et in hac orandi instantia per triennium persistens, cum alter quiuis iam posset desperare, ipsa spem in Deo ponens iurauit, se non manducaturam, donec quod petebat, acciperet. Et sic septem diebus ieiunans, septima tandem die desuper altari pollicem miri candoris apparere uidens, leta donum Dei accepit. Ad quod adorandum tres episcopi uenientes, cum de hoc sancto pignore partem elicere uellent, tres sanguinis guttas ex eo stillare in linteo supposito stupuerunt, et singuli singulas se meruisse letati sunt [90 1Kb] .


614. 2. 23. 27. 22. 53. 1.

 Deus dedit Romane  ecclesie 65us presidet. Hic constituit secundam missam in clero. Hic etiam secundum instituta maiorum suorum decreuit, ut si qui uiri uel mulieres suos ipsi filios quocumque modo de sancto lauacro susceperint, separentur ab inuicem; uel si quis uir commatrem suam, uel si qua mulier compatrem suum a primo dono Spiritus sancti, quod est pabulum salis sacrati, usque ad septimum donum Spiritus sancti in coniugium duxerit, separentur; mulier tamen maritalem dotem recipiat, et post expletum annum alteri, si uult, nubat [91 1Kb] .  Sanctus Columbanus a Theoderico rege instinctu Brunichildis auie expellitur Francia. Qui post, relicto Gallo discipulo suo in Alemannia, cenobium Bobium  construxit in Italia.  Sanctus Amandus Elnonensis per Gallias miraculorum et predicationis gratia clarescebat. Allowinus etiam, qui et Bauo, per eum ex predone conuersus et Gandaui solitarie reclusus, sanctitatis exemplum erat omnibus.


615. 3. 24. 28. 23. 54. 2.

 Edilfridus rex Nordanymbrorum regem Scottorum Ean cum omnibus pene suis in  bello extinguit  . Hec calamitas Scottis contigit secundum uaticinium Augustini episcopi qui interminatus est Scottos ab Anglis fore perimendos, qui Anglos ad uitam conuerti egre ferebant; in monachos quoque Scottorum Augustino rebelles ira Dei seuiente, qui cum rege suo ad hoc bellum ex more euntes, ut rege armis pugnante, ipsi orando pro eo pugnarent, perempti sunt ab Anglis mille ducenti, tantum quinquaginta per fugam elapsis. Glodesindis Mettensis claret, que sponsum fugiens, uelamine capitis misso sibi a Deo per angelum, se et sua Deo delegauit.


616. 4. 25. 29. 24. 55. 3.

 Perse Syriam incursantes, Damascum capiunt.  Edilbertus rex Cantuariorum  obit  ; post quem Ealdbald filius eius annis 25 [92 1Kb] regnauit. Raduald autem rex orientalium Anglorum, Edilberto mortuo, illam super Anglos regnandi potentiam quartus accepit, ut sub nutu eius alii Anglorum reges regnarent. Edilfrido quoque Nordanymbrorum rege a Radualdo rege perempto, Eduinus regnum Nordanymbrorum suscepit.  Huni Longobardos in Italia debellant, et Forum Iulii proditione captum dissipant.  Sanctus Lupus Senonensis episcopus claret, cui aliliquando eucaristiam consecranti gemma de celo a Deo in calice descendit.


617. 5. 26. 30. 25. 1. 4.

 A Persis Palestina bello premitur. Sancta quoque ciuitas capitur; in ea usque 90 milia uirorum  perimuntur; Zacarias patriarcha captiuatur; crux ipsa dominica sancta asportatur.  Inter fratres Theodericum et Theodebertum reges, instinctu auie eorum Brunichildis, plus quam ciuile bellum oritur; pugnaque commissa, post inestimabilem stragem Theodebertus capitur  Per Ealdbaldum et filios Sibercti ad idolatriam Angli reuoluuntur.  Agilufo Langobardorum rege mortuo, Adaloaldus filius eius regnat annis 12.


618. 6. 27. 31. 1. 2. 5.

 Bonefacius Romane ecclesie 66us presidet.  Hic decreuit, ut nullus trahatur uiolenter de ecclesia. Hic decreuit, ut monachi in officio sacerdotalis gradus utantur  potestate ligandi atque soluendi [93 1Kb] .  Theodericus rex Francorum moritur. Ealdbaldus rex idolatrie abrenuntiat. Lotharius rex filios Theoderici regis in bello captos occidit. Brunichildem quoque reginam uno pede et brachio multatam, ad caudam eque indomite religatam, membratim discerpi fecit; imputans ei, quod decem reges per eam fuissent extincti. Et sic monarchia regni Francorum ad eum redit.  Eleutherius  patricius affectans Romanorum imperium, Rome perimitur. Hoc tempore terremotus maior mense Augusto; et secuta est clades in populo, percussio scilicet scabierum, ita ut nullus posset agnoscere mortuum suum.  Iohannes Elemosinarius obit.  Perse Aegyptum incursantes, Alexandriam capiunt [94 1Kb] .


619. R. 7. P. 28. F. 32. L. 2. A. 3. W. 6.

 Perse Libiam incursantes, Carthaginem capiunt.  Lotharius rex tributum 12 milium solidorum, quod Langobardi Francis soluerant, relaxat, Langobardis perpetuo sibi confederatis.  Laurentius secundus Anglorum episcopus obiit.


620. 8. 29. 33. 3. 4. 7.

  Chosdre rex Persarum pacem cum Romanis facere nullo modo ammittit.  Anastasius Persa ex mago christianus et monachus, a Persis captus, post uerbera, uincula et carceres, post diutinam appensionem per unam manum, tandem absciso capite, cum aliis 70 martyrizatur. [ uirgo Christi Fara claret in Francia. Eius etiam sanctitatem imitatus frater eius Faro, ex comite clericus, et ex clerico Meldensium episcopus claret [95 2Kb] .


621. 9. 30. 34. 4. 5. 8.

 Sisebodus rex Wisigothorum contra Romanos fortiter agit; prouinciam aliasque ciuitates a Francis extortas ad Wisigothorum ius redigit.


622. 10. 31. 35. 5. 6. 9.

  Honorius Romane ecclesie 67us presidet.  Sanctus Columbanus obit. Discipulus eius Gallus in Alemannia claret.


623. 11. 32. 36. 6. 7. 10.

 Chosdre successu elatus, in effusione humani sanguinis et maxime christianorum ultra modum grassatur. Heraclius imperator Hunis confederatur.


624. 12. 33. 37. 7. 8. 11.

 Heraclius ad Persas debellandos proficiscens, uirilem Dei figuram in manibus accipiens, quam manus non depinxerunt, sed in icona uerbum, quod omnia format atque componit, sine pictura formam uelut sine semine partum eduxit, Persidam  aggreditur, eamque per sex continuos annos potenter depopulatur.  Eustasius abbas Luxouiensis et Attila Bobiensis post Columbanum clarent.


625. 13. 34. 38. 8. 9. 12.

 Pippinus filius Karlomanni, maior domus regis Lotharii, principabatur. Pippino in disponenda re publica cooperabatur sanctus Arnulfus, filius Arnoldi, filii Ansberti, ex Blithilde, filia primi Lotharii regis.  Mellitus tertius Anglorum episcopus obiit.


626. 14. 35. 39. 9. 10. 13.

 Heraclius imperator Persas leuibus preliis frequenter fundit.


 627. 15. 36. 40. 10. 11. 14.

Florebant in Galliis Austrigisilus Bituricensis, et sub eo Sulpicius, Chunibertus Coloniensis, et Iohannes Tungrensis [96 1Kb] . In Hispaniis Isidorus Spalensis tum sanctitate, tum doctrina clarebat.


628. 16. 37. 41. 11. 12. 15.

 Heraclius Persas graui prelio contriuit, in quo pretorem Persarum omnesque pene principes peremit; et Persidem peruagatus, miranda Persarum palatia combussit et deiecit.  Lotharius refilium suum Dagobertum in regno ascitum Pippin et Arnulfo committit ad Austrasiis regnandum.  Eduinus rex Nordanymbrorum a Paulino episcopo baptizatur, et post Radoaldum potentius  ceteris super Anglos principatur.


629. 17. 38. 42. 12. 13. 16.

 Syrohis cum Persarum principibus contra patrem suum Chosren insurrexit, et pace cum imperatore Heraclio confirmata, patrem suum cum filiis ipsius peremit, et anno uno regnauit. . Dagobertus iram patris sui Lotharii regis meritus, quia consiliarium eius cesum et detonsum dehonestauerat, Parisius ad ecclesiam sancti Dionisii confugit; et quia inde nullo modo extrahi potuit, locum illum semper cordi habuit.


630. 18. 39. 43. 13. 14. 17.

 Obiit sanctus Bauo.  Heraclius, Perside deuicta et pace inter Romanos et Persas  confirmata, rediit cum gloria. Syrohi rege mortuo, Adesir regnauit post eum.  Adadolaldo rege Langobardorum extincto, Rotharith regnauit post eum annis 16.  Erpualdus rex, qui cum patre suo Radoaldo a fide Christi apostatauerat, suasu Eduini regis cum gente sua idolatrie abrenuntiat.  Hoc tempore Arabum siue Saracenorum princeps erat Muhammad, qui pseudopropheta ex orphano et inope, per heresis sue prestigia ad regnum prouectus est. Hic de progenie Ismahelis ortus, cum esset pauper et orphanus ad quandam cognatam suam prediuitem nomine Chadigam, primo ut mercenarius, deinde ut sponsus se coniungens, per eam ditatus est. Que cum egre ferret, illum epileptico morbo uexari, ille dicebat  hoc non esse morbum, sed uisionem archangeli Gabrihelis se interim uidere, et quia aspectum eius ferre non posset, mente defecta cadere. Hic communicabat christianis et Iudeis, ex eorum scripturis suam pseudoprophetiam in aliquibus confirmans. Hic docebat, quod hi qui inimicum occidunt uel qui ab inimico occiduntur, paradisum ingrediantur. Paradisum uero esse carnalis cibi ac potus; ibique esse fluuium uini, lactis ac mellis, et mixturam feminarum non presentium, sed aliarum multo tempore futuram, et affluentem uoluptatem, et multa huiusmodi. Hic est Muhammad, cui gentiles adhuc cultum deitatis exhibent. Hic in regno  Saracenorum quatuor pretores statuit, qui amirei uocabantur. Ipse uero amiras dicebatur uel protosimbolus.  Dagobertus rex Saxonibus bello concurrit; cui pater Lotharius rex accurrens auxilio, interfecto Bertaldo duce Saxonum, uictoriam optinuit; et peruagans omnem Saxoniam, nullum omnino Saxonum, mensuram gladii sui excedentem, dimisit uiuentem [97 1Kb] .


631. R. 19. P. 40. F. 44. L. 1. A. 15. W. 18.

 Heraclius imperator, Perside deuicta, Zacariam patriarcham cum captiuorum populo Hierusalem reducit; et sanctam crucem Domini reportans, cum regio scemate ornatus portam uellet intrare, per quam iehsu ad crucem subeundam exiuit, porta diuinitus clausa est; eique rursum ad monitum  angeli humiliato et discalceato, porta ultro aperta est; et ita cruce relata, celebritatem exaltationis eius annuatim dedicauit. Apud Persas Ormisda regnat annis 10 sub Saracenis.  Lothario mediano Francorum rege mortuo, Dagobertus filius eius regnat post eum annis 14 [98 1Kb] .


632. 20. 41. 1. 2. 16. 19.

 Saraceni, qui hactenus fuerant sub Persarum regno, eos bello uictos uersa uice sub suo redigunt dominio. Ab hinc pro regno Persarum titulandum est regnum Saracenorum. Muhammad, amiras Saracenorum moritur; post quem Ebubeher tribus annis principatur.  Terremotus factus est, et per triginta dies apparuit in celo signum in modum gladii, portendens imminentem Saracenorum  potentatum.  Eduinus rex Nordanymbrorum a Penda et Ceduala rege Brittonum perimitur, et fides Christi in Anglia concutitur.


633. 21. 1. 2. 3. 17. 20.

 Seuerinus Romane ecclesie 68us, et post eum Iohannes LXuIIIIus presidet. Heraclius imperator incidens in heresim Monothelitarum, id est unam operationem in Christo credentium, confudit ecclesiam et imperium; contra malitiam eius pugnante perturbatione omnium rerum.  Inter Romanos et Saracenos bellum impacabile oritur hac de causa, quia cum quidam spado imperatoris Heraclii distribueret rogas militibus, cum inter alios etiam Saraceni sub imperatore militantes uenissent ad accipiendam rogam, spadone indignanter eis dicente:  uix sufficit imperator dare militibus rogas: quanto magis canibus istis, illi dolore et pudore incitati, totam Saracenorum gentem ad rebellandum incitant. Amirei Saracenorum Romanos aggrediuntur, et cum multis tres amirei a Romanis perimuntur.  Sigibertus infans filius Dagoberti regis a sancto Amando baptizatur; ubi tacentibus cunctis, ipse infans 40 dierum Amen respondit, et Amandus Traiectensium episcopus ordinatur.


 634. 22. 2. 3. 4. 18 21

 Romani et Saraceni uario euentu confligunt. Successores Eduini regis ad idolatriam reuoluti, mox sunt a Ceduala rege perempti. [ Dagobertus rex Sclauos bello deuincit [99 2Kb] .]


635. 23. 3. 4. 5. 19. 22.

 Ebubeher amiras moritur, post quem Haumar annis 12 principatur. Saracenis Syriam infestantibus, Heraclius crucem sanctam Domini ab Hierusalem Constantinopolim transtulit.  Oswaldus filius Edilfridi regis, regno Nordanymbrorum post Eduinum suscepto, Cedualam regem Brittonum perimit; et quia fidem Christi tenuit, super omnes Britannie reges eminuit, et quatuor linguarum gentes, Pictos, Scottos, Brittones et Anglos,  sub dicione accepit. Aidan episcopus, sancti Columbe discipulis, a Scottia ueniens, apud Anglos clarebat sanctitate et doctrina. [ Dagobertus rex Wascones bello deuincit [100 2Kb] .


636. 24. 1. 5. 6. 20. 23.

 Theodorus Romane ecclesie 70us presidet.  Saraceni capta Damasco, Fenicem et Aegyptum occupant.


637. 25. 2. 6. 7. 21. 24.

[ Florebant in Francia hoc tempore tres fratres, Ado, Rado, Dado, qui et Audenus dictus est; qui suam erga Deum deuotionem ostenderunt singuli singula cenobia fundando. Ex quibus  Dado fuit referendarius Dagoberti regis. Referendarius autem dicebatur, ad quem publice conscriptiones referebantur, ut per eum anulo seu sigillo regis confirmarentur. Hos ad hoc animauit Eligius aurifex, iam dudum in aula regis Lotharii clarus, qui etiam ex dono Dagoberti regis [101 2Kb] ], Solemnieum monasterium construxit, ubi sanctus Remaclus ab Aquitania ueniens, se in Christi tirocinio sub eo exercendum dedit. Sancta Aurea claruit, quam Eligius monasterio uirginum a se Parisius constructo prefecit. [Sanctus uero Dado cenobium intra Briegensem saltum construxit, quod Resbacis dicitur; in quo sanctum Agilum primum abbatem prefecit [102 2Kb] ].


638. 26. 3. 7. 8. 22. 25.

  Sanctus Amandus, Tungrensi episcopatu posthabito, uerbi instat officio. Sub hoc sanctus Landoaldus floruit, qui filium Apri uiri illustris Lambertum, post episcopum et martyrem futurum, a puero imbuens, in uiam Dei induxit.  Saraceni Hierusalem biennio obsessam capiunt. Romaricus abbas et Gericus Mettensium episcopus clarent.


 639. R. 27. S. 4. F. 8. L. 9. A. 23. W. 26.

 Saraceni Syriam occupant. Iudei in Hispania christiani efficiuntur. Sisibutus enim Gothorum rex gloriosissimus, plurimas in Hispania prouintias Romane militie urbes sibi bellando subiecit, et Iudeos in suo regno ad fidem Christi conuertit.


640. 28. 5. 9. 10. 24. 27.

 Sanctus Arnulfus ex maiore domus Mettensium episcopus, et ex episcopo solitarius, dormit in Christo. Clodulfus filius eius, post Mettensis episcopus, sanctitatem patris imitatur. Doda mater ipsius Clodulfi, Treueris reclusa, Christo ancillatur.  Saraceni Anthiochiam capiunt.   Dagobertus rex Sigibertum filium suum Austrasiis regem mittit, sub tutela Pippini et Chuniberti episcopi.  Ealdboldo Anglorum rege mortuo, Earcombertus filius eius post eum regnauit annis 24. Hic in Anglia primus idola deorum destruxit, et fidem Christi dilatauit, et ieiunium quadragesime in Anglia legaliter obseruari edixit.


641. 29. 6. 10. 11. 1. 28.

 Saraceni, Persis iterum bello uictis, fugato rege eorum Ormisda, totam Persidem sibi subiugant.


642. 30. 7. 11. 12. 2. 29.

 Heraclius imperator moritur. Constantinus filius eius substituitur, et quarto mense imperii  sui a nouerca sua Martina et Pyrro patriarcha ueneno extinguitur, et Martina cum filio suo Heraclona imperium arripit.  Sisebodo Wisigothorum rege mortuo, Suitilan succedens, regnat annis 2.  Dagobertus, Saxonibus contra Winidos sibi auxiliantibus, annuum quingentarum uaccarum tributum eis indulget.


643. 1. 8. 12. 13 3. 1.

 Heraclonas, absciso sibi naso, et Martina mater eius abscisa lingua exiliantur; et Constans, qui et Constantinus dicitur, filius Constantini, regnauit annis 26 [103 1Kb] .  Oswaldus rex Nordanymbrorum a Penda Merciorum rege perimitur; cuius filius Oswi regnat post eum annis 28.  Dagobertus Wascones subigit. Iudacail  rex Brittonum gratiam eius sibi redimit. [uirgo Christi Reginulfa sanctitate claret in Gallia [104 2Kb] .]


644. 1. 9. 13. 14. 4. 2.

 Haudmar amiras templum sibi Hierusalem edificat, et quia nullo modo structura consistere poterat, suggestione Iudeorum crucem desuper montem Oliueti tolli imperat, et sic structura  templi stare potuit.  In Hispaniis Suintilane ob crudelitatem suam a Wisigothis reprobato, Sisenandus per auxilium Dagoberti sublimatus in regnum, regnat annis 20.


645. 2. 10. 14. 15. 5. 1.

Dagobertus rex Francorum moritur; de quo per uisionem cuidam reuelatum est, quod anima eius ad iudicium Dei rapta sit, et multis sanctis contra eam pro expoliatione suarum ecclesiarum reclamantibus, cum eam iam mali angeli uellent ad penas inferni rapere, interuentu sancti martyris Dionisii Parisiensis, cui ipse maxime deuotus fuerat, a penis liberata est. Clodoueus filius Dagoberti regnauit post cum annis 17, Sigiberto fratre eius iam regnante in Austria. [Huius Clodouei maior domus  fuit Erchanoaldus [105 2Kb] .]


646. 3. 11. 1. 16. 6. 2.

 Rotharith Langobardorum rege mortuo, Rodoaldus filius eius regnat annis 5.  Sanctus Remaclus ordinatur Traiectensium episcopus. [ Modoaldus frater Itte et auunculus sancte Gertrudis, archiepiscopatum Treuirensem doctrina et sanctitate sua illustrat. Soror quoque eius Seuera abbatissa in eadem urbe a fratris sanctitate non degenerat [106 2Kb] ]


647. 4. 12. 2. 1. 7. 3.

 Persa quidam simulans se uelle adorare Haumar amiram Saracenorum, infixo in uentrem eius gladio peremit eum; cui Hotmen substitutus, annis 10 principatur.  Pippinus maior domus  moritur  . Grimoaldus filius eius in aula Sigeberti regis potenter principatur.


648. 5. 1. 3. 2. 8. 4.

 Saraceni Africam occupant.  Sanctus Furseus in Hibernia claruit; qui peregrinationem pro Christo aggressus, ad Gallias usque peruenit, [et a Chlodoueo rege honorifice susceptus, Latiniacum cenobium fundauit [107 2Kb] .] Quem non multo post fratres sui Foillanus et Ultanus pari peregrinandi uoto secuti, per Gallias claruerunt. Ex quibus Foillanus dono Gertrudis uirginis Fossense monasterium postea fundauit, ubi etiam martyrio coronatus quescit.  Martinus Romane ecclesie 71us presidet.  Sigibertus rex Radulfo Turingorum duci bello concurrit.


 649. 6. 2. 4. 3. 9. 5.

Eligius Nouiomi, Audenus, qui et Dado, Rotomagi clarent episcopi, et Philibertus et Ricarius Pontiuensis abbates. Ansigisus etiam filius sancti Arnulfi clarebat, cui Begga soror Grimoaldi nupserat.


650. 7. 3. 5. 4. 10. 6

 Itta relicta Pippini instinctu sancti  Amandi se et sua Deo deuouens, monasterium Niuialense fundauit, eique filiam suam Gertrudem Deo dignam uirginem prefecit. Autbertus Cameracensis episcopus claret.


651. R. 8. S. 4. F. 6. L. 5. A. 11.

 Rodoaldo Langobardum rege perempto, Aripert regnat annis 9 [108 1Kb] .  Rex Sigibertus de posteritate prolis desperans, duodecim monasteria hinc inde Deo construxit, in quibus Stabulaus et Malmundarium eminebant, cooperante sibi in his maiore domus Grimoaldo et Traiectensium episcopo Remaclo. Qui Remaclus non multo post pertesus secularium tumultuum, in ipso Stabulaus monachice uite assumpsit habitum. His diebus multi utriusque  sexus in Galliis claruerunt, qui ad testimonium sanctitatis sue in edificandis Deo monasteriis operam suam nauauerunt. Ex his in nostra uicinia tunc florebant Landelinus, qui et Morosus, ab Autberto episcopo ex predone ad Christum retractus, fundator cenobii Lobiensis; Gislenus Cellensis; Madelgarius dux qui et uincentius Altimontensis et Sonegiensis, eiusque coniunx Waldedrudis Castrilocensis ; sororque Waldedrudis Aldegundis Melbodiensis. Trudo etiam Hasbaniensis in tyronem Christi adolescebat. Preter hos et alii multi de Anglia uel Scottia in Galliis peregrinantes, uerbum Dei seminabant, multumque fructum Deo faciebant, scilicet Etto, Bertuinus, Eloquius.  Ceonobium  Floriacense a Leodeboldo abbate fundatur, et non multo post corpus sancti Benedicti abbatis, ab Agiulfo monacho a castro Cassino delatum, illac transportatur. Corpus uero sororis eius sancte Scholastice Cynomannis transfertur.


652. 9 5. 7 1. 12. 8.

 Constantinus imperator a Paulo Constantinopolitano deceptus, exposuit typum contra fidem catholicam, nec unam nec duas uoluntates aut operationes in Christo definiens esse confitendas; quasi nichil uelle uel operari credendus sit Christus. Ob hoc Martinus papa congregata Rome 105 episcoporum synodo, anathematizauit hereticos Curum, Sergium, Pyrrum, Paulum quoque presentis persecutionis incentorem, ecclesiam aperta et occulta infestatione  uexantem. Sigibertus rex Hildebertum filium Grimoaldi maioris domus adoptat in filium et in regnum.


653. 10. 6. 8. 2. 13. 9.

Iudochus regis Brittonum filius, spreto regno et mundo, peregrinus et eremita, in pago Pontiuo requieuit in Christo [109 2Kb] .  Constantinus imperator misso exarcho ad Italiam, impugnat Dei ecclesiam.


654. 11. 7. 9. 3. 14. 10.

 Ignis de celo cecidit, et timor magnus super homines uenit. Pestilentia grauissima tribus  estiuis mensibus grassata est; cunctis uisibiliter apparente, bonum et malum angelum noctu ciuitatem circuire, et quoties iussu boni angeli malus angelus uenabulo, quod manu ferebat, ostium cuiuscunque domus percussisset, tot ex eadem domo sequenti die interibant. [Hoc tempore sanctus Foillanus Fossensis martyrizatur [110 2Kb] ].


655. 12. 8. 10. 1. 15. 11.

. Saraceni capta Rhodo famosum eius colossum euerterunt; ex cuius ere 900 cameli onerati sunt.


656. 13. 9. 11. 5. 16. 12.

Constantinus imperator Saracenis nauali pugna congressus, ignominiose uincitur.  Sigibertus rex Austrasiorum moritur, Dagoberto filio suo admodum  modum paruulo fidei Grimoaldi commendato, ut in regnum eius auxilio promoueatur.  Oswi rex Nordanymbrorum, facto Deo celi uoto, Pende Merciorum regi concurrit cum exercitu non multo; et inter nimiam Merciorum stragem ipsum regem Pendam perimit, gentemque Merciorum ad Christum conuerti fecit. Pictos quoque regno Anglorum subdidit.


657. 14. 10. 12. 6. 17. 13.

 Olympius exarchus ad regendam Italiam ab imperatore Constantino missus, et Martinum papam occidere iussus, cum aliter non posset, tractauit, ut inter missarum solemnia, cum sibi ipse papa sanctam communionem porrigeret, illum spatarius  suus perimeret. Sed spatarius hora sancte communionis papam nullo modo uidere potuit. Exarchus uero paulo post in Sicilia a Saracenis turpiter uictus, turpius periit.  Hotmen amira Saracenorum perempto, Muhauias ex amireo amiras factus, principatur annis 24.  Grimoaldus maior domus, domino suo Dagoberto Sigiberti filio attonso et per Didonem Pictauensem episcopum in Scottiam directo, Hildebertum filium suum facit Austrasiorum regem


658. 15. 1. 13. 7. 18. 14.

 Franci dolentes super infidelitate Grimoaldi contra filium Sigiberti, captum eum presentant Parisius iudicio Chlodouei; quem Chlodoueus uinculatum amara in carcere fecit morte consumi; filiumque  suum iuniorem Hildricum regem fecit Austrasiorum.  Obiit Itta mater sancte Gertrudis.  Theodardo episcopo martyrizato, sanctus Lambertus filius Apri comitis episcopatum Traiectensem illustrat gloria nobilitatis et gratia sanctitatis. Atrabatis dum corpus sancti uedasti transferretur a uindiciano [111 1Kb] episcopo, presentibus Lamberto Tungrensi et Audomaro Tarwanensi aliisque sanctis episcopis et abbatibus, Audomarus, qui pre senio cecus erat, dum precibus presentium episcoporum et meritis sancti uedasti illuminatus esset, egre terens se liberatum esse a cecitate, quam pro  salute sua sibi a Deo immissam esse gaudebat, rursus ad uotum suum excecatus est [112 1Kb] .?


659. R. 16. S. 2. F. 14. L. 8. A. 19. W. 15.

 Martino papa pro confessione fidei, iussu Constantini exiliato ibique defuncto, Eugenius 72us Romane ecclesie presidet.  Constantinus Sclauiam sibi subigit [113 1Kb] .


660. 17. 3. 15. 9. 20. 16.

 Muhauias Saracenorum amiras cum Constantino imperatore firmat pactum, ut Saraceni Romanis soluant tributum, scilicet per singulos dies nomismata mille et seruum et equum. Chlodoueus rex corpus sancti Dionysii Parisiensis discooperiens, minus religiose, licet cupide, os brachii eius fregit  et rapuit; moxque in amentiam perpetuam incidit.  Aripert Langobardorum rege defuncto, Godebertus et Bertarith filii eius annum agunt non tam in regno componendo, quam de regno contendendo.


661. 18. 4. 16. 1 21. 17.

 uitalianus 73us Romane ecclesie presidet.  Obiit sanctus Amandus Elnonensis.  Constantinus imperator Theodosium fratrem suum occidit.  Grimoaldus, dux Taurinatum, Godebertum, filium Aripert regis Langobardorum, dolo perimit, et eius regnum arripit, sororemque Godeberti uxorem ducit, regnauitque annis 9. [ Sanctus Niuardus Remensis archiepiscopus, et Reolus successor eius, Bercarius quoque martyr,  qui fuit abbas primus Autuillarensium, sancta etiam Berta martyr et abbatissa, sanctitate clarent in Francia [114 2Kb] .]


662. 19. 5. 17. 1. 22. 18.

 Constantinus imperator Italiam petit, multasque Langobardorum urbes capit, Beneuentum obsidet, ibique Grimoaldus rex exercitum eius grauiter atterit.  Chlodoueus rex Francorum obiit, et Lotharius filius eius succedit et 4 annis regnat. Huius maior domus post Erchauoaldum fuit Ebroinus.  Balthildis regina, mater Lotharii, Corbeiam et Chalam monasteria Deo construxit.  Abhinc Francorum regibus a solita fortitudine et scientia degenerantibus, regni potentia  disponebatur per maiores domus, regibus solo nomine regnantibus: quibus moris erat principari quidem secundum genus, et nil agere uel disponere, quam irrationabiliter edere et bibere, domique morari, et Kalendis Maii presidere coram tota gente, et salutare et salutari, obsequia et dona accipere et rependere, et sic secum usque ad alium Maium habitare.


 663. 20. 6. 1. 2. 23. 19.

 Constantinus imperator Romam uenit; de qua omnibus pene, que ad ornatum urbis erant, ablatis ad Siciliam uadit.


664. 21. 7. 2. 3. 24. 20.

Constantinus imperator imperium in urbem Romam transferre nititur, sed a Constantinopolitanis ei resistitur.  In Anglia inter Anglos et Scottos magna de obseruatione pasche fit disceptatio, mediante Oswi rege glorioso, qui etiam assensus est Anglis pascha celebrantibus more Romano.  Sisenando Wisigothorum rege mortuo, regnat Chintilan annis 16.  Obiit sancta Gerdrudis Niuialensis  .


 665. 22. 8. 3. 4. 25. 1.

 Obiit sanctus Eligius Nouiomensis episcopus.  Earconbert rex Anglorum obiit, et filius eius Egbert regnat post eum annis 9 [115 1Kb] .


666. 23. 9. 4. 5. 1. 2.

 Lotharius rex Francorum moritur. Theodericus frater eius ab Ebroino maiore domus in regnum sublimatur.


667. 24. 10. 1. 6. 2. 3.

 Theodericus rex propter insolentias Ebroini a Francis repudiatur, et frater eius Hildricus, qui in Austria regnabat, a cunctis ad regnandum euocatur. Porro Theodericus et Ebroinus tonsorantur, et Theodericus Parisius in cenobio sancti Dionysii,  Ebroinus in Luxouio relegantur. Hildrici maior domus erat uulfoaldus. Hic in parochia uirdunensi supra Mosam cenobium sancti Michelis archangeli fundauit


668. 25. 11. 1. 7. 3. 4

 Theodorus archiepiscopus et Adrianus abbas a uitaliano papa in Angliam diriguntur.


669. 26. 12. 2. 8. 4. 5.

 Constantinus imperator, qui et Constans, omnibus suis exosus, Syracusis a suis in balneo est occisus. Mizius quidam in Sicilia tyrannidem meditatus, mox extinguitur. Constantis filius Constantinus post patrem imperat annis 17.


670. 1. 13. 3. 9. 5. 6.

  Adeodatus 74us Romane ecclesie presidet.  Oswi Nordanymbrorum rege defuncto, Egfridus filius eius regnat annis 15.  Grimoaldus rex Langobardorum, cum nono die post fleotomum accepto arcu columbam percutere nisus esset, uena brachii eius disrupta est, et superponentibus ei medicis uenenata medicamina, defunctus est. At Pertarith filius Ariperth regis, diuinitus a peregrinatione  reuocatus et a Langobardis in regnum relocatus, regnauit annis 18 [116 1Kb] . Hoc tempore claruit sanctus Preiectus Aruernensis ciuis et episcopus, qui etiam martirizatus est ab ipsius urbis primoribus in ultionem Hectoris Massiliensium patricii, ab Hildrico Francorum rege perempti propter iniustitias Aruernensi ecclesie ab eo illatas.  In territorio Cameracensi uirgo Dei Maxelendis pro uoto uirginitatis Harduinum amatorem suum fugiens, ab eo martirizatur. Qui mox excecatus, post triennium ab ea illuminatur.


671. R. 2. S. 14. F. 4. L. 1. A. 6. W. 7.

 Constantinus imperator fratres suos habens suspectos, ne conregnarent, nasos eorum abscidit.  Hoc tempore quidam in Britannia  a morte resurgens, multa, que uidit de locis penarum et purgatorii ignis loco, enarrauit.


672. 3. 15. 5. 2. 7. 8.

 Saraceni Italiam inuadunt, et omnibus direptis Alexandriam redeunt.  Amatus episcopus Senonensis a rege Theoderico graui et inreuocabili exilio diu tribulatur [117 1Kb] .


673. 4. 16. 6. 3. 8. 9.

 Egberth rex Anglorum obiit; cui Lothere frater eius succedens regnat annis 12.  Hyris apparuit in celo mense Marcio, et tremuit omnis caro, ita ut omnes dicerent, quod consummatio esset [118 1Kb] .


674. 5. 17. 7. 4. 1. 10.

  Theodorus in Anglia synodo habita constituit multa ecclesie utilia. Hic Theodorus scripsit penitentialem librum, mirabili et cauta discretione distinguens modum singularum culparum.


675. 6. 18. 8. 5. 2. 11.

. Stolus Saracenorum contra Constantinopolim applicuit. Qui dum per aliquot annos christianis inaniter concurrissent, in redeundo ex multa parte dimersi interierunt.


676. 7. 19. 9. 6. 3. 12.

 Hildricus rex leuitate morum accendit in se odia Francorum. Sanctus Leodegarius Augustidunensis episcopus ab eo in Luxouio retruditur.  In Italia tante pluuie et tonitrua fuerunt,  quales nulla etas hominum memorat, ut etiam homines et peculia fulgure interirent. Et nisi per letanias, quas quotidie faciebant, Dominus esset propitiatus, non potuissent homines triturare uel in horreis frumenta recondere; in tantam ut ex ipsis pluuiis denuo legumina renascerentur et ad maturitatem deuenirent [119 1Kb] .


 677. 8. 20. 10. 7. 4. 13.

 Donus 74us Romane ecclesie presidet [120 1Kb] .  Saracenis et Arabibus cum Romanorum exercitu congressis, occiduntur Saracenorum 30 milia.  Ab Augusto per tres menses stella radiis celos penetrans, a parte orientis a galli cantu usque in mane apparebat, et maxima mortalitas a parte orientis subsecuta est.


678. 9. 21. 11. 8. 5. 14.

 Kallinicus architectus ab Heliopoli Syrie ad Romanos confugit, ignemque marinum adinuenit; quo usi Romani naues Saracenorum exusserunt, et una cum animabus prorsus incenderunt, et ita uictoria potiti sunt.


679. 10. 22. 12. 9. 6. 15.

  Agatho 75us Romane ecclesie presidet.  Bodilo Francus, quem Hildricus ligatum ad stipitem cedi precepit, Hildricum in uenatione exceptum, cum Blithilde uxore eius pregnante interficit. Theodericus regno restituitur. Leudesius filius Erchonoaldi, consilio Leodegarii episcopi a Luxouio reuocati aliorumque principum, maior domus constituitur.  Inter Romanos et Saracenos in 30 annos pax est confirmata, ut Saraceni Romanis auri libras tria milia et uiros captiuos 50 et equos nobiles 50 annuatim soluant.


680. 11. 23. 1. 10. 7. 16.

 Gens Bulgarum, que et ipsa a Scithia egrediens passim debachabatur, per Thraciam Bathaia  duce grassatur. Quibus Constantini imperatoris occurrens exercitus, ab eis turpiter fugatus, grauiter est attritus; et adeo per Romanam rem publicam eorum inualuit excursus, ut imperator pace cum eis facta, annua pacta eis prebere sit coactus.  Ebroinus a Luxouio egressus, uires resumit, insidiatores suos premit, super Theodericum regem irruit, thesauros eius et ecclesie diripit, Leudesium maiorem domus perimit, Chlodoueum quendam fingens esse filium Lotharii regis regem sibi facit, ad eius sacramentum quos potest penis, minis et blanditiis impellit.  Chintiliane rege defuncto, Tolgan filius eius adhuc puer, in regno Wisigothorum succedens, regnat annis 4. Abhinc regnum Bulgarum adnotandum est, quorum rex Bathaias  erat.  Agatho papa suscepit diualem iussionem principum, ut suggessit, per quam releuata est quantitas, que solita erat dari pro ordinatione pontificis facienda; sic tamen, ut si contigerit post eius transitum electionem fieri, non debeat ordinari, qui electus fuerit, nisi prius decretus generalis introducatur in regiam urbem secundum antiquam  consuetudinem; et cum eorum scientia et iussione debeat ordinatio prouenire.


681. R. 12. S. 24. F. 2. L. 11. A. 8. W. 1. Bulg. 1.

 Sexta synodus uniuersalis Constantinopoli congregatur, in qua Georgius Constantinopolitanus episcopus ab errore monothelitarum reuocatur; Macarius uero Antiochenus et cuncti duas uoluntates et operationes in una Christi persona negantes, anathematizantur. In hac synodo fuerunt episcopi 289  .


682. 13. 25. 3. 12. 9 2. 2.

 Sanctus Leodegarius Augustidunensis episcopus ab Ebroino capitur, et cum fratre suo Gerino grauiter affligitur. Gerinus non multo  post lapidibus obruitur.  Muhauias Saracenorum amiras moritur; post quem Gizid filius eius tribus annis principatur.  In Italia tribus estatis mensibus grauissima hominum mortalitas facta est.


683. 14. 1. 4. 13. 10. 3. 3.

 In Anglia claret Edildrudis regina, que tribus uiris nupta, uirgo permansit. Cuius mortue corpus post 11 sepulture sue annos incorruptum inuentum est.


684. 15. 2. 5. 14. 11. 4. 4.

 Leo iunior 76us Romane ecclesie presidet. Rauennas ecclesia censura imperatoris, sub ordinatione sedis apostolice restituta est, scilicet ut qui in ea electus fuerit episcopus, in urbem Romam  ueniat ordinandus.  Egfridus rex innoxiam Hibernie gentem grauiter depopulatur.  Tolgane a Wisigothis propter pueritie leuitatem reprobato et in clericum tonsorato, Chintasindus regnat post eum annis 20.


685. 16. 3. 6. 15. 12. 1. 5.

 Benedictus 77us Romane eecclesie presidet.  Gizid mortuo Marhuan principatur Saracenis anno 1.  Theodericus rex Ebroinum in gratiam recipit eiusque consilio synodum episcoporum cogit, et in hac multos eorum, ex sententia Ebroini, episcopatu priuat, aliquos etiam inreuocabili exilio damnat. Sub tam procelloso domestice persecutionis tumultu sanctus etiam Lambertus  a Traiectensi amotus episcopatu, in cenobio Stabulaus monachice quietis expetit portum, ibique per septem annos habitauit secum.  Sanctus Leodegarius diu ab Ebroino tormentatus, post famem et carceris squalorem, post oculorum euulsionem, post plantarum concisionem, post lingue et labiorum excisionem, tandem consummauit martyrium per capitis abscisionem.  Ansigisus pater Pipini a Gunduino perimitur, quem ipse inuentum et nutritum de sacro fonte susceperat, et  ad maximos militie honores prouexerat. Lohere rex Anglorum moritur; et Egfridus rex Nordanymbrorum a Pictis perimitur. Picti, Scotti et Brittones Anglos nimis premunt, et libertate, quam olim per Anglos perdiderant, recepta, multam Anglie partem inuadunt. Post Lohere regnauit Edrich annis duobus. Egfrido uero succedens frater eius Alfrid regnauit annis 20.  Sanctus Chilianus Scottus Wirziburgensis episcopus claret.


686. 17. 1. 7. 16. 1. 2. 6.

 Iohannes Romane ecclesie 78us presidet. ( Constantino imperatore mortuo, Iustinianus filius eius imperat annis 10. Saracenis principatur Habdalan anno uno. Begga relicta Ansigisi se et sua Deo mancipat, et monasterium Andennense  fundat.


687. 1. 1. 8. 17. 2. 3. 7.

. Conon Romane ecclesie 79us presidet.  Habdimelich amiras principatur Saracenis annis 22. Inter Iustinianum et Habdimelich pax conuenit, ut soluant Saraceni Romanis singulis diebus mille nomismata et seruum et equum.  uulfoaldo maiore domus mortuo, Pippinus filius Ansigisi principatur in Austria cum duce Martino. Quibus congressus Ebroinus, uictoria potitur; Martinus fugiens ab Ebroino perimitur.  Pertarid Langobardorum rege mortuo, Cunipert filius eius regnat annis 12.  Edrich Anglorum rege mortuo, externi reges regnum Anglie  disperdunt et discindunt annis 4. Sanctus Cuthbertus Anglorum episcopus obiit.


688. 2. 1. 9. 1. 1. 4. 8.

 Sergius 80us Romane ecclesie presidet. Hic in sacrario sancti Petri portionem magnam dominice crucis inuenit. Consequentia missam celebrandi iam ad integram composita ab apostolis et apostolicis uiris, epistolas quippe et euangelia recitabat ecclesia ex antiquorum traditione, que digesta sunt in libro, qui appellatur comes, quem ad Constantinum Hieronimus scripsisse dicitur; Alexander autem sextus papa, qui instituit aquam benedici et aspergi, qui instituit oleum singulis annis benedici ab episcopo, et uetus propter nouitatem sacramenti incendi.  Hic inseruit memoriam dominice  passionis ad consecrationem eucaristie, et sicut de latere crucifixi Iesu effluxit sanguis et aqua, ita aquam uino misceri in ipsa consecratione instituit, nec uinum sine aqua, nec aquam sine uino offerri debere decernens. Primus Xistus [121 1Kb] 7us papa ymnum Sanctus, sanctus, sanctus Dominus, Telesforus 8us papa quadragesime ieiunium septem hebdomadibus ante pascha instituit, ymnum angelicum Gloria in excelsis Deo addidit. Damasus 35us papa Credo in unum Deum sollemnibus diebus cantari instituit  et decreto secunde uniuersalis synodi, a 150 episcopis Constantinopoli celebrate. Celestinus 41us papa introitus, gradualia, offertoria et communiones ex psalmis modulari antiphonatim instituit. Gelasius 47us papa collectas et prefationes composuit. Gregorius 61us papa Kyrieleyson, Christe eleyson et Alleluia extra quinquagesimam et orationem dominicam, per quam solam apostoli consecrabant, post canonem consecrationis addidit.  Ad hec omnia hic Sergius hoc ultimum addidit, ut inter communicandum Agnus Dei a clero cantetur. Constituit etiam, ut in annuntiatione Domini, in festiuitate que dicitur ypapanti Domini, in natiuitate et assumptione sancte Marie exeant letanie. Hic corpus primi Leonis pape diuina reuelatione  transposuit.  Innocentia et meritum sancti Leodegarii multis miraculis declarantur.  Imperator pacem cum Saracenis pactam soluens, mala eis intulit, et peiora ab eis pertulit.  Ebroinum maiorem domus Neustrie, Francos insolenter opprimentem, Ermenfridus perimit, et ad Pipinum confugit. Waratho pro Ebroino maior domus statuitur [122 1Kb] .


689. R. 3. S. 2. F. 10. L. 2. A. 2. W. 5. B. 9.

 Iustinianus pacem cum Bulgaribus pactam soluit, eisque concurrens primo uicit, post ab eis exceptus uix euasit.  Inter Pipinum et Gissemarum filium Warathonis apud Namucum castrum pugna committitur. Nec multo post Gissemaro  diuinitus punito, Warathone quoque mortuo, Bertarius gener Warathonis fit maior domus sub rege Theoderico.


690. 4. 3. 11. 3. 3. 6. 10.

 Sanctus Audenus Rotomagensis episcopus obiit [123 1Kb] .  Theodorus archiepiscopus Anglorum obiit.  Franci Bertario auersi, affectant per obsides amicitiam Pipini, eumque instigant contra principatum Bertarii.


691. 5. 4. 12. 4. 4. 7. 11.

Theodericus rex cum Bertario, Pipino congressus, uincitur; Bertarius a suis perimitur. Theodericus rex a Pipino capitur. Pipinus Neustriam sibi subiugat, et sub Theoderico solus toti regno principando statum rerum meliorat. Sanctum quoque Lambertum  in Traiectensi presulatu relocat.  Sanctus Remaclus hoc anno obiisse dicitur. Wichtred filius Egberti regis, religione et industria confortatus, gentem Anglorum ab oppressione exterorum liberat, et super eos 35 annis regnat.


 692. 6. 5. 13. 5. 1. 8. 12.

 Alahis dux fugato Chunipert regnum Langobardorum arripit; cui Chunipert bello congressus, eum perimit, regnumque recipit.  Willibrordus cum sociis 12 ueniens ab Anglia, sanctitate claret in Gallia. Sanctus Wandrigisilus, qui et Wando, Ansigisi maioris domus ex Walchiso fratre nepos, hoc tempore claruit, qui cenobia Fiscannum et Fontinellam Deo construxit [124 1Kb] .


693. 7. 6. 14. 6. 2. 9. 13.

 Theodericus rex Francorum obiit. Chlodoueus filius eius regnat post eum annis 4.  Saraceni Romanos grauissimo bello atterunt.  Eualdus albus et Eualdus niger presbiteri, uenientes ab Anglia, martyrizantur in Gallia,  et iussu Pipini sepeliuntur in Agrippinensi Colonia.


694. 8. 7. 1. 7. 3. 10. 14.

 Pipinus Rabbodum ducem Fresonum bello uicit; et Willibrordum genti illi ad predicandum dirigit. Kyliani Wirziburgensis episcopi discipulus Arnual in Gallia, Adamanus abbas, Adhelmus et Wilfrid episcopi clarent in Anglia [125 3Kb] .


695. 9. 8. 2. 8. 4. 11. 15.

 Iustinianus imperator sanctam synodum infirmare nititur, et Sergium papam in hoc sibi resistentem ecclesia deturbare frustra molitur.  Defectio solis facta est hora diei tertia; ita ut quedam clare stelle parerent [126 1Kb] .


696. 10. 9. 3. 9. 5. 12. 16.

  Leo patricius Iustinianum regno priuat, eumque naso et lingua truncatum in exilio relegat. Beda presbiter et monachus clarens in Anglia, tricesimum etatis annum agit, et reliquum tempus uite legendo, tractando et exponendo sanctam scripturam utiliter exigit.


697. 1. 10. 4. 10. 6. 13. 17.

 Mortuo Clodoueo, Hildebertus frater eius regnat post eum annis 16.  Willibrordus a Sergio papa Clemens agnominatus, et ad predicandum genti Fresonum episcopus consecratus, ex dono Pipini principis sedem episcopalem statuit in loco uultaburch dicto, qui nunc uultraiectum a nomine gentis uultarum et Traiecto compositum, quasi uultarum oppidum. Non Traiectum lingua  Gallica oppidum dicitur.  Apud Wirziburch castrum Ostrofrancie sanctus Chilianus cum discipulis suis Colomanno et Tolmanno clam martyrizatur a Geilana, uxore Gozberti principis Wirziburgentium, que timebat separari a uiro suo, arguente  eum Chiliano, quod eam uxorem quondam fratris eius, etiam ipse uxorem haberet. Quorum mors cum diu omnes lateret, Geilana et percussoribus martyrum a demonio arreptis, eorum confessione diuulgata est.


698. R. 2. S. 11. F. 1. L. 11. A. 7. W. 14. B. 18.

 Sanctus Ursmarus per interuentum Hildulfi ducis Lobiense cenobium a Pipino principe ad regendum suscipit. Synodus Aquileie facta quintam uniuersalem synodum a Iustiniano imperatore et uigilio papa Constantinopoli celebratam suscipere diffidit; quam Sergius papa salubriter redarguit et ad concordiam reducit.  Sanctus Lambertus Pipinum principem increpare ausus, quod pelicem Alpaidem sue legitime uxori Plictrudi superduxerit,  a Dodone fratre ipsius Alpaidus Leodii martyrizatur, et Traiecti tumulatur, eique sanctus Hucbertus episcopus subrogatus.  Absimarus, qui et Tiberius, Leone ab imperio pulso eique naso absciso et in custodia retruso, imperat annis 7.  Sancta Begga, mater Pipini, ad Dominum transit  .


699. 1. 12. 2. 12. 8. 15. 19.

 Drogo filius Pipini, dux Campanensium, moritur. Grimoaldus frater eius a patre Pipino in aula Hildeberti regis maior domus statuitur, eique filia Rabbodi Fresonum ducis in uxorem despondetur.  Mortuo Chunipert Langobardorum rege, Liutpert filius eius puer in regnum succedit, Ansprandum habens tutorem.   Dodo interfector sancti Lamberti pessimo languore cruciatus, a uermibus consumitur, et ob intolerantiam fetoris in Mosam fluuium demergitur; omnesque huius culpe complices infra annum diuinitus puniuntur. Percussor uero sancti martyris fratri suo congressus, alter ab altero perimitur.


700. 2. 13. 3. 1. 9. 16. 20.

 Romani peruagantes Syriam, perimunt 200 milia Saracenorum.  Reginbertus dux Taurinensium Ansprandum tutorem regis Liutperti bello superat, et anno uno regnat. Therbellis Bulgaribus dominatur.


701. 3. 14. 4. 1. 10. 17. 1.

 Mortuo Raginberto, Ariperth filius eius,  Ansprando in congressu uicto, Liutpertum regem capit et perimit; Ansprandum in Baioariam fugere compellit, filiumque eius iuniorem Liutprandum ad patrem fugere permittit, et annis 9 regnat. Chyntasindus senio confectus regnum Wisigothorum dimittit; regnatque post eum filius eius Flauius Recinsuindus.


702. 4. 15. 5. 1. 11. 1. 2.

 Iohannes 81us Romane ecclesie presidet.   Iustinianus de exilio fugiens, ad Caianum regem Auarum se contulit.


703. 5. 16. 6. 2. 12. 2. 3.

 Sanctus Benedictus abbas Anglorum obit.  Caianus pecunia corruptus a Leone imperatore cum uellet Iustinianum ei prodere, Iustinianus ab eo ad Therbellem regem Bulgarum fugit.


704. 6. 17. 7. 3. 13. 3. 4.

 Iohannes 82us Romane ecclesie presidet.  Alfrid No danymbrorum rege mortuo, Osred regnat annis 11.


705. 7. 18. 8. 4. 14. 4. 5.

. Iustinianus auxilio Therbellis Bulgarum  regis imperium recipit; Leonem et Tyberium usurpatores imperii in medio cyrci iugulat; Callinicum patriarcham excecatum exiliat; et tantam in aduersarios ultionem exercet, ut quoties a naso sibi absciso, defluentem reumatis guttam detergeret, pene toties aliquem ex his, qui contra eum conspirauerant, iugulari preciperet. Imperauit ergo secundo annis 7.


706. 1. 19. 9. 5. 15. 5. 6.

 Sysinnius 83us [127 1Kb] et Constantinus 84us Romane ecclesie president. Sclaui Italiam infestant.


707. 2. 20. 10. 6. 16. 6. 7.

 Chered et Opha reges Anglorum Romam ueniunt, ibique in monachos attonsi, regi  regum militauerunt.


708. 3. 21. 11. 7. 17. 7. 8.

 Iustinianus imperator pacem cum Bulgaribus pactam soluit, eisque congressus, uix euasit.  Adrianus abbas Anglorum obiit. Picti et Scotti catholicum paschalis obseruantie ritum suscipiunt.


709. 4. 22. 12. 8. 18. 8. 9.

 Habdymelich amiras Saracenorum moritur, post quem Ulid annis 7 principatur.  Childeberto monarchiam regni Francorum tenente, archangelus Michel apparens Autberto Abrincatensi episcopo, monuit semel et iterum, ut in loco maris, qui propter eminentiam sui Tumba uocatur, fundaret ecclesiam in memoriam sui, uolens  talem uenerationem exiberi sibi in pelago, qualis exibetur in monte Gargano. Interim taurus a latrone furtim raptus, in loco illo religatur. Unde episcopus tertio admonitus, ut in illo loco fundamentum iaceret, ubi taurum religatum inueniret, et sicut eum terram pedibus protriuisse uideret, sic ecclesie ambitum duceret, ecclesiam in honore sancti archangeli constituit. Et ex illo tempore, sicut in monte Gargano, ita etiam in illo loco, quod  modo dicitur In periculo maris, ueneratio archangeli frequentari cepit [128 1Kb] .


710. R. 5. S. 1. F. 13. L. 9. A. 19. W. 9. B. 10.

 Iustinianus imperator fidem orthodoxam amplexus, Constantinum papam ad se Constantinopoli inuitat, cumque uenientem et redeuntem gloria apostolico digna honorat.  Sanctus Hucbertus celitus ammonitus, corpus sancti Lamberti a Traiecto Leodium cum magna miraculorum gloria refert, sedemque episcopalem in eandem urbem transfert.  Ansprandus cum Baioariis Italiam repetit, cum Ariperth confligit, eoque fugiente et in fluuium demerso, regnum Langobardorum recipit. Ansprando post tres menses mortuo, Liutprandus filius eius regnat annis 32.


 711. 6. 2. 14. 1. 20. 10. 11.

Sancta Oda, uxor Boggis ducis Aquitanorum, sanctitate claret in Gallia, que ecclesias Dei sua ditauit munificentia, et moriens in Leodicensi quieuit parochia.


712. 7. 3. 15. 2. 21. 11. 12.

 Philippicus, qui et Bardanius, Iustinianum imperatorem iugulat, et post eum annis 2 imperat.  Constantinus papa populusque Romanus nomen, litteras et figuram Philippici heretici imperatoris suscipere respuit.


713. 1. 4. 16. 3. 22. 12. 13.

 Sanctus Ursmarus episcopus et abbas Lobiensis cenobii obiit, eique sanctus Erminus  in regimine succedit. Grimoaldus maior domus Leodii ante altare sancti Lamberti orans, a Raingario, satellite Rabbodi ducis Fresonum, perimitur, et Theodoaldus filius Dragonis  ab auo suo Pipino maior domus statuitur.


714. 2. 5. 17. 4. 23. 13. 14.

 Artemius, qui et Anastasius, Philippicum priuans imperio et oculis, imperat annis 2.  Gregorius Romane ecclesie 84us presidet [129 1Kb] . Hic constituit, ut tempore quadragesime 5 Feria ieiunium et celebritas missarum fieret in ecclesia, quod non fiebat antea.  Petronax ciuis Brixianus, diuino instinctu et Gregorii pape hortatu animatus, cenobium sancti Benedicti apud castrum Cassinum nobiliter reedificat, et sub regimine suo multos ad regulariter seruiendum Deo aggregat,  expletis plus 110 annis, ex quo a Langobardis desolatum fuerat.  Pipinus princeps obiit, et filium suum ex Alpaide Karolum, Tudetem siue Martellum cognomento, principatus sui heredem reliquit. Plictrudis relicta Pipini Karolum priuignum suum captum in Colonia urbe custodie mancipat; et cum nepote suo Theodoaldo maiore domus principatum regni usurpat.


 715. 1. 6. 18. 5. 24. 14. 15.

 Mortuo Hildeberto Francorum rege, Clodoueus, filius eius, regnat annis 4. Franci contra Theodoaldum damnoso utrimque bello confligunt, eoque uicto Raginfredum maiorem domus et Chilpericum regem statuunt. Karolus de custodia nouerce diuino nutu eripitur, moxque principatum suum de manu Raginfredi extorquere nititur; primoque Rabodum ducem Fresonum Raginfredo solatiantem aggressus, multum exercitus damnum consequitur.  Sanctus Aegidius ueniens a Grecia, sanctitate claret in Prouintia.


716. 2. 7. 1. 6. 25. 15. 16.

 Theodosius Anastasium de imperio deponens eumque presbiterum ordinans, imperat  anno uno. Qui cum fuisset iners et idiota et publicorum negotiorum exactor, ui compulsus est ab exercitu imperium assumere.  Ulid amiras moritur, post quem Zuleymen annis 3 Saracenis principatur.  Osred Nordanymbrorum rege perempto, Cenred regnat annis 4. Ecberth ueniens ab Hibernia, sanctitate et doctrina claret in Anglia. Sanctus Germanus a Cyzico transfertur ad episcopatum Constantinopolitanum.


717. 1. 1. 2. 7. 26. 16. 17

 Theodosius imperium deponit. Post quem Leo 24 annis imperauit  Gregorius papa Bonefacium a Britannia uenientem episcopum consecrat, et per eum in Germania uerbum Dei predicat.   Rome inundatio aquarum nimia nimisque calamitosa facta est. Sed Gregorio papa crebris letaniis Deum placante, post 8 dies repressa est.


718. 1. 2. 3. 8. 27. 17. 18.

 Zuleymen amiras cum amireis suis et stolo nauium pene trium milium Constantinopolim triennio obsidet. Bulgares Saracenorum triginta milia perimunt.  Karolus in pago Cameracense apud uinciacum dominico ante pascha, quod erat 13 Kal. Aprilis, Chilperico et Raginfredo congreditur. Raginfredus uictus in fugam uertitur; Karolus eos usque Parisius persequitur.  Rabbodus dux Fresonum predicatione uulfranni episcopi ad hoc adductus, ut baptizari deberet, cum unum pedem in lauacro intinxisset, alterum  pedem retrahens interrogauit: Ubinam plures suorum maiorum essent, in inferno an in paradyso? et audiens, plures esse in inferno, intinctum pedem extrahens, Satius est, inquit, ut plures, quam pauciores sequar. Et ita ludificatus a demone, promittente quod ei tertia abhinc die incomparabilia bona daret. ipsa tertia die subita et eterna morte periit.


 719. R. 2. S. 3. F. 4. L. 9. A. 28. W. 18. B. 19.

 Zuleymen amiras moritur. Post quem Haumar principatur Saracenis annis 2. Constantinopolitani instantia orandi et constantia preliandi fortiter resistunt Saracenis. Saraceni fame, frigore, bello, pestilentia sine numero pereunt. Mortuo rege Dagoberto, Lotharius regnat annis 2.  Post Cenred regnat Nordanymbris Osrich annis 11.  Constantinus filius Leonis imperatoris dum baptizatur a patriarcha Germano, cacans in sancto lauachro, magnum dat presagium quod futurus esset ecclesie Dei in scandalum.


720. 3. 1. 1. 10. 29. 19. 20.

 Saraceni ab obsidione Constantinopolis confusi  desistunt, ipsis cum nauibus suis partim marino igne consumptis, partim demersis, partim ignee grandinis tempestate consumptis; et ex tanta copia nauium uix quinque residuis, potentia Dei cunctis innotuit populis. Intra ciuitatem uero 300 milia hominum pestilentia perierunt. Haumar christianos persequens, multos eorum Christi martyres fecit.  Hilpericus et Raginfredus Eudonem ducem Aquitanie auxilio sibi asciscunt; qui in congressu a Karolo uicti, uix fuga euadunt. Eudo rediens Chilpericum secum abducit. Saraceni ex Africa, duce Abdyrama filio Muhauie amirei, in Hispaniam transfretant, eamque sibi uindicant. Ita regnum Wisigothorum et Sueuorum destructum est  et redactum sub Saracenis, annis plus minus 346 euolutis, ex quo a Scithia expulsi sunt ab Hunis; ex quo uero cedentibus Wandalis et deuictis Sueuis ceperunt regnare in Hispaniis, annis circiter 256 euolutis. Regnum uero tertie partis Hispaniarum, quod dicitur Gallitiensium, quod nec tunc Wisigothe, nec postea Saraceni potuerunt subigere, adhuc uiget incolume, et Dei protegente fide manet inexpugnabile.


721. 4. 2. 2. 11. 30. 21.

 Haumar amiras moritur; post quem Gizid Saracenis principatur annis 4.  Mortuo Lothario rege, Karolus Chilpericum ab Eudone per legatos recipit, eumque sibi regem facit. . Ossa S. Augustini Ipponensis episcopi, olim  translata ad Sardiniam, uastata modo a Saracenis Sardinia, Liuthprandus rex Langobardorum dato magno pretio transfert Papiam.


722. 5. 1. 1. 12. 31. 22

 Leo imperator sepe et multum laborauit, ut Gregorius papa perimeretur, sed frustra, Italis et Langobardis pro defendendo papa instanter imperatori resistentibus.  In Campania Italie frumentum combustum et hordeum et legumina quasi pluuia de celo ceciderunt.  Karolus Raginfredum persequens, Andegauis obsidet, eamque captam uicto Raginfredo ad habitandum concedit, et totius regni principatum recipit.   Liuthprandus rex Rauennam obsidet; Classem Rauennatium ciuitatem captam destruit.


723. 6. 2. 2. 13. 32. 23.

 Karolus Saxones debellat. Rigobertus episcopus Remensis a Karolo [130 1Kb] , suo in baptismate filiolo, ab episcopatu deponitur, pro eo quod illi contra Raginfredum eunti urbem Remensem pre timore Raginfredi aperire noluit. Eucherius quoque Aurelianensis episcopus pro simili causa episcopatu priuatus, et apud Sarchinium Hasbanie uicum exiliatus, in cenobio sancti Trudonis in sanctitate consummatus est.


724. 7. 3. 3. 14. 33. 24.

 Iudeus quidam maleficus promittens Gizid, eum 40 annis principaturum, suadet ut in toto  regno suo Dei sanctorumque imagines deponi edicat. Qui spe diu regnandi seductus, edictum quidem proponit, ipse tamen mox obit. Post quem Eluelith principatur Saracenis annis 20.  Karolus Baioarios armis subiugat.


725. 8. 4. 4. 15. 34. 25.

 Leo imperator a quodam Beser refuga fidei seductus, contra imagines Christi et sanctorum eius bellum indicit, easque ubique deponi et incendi edicit. Pro quo errore eum Gregorius papa scriptis multum quidem, sed in uanum redarguit. Karolus contra Lanfridum Alamannorum ducem dimicat, eoque uicto Alemanniam sibi subiugat.


726. 9. 5. 5. 16. 35. 26.

  Mortuo Chilperico, Karolus Theodericum sibi regem facit, qui annis 15 regnat. Karolus Saxones debellat.


727. 10. 6. 1. 17. 36. 27.

Constantinopolitani contra Leonem imperatorem pro depositione imaginum Dei tumultuantur; aliqui etiam pro hoc martyrizantur.  Karolus Sueuos et Baioarios debellat.  Wichtreth rex Anglorum obit, filiumque suum Edilbertum heredem regni reliquit. Cormesius Bulgaribus dominatur.


728. 11. 7. 2. 18. 1. 1.

 Karolus Lygeri transito, Eudonem ducem Aquitanie bello uictum fugat, et Aquitaniam grauiter deuastat.


 729. 12. 8. 3. 19. 2 2.

 Gregorius papa, quia Leonem imperatorem incorrigibilem uidit, Romam et Italiam et Hesperiam totam ab eius iure descire facit, et uectigalia interdicit.


730. 13. 9. 4. 20. 3. 3.

 Eudo dux, Karolo inferior per omnia, Saracenos contra eum inuitat ab Hispania.  Sanctus Germanus Leoni imperatori pro impietate sua auersus, a sede episcopali est deiectus.  Obiit sanctus Echberth Anglorum presbiter.  Saraceni cum omnibus familiis suis quasi in Galliis habitaturi, Garunnam  transeunt, omnia deuastant, ecclesiasque Dei cremant. Quibus Karolus Dei auxilio fretus bello concurrit; et ex eis 375 [131 1Kb] milia cum rege suo Abdyrama peremit, et 1500 suorum amisit. Eudo quoque Karolo reconciliatus, castra Saracenorum diripuit, et reliquias eorum contriuit.  Mortuo Osrich rege Nordanymbrorum, Cednulfus ei succedit.


731. R. 14. S. 10. F. 5. L. 21. A. 4. B. 4.

 Gregorius 85us Romane ecclesie presidet; qui et ipse Leonem imperatorem erroris redarguit, et populum Romanum et uectigalia Hesperie ab eo auertit.  In Anglia Beda presbiter et monachus sanctitate et scientia clarus obit.  Karolus Lugduno aliisque ciuitatibus  captis, Burgundiam sibi subiugat. Raginfredus moritur.


732. 15. 11. 6. 22. 5. 5.

 Constantinus filius imperatoris Hyrenen, filiam Caiani Auarum regis, uxorem ducit; que baptizata, uiro suo apostatante, rectam fidem tenuit. Karolus in Wasconia cum Eudone pugnat, eumque principatu et uita priuat. Liuthprandus rex de iure Romani pontificis multas urbes et castella tulit.  Ceduulfus rex Nordanymbrorum capitur, et in clericum tundetur, et post hec in regnum remittitur.


733. 16. 12. 7. 23. 6. 6.

 Gregorius papa synodum 905 episcoporum Rome congregat, et uenerationem sanctarum  imaginum confirmat, earumque uiolatores generali sententia anathematizat. Karolus, Waifero et Hunaldo filiis Eudonis dimicando uictis Aquitaniam sibi subiugat.


734. 17. 13. 8. 24. 7. 7.

 Karolus Fresiam aggressus, Poponem ducem Fresonem cum multis perimit, et Fresiam sibi subigit.


735. 18. 14. 9. 25. 8. 8.

 Obiit sanctus Hucbertus.  Karolus Auennionem Gallie urbem a Saracenis dolo et consensu Mauruncii Prouincie ducis captam obsidet, eaque fortiter recepta, Saracenos usque ad internecionem delet. Abhinc regnum Anglorum annotare  supersedeo, quia hystorias maiorum, quas sequar, non habeo [132 1Kb] .


736. 19. 15. 10. 26 9.

 Saracenorum rege Athima obsesso intra Gallie urbem Narbonam a Karolo, Saraceni ex Hispania cum alio rege Amor ei occurrunt subsidio. Qui congressi Karolo, ambobus regibus peremptis et ciuitate recepta ab eo, ultimo pene attriti sunt exterminio; eoque fugientes insequente, residui demersi sunt in profundo.


 737. 20. 16. 11. 27. 10.

 Sanctus Erminus episcopus et abbas Lobiensis obit.  Karolus Nemausum, Agathen aliasque Gothice regionis urbes a Saracenis inuasas capit et solo tenus destruit.


738. 21. 17. 12. 28. 11.

 Arelato urbe Galliarum capta a Saracenis, et omnibus circunquaque demolitis, Karolus ascito sibi ad auxilium Liuthprando rege Langobardorum eis occurrit, eosque terrore nominis sui in fugam uertit. Sic Saracenis, qui totam pene Asiam, totam Libiam multamque partem Europe inuaserant, Karolus Dei auxilio, sua industria Francorumque fortitudine omnem spem inuadendi Gallias abstulit.  Transamundus dux Spoleti contra Liuthprandum  rebellans, ad Romanos confugit.


739. 22. 18. 13. 29. 12.

 Karolus Mauruncium Prouincie ducem, qui inuitauerat Saracenos, debellat, et Prouinciam sibi subiugat.  Liuthprandus rex pro refugio Trasamundi Romam grauiter uexat.


740. 23. 19. 14. 30. 13.

 Karolus Saxones sibi tributarios facit.  Signa in sole et luna et stellis apparent [133 2Kb] .


741. 24. 20. 15. 31. 14.

 Post Theodericum regem Francorum regnat Hildricus annis 10. Leone imperatore mortuo, Constantinus filius eius annis 37 imperat.  Pacato et dilatato regno Francorum, Karolus bellicosus princeps obit, et filios suos Karlomannum et  Pipinum principatus sui successores reliquit. ? Zacarias 86us [134 1Kb] Romane ecclesie presidet. Hic quia rem publicam perturbatam a Langobardis inuenit, statim beniuolentia sua bene omnia composuit, et cum Langobardis in 20 annos pacem firmauit. Hic libros Dialogorum Gregorii de Latino in Grecum uertit.  Constantinopolis terremotu per integrum annum nimis grauatur.


742. 1. 21. 1. 32. 15

 Sanctus Bonefacius archiepiscopus Moguntie cenobium Fuldense in Bocconia silua fundat.  Liuthprandus rex Langobardorum moritur. Hildebrando, quem ipse regem designauerat, a Langobardis reprobato, Rachis regnat post eum annis 7.   Pipinus princeps Hunaldo duci Aquitanie sibi rebellanti obuiat; Karlomannus uero Alemanniam deuastat.  Arthabasdus contra Constantinum imperium arripit.


743. 2. 22. 2. 1. 16.

 Ogdilo dux Baioarie, rapta sorore Pipini, contra eum rebellat; quem Pipinus pugna quamuis damnosa superat. Karlomannus Saxoniam petit, castrum Hoscoburch capit, Theodericum Saxonem pacis obsidem accipit.


 744. R. 3. S. 23. F. 3. L. 2. B. 17.

 Eluelid amiras moritur; Gyzid Saracenis anno uno principatur. Constantinus Arthabasdum capit, et ei multisque amicorum eius oculos eruit.  Cinis de celo cecidit.


745. 4. 1. 4. 3. 18.

 Gyzid perempto, Hisces principatur Saracenis anno uno. . Pipinus Theodoaldum filium Gofridi ducis debellat. Persecutione post lapidationem Stephani prothomartiris mota, Maximinus, unus de 70 Christi discipulis, ad Gallias transiens, Mariam Magdalenam secum adduxit. Eam etiam apud Aquensem urbem, cui presidebat, defunctam sepeliuit. Aquensi uero urbe a Saracenis desolata, corpus ipsius Marie a Gerardo comite Burgundie ad  cenobium uiceliacum a se constructum transfertur , Quanquam aliqui scribant, quod hec aqud Ephesum quiescat, nullum super se tegimen habens.  Petrus Damascenus episcopus et Petrus Maiumenus in Syria a Saracenis martyrizantur.


746. 5. 2. 5. 4. 19.

 Athalongus presbiter, per illatam sibi cecitatem admonitus querere corpora sanctorum Chiliani sociorumque eius inuentis sanctorum corporibus uisum recepit. Eaque re sanctus Bonefacius Moguntie episcopus ab Athalongo ad se relata, castrum Wirziburch ad honorem Chiliani martyris, qui ad predicandum ibi a papa Conone  episcopus ordinatus fuerat, ibique mortis et quietis locum a Deo acceperat, episcopalis sedis priuilegio insigniri decreuit; primumque ibi episcopum sanctum Burchardum ordinauit.  Maruan principatur Saracenis annis 6.  Karlomannus, frater Pipini regis, Rome a Zacaria papa in monachum attonsus, primo in Serapti monte in cenobio quod ipse fundauit, deinde apud castrum Cassinum, laudabili uita enituit.


747. 6. 1. 6. 5. 20.

 Pipinus Griphonem fratrem suum contra se rebellantem persequitur.  Saraceni intestino bello colliduntur.


748. 7. 2. 7. 6. 21

  Pipinus Griphonem in Saxonia et eius complices Tassilonem, Lantfridum et Suidiger bello uictos capit; et Tassilonem quidem Baioarie ducem facit; Griphoni uero in Neustria 12 comitatus concedit. Quod illi non sufficit, sed ad Waifarium  in Aquitaniam fugit.  In Calabria et Sicilia fit pestilentia et mortalitas hominum nimia. In uestibus hominum et in uelis ecclesiarum apparent crucicule quasi oleo designate.


749. 8. 3. 8. 7. 22.

 Rachis rex Langobardorum dum rupto federe Romam inquietare nititur, a Zacaria papa non solum a malo reprimitur, sed etiam eius instinctu cum uxore et filiis Romam ueniens, monachus efficitur. Cui Haistulfus frater eius substitutus, regnat annis 7.


750. 9. 4. 9. 1. 23.

 Hildricus rex Francorum in monachum tonsoratur; Pipinus uero princeps auctoritate apostolica et Francorum electione a sancto Bonefacio  Moguntie archiepiscopo in regem unguitur et consecratur, et regnauit annis 18 [post annos circiter octoginta octo, postquam maiores domus ceperunt principari super reges Francorum [135 1Kb] .


751. 10. 5. 1. 2. 24.

 Pipinus rex contra Saxones pugnat. Gripho frater Pipini perimitur. [Frater eiusdem Pipini regis Remigius, Rodomensis archiepiscopus, in Gallia claret. Pipinus rex Galliarum ecclesias cantibus Romane auctoritatis suo studio meliorauit [136 2Kb] .


752. 11. 6. 2. 3. 25.

 Stephanus 87us Romane ecclesie presidet.  Maruan amira perempto, Muhamath principatur Saracenis annis 5. Haistulfo Langobardorum  rege contra Romanos adeo exardescente, ut tributum exigeret ab uniuscuiusque capite, Stephanus papa ad expetendum Pipini regis auxilium cogitur in Franciam uenire. Cui in ueniendo in una noctium apparuit magnum signum in celo, globus scilicet igneus a parte australi, declinans a Gallie finibus in partes Langobardorum.  Mittitur etiam Karlomannus monachus ab Haistulfo ad fratrem suum Pipinum regem, ad perturbandam apostolicam petitionem.  Pipinus a Stephano papa cum filiis suis Karlomanno et Karolo in regem ungitur, et per eos generatio eorum in hereditatem regalis successionis in perpetuum benedicitur, et omnis alienigena ab eius inuasione apostolico anathemate interdicitur  . Anselmus uir illustris,  cuius soror erat uxor Haistulfi regis transfert corpus sancti Siluestri pape ad cenobium Nonantulam a se fundatum. [137 2Kb] .


753. 12. 1. 3. 4. 26.

 Pipinus rex Italiam aggreditur;  exercitus Haistulfi a Francis uincitur. Haistulfus pacem facere cum Romanis ad nutum Francorum compellitur.  Karlomannus monachus ossa sancti Benedicti abbatis ab ecclesia Floriacensi, ubi olim translata fuerant, tollere nititur, ut ea ad castrum Cassinum referret. Miraculis a Deo ostensis et Francis obsistentibus, ab incepto prohibetur.  Hoc tempore terremotus terribilis factus, quo urbes alie quidem ex toto, alie ex parte subuerse sunt, alie autem a montanis ad subiecta campestria cum muris et habitationibus suis integre et salue plus quam ultra sex miliaria transmigrauerunt. In Mesopotamia etiam terra disrupta usque ad duo miliaria, alia terra minus alba et arenosa de profundo eius ascendit; et ex ea animal mulinum  ascendit incontaminatum, humana uoce loquens pronuntians incursionem gentis ab heremo aduersus Arabes.


754. R. 13. S. 2. F. 4. L. 5. B. 27.

 Karlomannus monachus uienne moritur.  Sanctus Bonefacius Moguntie archiepiscopus cum sociis suis in Fresia ab inimicis fidei martyrizatur; et in Fulda cenobio, quod ipse in Toringia fundauit, honorifice tumulatur.


755. 14. 3. 5. 6. 28.

 Constantinus imperator Constantinopoli sinodum 330 episcoporum congregat; in qua edicto promulgato de imaginibus Dei et sanctorum eius deponendis, ecclesiam Dei nimis scandalizat, et  contra orthodoxos tyrannizat.  Haistulfus rex rupto pacis federe Romam obsidet. Pipinus rex Italiam repetens, eum Papie inclusum obsidet, et inuitum ad fedus pacis repetendum compellit, et sancto Petro queque sui iuris erant, restitui fecit. Fulradus abbas de sancti Dionisii Parisiensis corpus sancti uiti martyris a Roma Parisius transtulit.


756. 15. 4. 6. 7. 29.

 Tassilo dux auunculo suo Pipino regi reconciliatur. Haistulfus rex Langobardorum iudicio Dei moritur; cui Desiderius substituitur, et regnat annis 19.


757. 16. 5. 7. 1. 30.

 Paulus 88us Romane ecclesie presidet.  Habdallas principatur Saracenis annis  21. Pipinus fortiter Saxonum munitiones irrumpit, et post multam stragem eos sub tributo redigit.


758. 17. 1. 8. 2. 31.

Corpus sancte Petronille, Petri apostoli filie, a Paulo papa transponitur; in cuius marmoreo sarcofago ipsius apostoli Petri manu sculptum legebatur:  Auree Petronille dilectissime filie.  Walpertus abbas in Italia, Chrodegangus Mettensium episcopus, Pipini regis ex Landrada sorore nepos, clarent in Gallia; qui Gorziam cenobium fundauit in Mettensi parochia.  Waiferus, filius Eudonis, dux Aquitanie, res Francorum iniuste uexando, iram Pippini incurrit; eoque Aquitaniam aggresso, fedus ficte pacis init.


759. 18. 2. 9. 3. 32.

 Habdalla persequente, ecclesia Dei perturbatur. Waifero a pacis federe auerso, Pipinus rex Aruernicum pagum depopulando premit, et multa castella ipsamque urbem Aruernis capit, et Bladinum urbis comitem cum multis abducit. Sanctus Gengulfus claret in Burgundia, qui etiam martyrii claruit  gloria.


760. 19. 3. 10. 4. 33.

 Pipinus Bituricas urbem capit, et captam munit.  Telezas Bulgaribus dominatur.


761. 20. 4. 11. 5. 1.

Caput Iohannis baptiste in Emesa ciuitate transfertur. Chilpingus Aruernensis et Ammingus Pictauensis comites congressi militibus Pipini, perimuntur cum multis [138 4Kb] .


762. 21. 5. 12. 6. 2.

 A Constantino imperatore multi martyrizantur. Theletzis Constantino imperatori congressus, cum multo Bulgarum damno et opprobrio uincitur, et ob hoc a Bulgaribus reprobatus, cum principibus  gentis ab eis perimitur.  Tassilo dux a rege Pipino omnino auertitur. Sabinus Bulgaribus dominatur.]  Turci a Caspiis portis erumpentes, Armeniam infestant. In quorum patria cum antiquo tempore pestilentia orta fuisset, suasu christianorum in modum crucis se totonderunt, et quia per hoc signum salus patrie reddita fuerat, hunc ritum tondendi tenuerunt [139 2Kb] .]  Waiferus diffidens suis rebus, muros urbium Aquitanie subuertit solo tenus; quos restaurans Pipinus, ad suorum tutelam, fidis commisit principibus.


763. 22. 6. 13. 7. 1.

 Gelu magnum a Kalendis Octobris usque ad Februarium [140 1Kb] .  Pipinus rex Lemouicinam regionem cede et incendio depopulatur.   Sabinus Bulgar cum Romanis fedus init, pro quo a suis repudiatus ad imperatorem fugit, paganus Bulgaribus dominatur.  Stelle subito uise de celo cecidisse, ita omnes exterruerunt, ut putarent finem mundi imminere.


764. 23. 7. 14. 8. 1.

 Chrodegangus episcopus  corpora martyrum Gorgonii, Naboris et Nazarii Roma ad Gallias transtulit, et Gorgonium quidem in Gorzia, Naborem uero in Hyliriaco cenobio, Nazarium autem reposuit in cenobio Lorisham, quod Canthuyr comes illustris a se fundatum, Metensi ecclesie priori anno tradiderat.


765. R. 24. S. 8. F. 15. L. 9. B. 2.

 Pipinus rex Agennum, Petrogoricas et Engolismam urbes Aquitanie deuastat, multamque Aquitanie partem sibi subiugat. Chrodegangus Mettensium archiepiscopus obit. Tempore Constantini imperatoris et Hyrene uxoris eius, in Syria ciuitate Beritho, que subiacet Anthiochie, Iudei imaginem Iesu saluatoris nostri inuenientes in domo cuiusdam Iudei, ibi relictam a quodam  christiano, qui ibi manserat, eam iniuriose deposuerunt, et omnia opprobria, que Iudei Christo Iesu intulerunt, imagini eius inferebant, illudentes ei, in faciem conspuentes, eam percutientes, criminose conuitiantes, manus et pedes eius clauis configentes, acetum et fel ei porrigentes; tandem lancea latere eius aperto, exiuit de eo sanguis et aqua. Quod illi supposita ampulla suscipientes, ad experimentum, utrum fuerint uera miracula, que Iesum fecisse audierunt, omnes infirmos in synagoga sua collectos hoc sanguine aspergebant; et a quocumque languore detinebantur, omnes sanabantur. Unde Iudei tandem compuncti, ad Adeodatum ciuitatis episcopum omnes cucurrerunt, eique re enarrata,  imaginem cum sanguine ei dederunt. Quibus baptizatis, episcopus sanguinem per ampullas diuisum longe lateque dirigens, predicabat magnalia Dei; obtestatus omnes, ut singulis annis 5. Idus Nouembris celebretur passio dominice imaginis .


766. 25. 9. 16. 10. 3.

 Constantinus imperator et Habdallas amiras pari uesania in orthodoxos deseuiunt, multosque eorum pro Christo perimunt. Constantinus insuper egre ferens gloriam sanctorum miraculis coruscantium, etiam lipsana eorum ubique iubet effodi et iactari in profundum. In presentia Pipini regis inter Grecos et Romanos celebratur sinodus de sancta Trinitate et sanctorum imaginibus.  Pipinus rex Remistanium fratrem Eudonis, patruum scilicet Waiferi, qui a Waifero ad se et a se ad Waiferum transfugerat, captum a suis in bello suspendit in patibulo.  Rex Saracenorum Amyrmonon ab Hyspania missis legatis, et muneribus datis et acceptis, affectat gratiam et amicitiam Pipini regis.


767. 26. 10. 17. 11. 4.

 Pipinus ultimo exterminio Aquitaniam atterit, Sanctonas capit, ibique Waiferi matrem, sorores et neptes captas secum abducit.  Rome Paulo papa mortuo, Constantinus quidam subito ordinatus sacerdos ex laico, tyrannica ambitione  papatu inuaso, ecclesie Dei magno fuit scandalo. [Contra hunc Philippus a quibusdam Romanorum papa constituitur, et non multo post deponitur [141 2Kb] .]


768. 27. 11. 18. 12. 5.

 Longa contentio inter Pipinum et Waiferum finitur, quia Waiferus a suis malorum pertesis in gratiam Pipini perimitur; et non multo post Pipinus moritur. Karolus, filius eius, pro felicitatis magnitudine agnominatus Magnus, compartito cum fratre suo Karlomanno regno, regnat post eum annis 47.  Constantino pseudopapa per zelum fidelium ab ecclesia deturbato oculisque priuato, Stephanus 89us Romane ecclesie presidet.  Hic tam a Gallia quam ab Italia episcoporum sinodum Rome congregat, in qua omnia a Constantino ordinata exordinat preter baptismum et chrisma; decernente sinodo, ut episcopi ab illo consecrati ad gradum, quem ante hanc consecrationem habebant, redirent, et si digni iudicarentur, iterum electi iterum consecrarentur; presbiteri uero ac diaconi ab illo consecrati similiter ad priorem gradum redirent; et ipsi si digni essent, iterum quidem consecrarentur, sed ad altiorem gradum uel ordinem numquam ascenderent; laici uero ab illo in diaconos uel presbiteros ordinati omnino degradarentur, et in religioso habitu perseuerarent. uenerationem etiam sanctarum imaginum confirmat, earumque profanatores anathematizat. Constituit  etiam, ut in omni die dominico ad missam Gloria in excelsis Deo canatur.


769. 28. 12. 1. 13. 6.

 Hunaldo rebellionem in Aquitania meditante, Karolus Aquitaniam petit, omnesque Aquitanos et Wascones in deditionem accipit. Hunaldum, qui ad Lupum Wasconum ducem fugerat, a Lupo sibi cum uxore remissum abducit; et sic Aquitanicum bellum finit. Desiderius rex Langobardorum sub optentu orandi Romam ingressus, aliquos nobilium Romanorum captos excecauit.


770. 29. 13. 2. 14. 7.

 Constantinus imperator omnino a Deo auersus, uirum sanctum Stephanum per 60 annos  inclusum, etiam gentilibus reuerendum, amara morte martyrizauit. Omnes sibi subiectos iurare cegit super sancte crucis lignum, ne aliquam Dei sanctorumque eius imaginem uenerarentur. Eos qui Dei genitricem inuocabant, eos qui uigilias Deo agebant, eos qui ecclesiis assueti religiose uiuebant, eos qui a iuramentis et immunditiis abstinebant, eos qui reliquias sanctorum penes se habebant, hos et huiusmodi damnans, patrimoniis priuabat et omnibus modis cruciabat; qui reuerentiores erant, eorum barbis cera et pice illitis, eos amburebat; monachos ut uxores, monachas ut uiros ducerent, cogebat. Quod multi uitantes, martyrium  meruerunt. Nec sub alicuius gentilis persecutione plures, quam sub hoc martyrizati sunt. Thelerigus Bulgaribus dominatur.


771. R. 30 S. 14. F. 3. L. 15. B. 1.

 Karlomannus rex, regis Karoli frater, obit; pars regni eius partibus Karoli se unit; uxor eius cum filiis et Authario Franco ad Desiderium regem Italie confugit. Hunaldus dux Aquitanie Romam, quasi ibi perseueraturus, uenit; qui ad Langobardos fugiens apostatauit, ibique non multo post lapidibus obrutus male periit.  Constantinus imperator contra Bulgares nauali prelio pugnaturus, nauibus suis fere duabus milibus impetu aquilonis contritis, totum pene amisit exercitum.


772. 31. 15. 4. 16. 2.

  Adrianus 90us Romane ecclesie presidet. Hic ad reprimendam rabiem hereticorum imagines Dei sanctorumque execrantium nimis laborauit; et libro aduersus eos edito multis scripturarum inductionibus roborato, errores eorum infirmauit, fidemque rectam solidauit. Hic in offertoriis et offertoriorum uersibus, quod geminatum est, geminauit  Karolus rex ad Saxonicum bellum animum intendit, Heresburch castrum Saxonum capit, Hormensul fanum destruit; ibique siti laborante exercitu, subito in torrente largissime aque effuse sunt diuino nutu; uotique compos Karolus obsides pacis accepit a Saxonibus.


773. 32. 16. 5. 17. 3.

  Adriano papa contra Desiderium regem conquerente de multis iniustitiis, Karolus Italiam petit, et Desiderium intra Papiam clausum obsidet [142 1Kb] .


774. 33. 17. 6. 18. 4.

 Saxones rupto pacis federe Francorum fines premunt igne et cede; sed tamen ecclesiam in Fritislar nequeunt incendere, quam sanctus Bonefacius benedixit, eamque nunquam igne cremandam predixit.  Karolus rex offensus dissonantia ecclesiastici cantus inter Romanos et Gallos, et iudicans iustius esse de puro fonte, quam de turbato riuo bibere, duos clericos Romam misit, ut autenticum cantum a Romanis discerent et Gallos docerent. Et per hos primo Mettensis  ecclesia, et per illam omnis Gallia ad auctoritatem Romani cantus reuocata est.  Inter obsidendum rex Karolus diuiso exercitu, multas urbes ultra Padum comprehendit; inter quas ueronam capit, in qua Autkarius Francus cum uxore Karlomanni et filiis eius latens, se cum eis regi dedit; Adelgisus uero Desiderii regis filius, qui illuc fugerat, inde elapsus Constantinopolim fugit.  Obsidionem Papiensium pestilentia mortalitatis aggrauante, ciuitas regi Karolo aperitur.  Desiderius rex cum uxore et filia et cunctis principibus capitur, et perpetuo exilio ad Gallias Agilfredo Leodiensium episcopo dirigitur. Quidquid per multa tempora Langobardi Romanis abstulerant, Karolus eis restituit; regno uero Langobardorum destructo, totam Italiam sub iure regni Francorum redigit. Taliter Langobardi uicti regnare destiterunt post annos 204, ex quo in Italia regnare ceperunt. Karolus rex Saxoniam repetens, tripartito exercitu concurrit Saxonibus, eique uictoria prouenit in omnibus.


775. 34. 18. 7. 5.

 Constantinus imperator contra Bulgares uadit; sed pax inter eos conuenit. Non multo post autem rupto a Bulgaribus pacto, imperator eos ex  improuiso aggressus, nobiliter de eis triumphauit.  Karolus rex Sigiburch castrum Saxonum capit: ter cum eis confligit, et uictor obsides pacis ab eis accepit.


776. 35. 19. 8. 6.

 Constantinus imperator plaga pessimi incendii diuinitus percutitur, et clamans adhuc uiuus: Igni sum inextinguibili traditus, miserabiliter moritur. Post quem filius eius Leo annis 5 imperat. Habdallas etiam amiras moritur, post quem Mady annis 9 Saracenis principatur.  In Italia quibusdam rebellionem meditantibus, Italiam repetit Karolus; urbem Forum Iulii capit, et ducem eius Rothgandum rebellionis incentorem decollari  precipit; capta quoque Taruisio urbe, ceteris maiestate sui nominis terrorem incutit.  Saxonibus Heresburch castrum obsidentibus, gloria Dei super ecclesiam apparuit omnibus, duobus scilicet scutis sanguineo colore flammantibus quosdam motus, ut in bello, per era dantibus. Karolus Saxoniam uelut tempestas proterit, munitiones irrumpit, et ad hoc eos impellit, ut se et patriam ei dedant, et datis obsidibus se christianos futuros spondeant.


777. 1. 1. 9. 7.

 Winthichindus dux Saxonum in Northmanniam fugit. Saxones baptizati paciscuntur, ut ingenuitatem suam et sua omnia perdant, si unquam a fidelitate Christi et regis desistant.


 778. 2. 2. 10. 8.

 Karolus in Hispania Cesaraugustam uastando delet, Pampilonam obsidet, eiusque capte muris destructis Wascones duosque Saracenorum regulos sibi subigit, aliquasque urbes in deditionem accipit. Saxones suasu Winthichindi Franciam atterunt; sed a Karolo uicti fuga sibi consulunt.  Thelericus Bulgar ad Leonem imperatorem fugit; quem baptizatum imperator patritium facit.  Chardamus Bulgaribus dominatur.


 779. R. 3. S. 3. F. 11. B. 1.

 Leo imperator Siriam incursat. Karolus rex in Saxonia Westfalos sibi subiugat. Hilterandus dux Spoleti Karolo regi se subdit, eiusque gratiam multis muneribus redimit.


780. 4. 4. 12. 2.

 Karolus rex Albiam fluuium transgreditur, ibique in eius gratiam Bardogauenses et Nortliute baptizantur. Tassilo dux Baioarie contra Karolum regem rebellat, hortatu uxoris sue, que filia erat Desiderii regis, et exilium patris sui per maritum suum uindicare temptabat. [Obiit sanctus Sturmius primus abbas Fuldensis [143 2Kb] . ]


781. 5. 5. 13. 3.

 Leo imperator cum insaniret cupiditate  circa pretiosos lapides, adamauit magne ecclesie coronam, et accipiens portauit eam; et exierunt carbunculi in capite eius, et captus a febre mortuus est. Post quem uxor eius Hyrene cum filio suo Constantino imperat annis 10.  Mady amiras multos utriusque sexus pro Christo martyrizat. Karolus rex orationis causa uadit Romam, ibique filii eius unguntur in reges: Pipinus super Italiam, Ludowicus super Aquitaniam.  Tassilo dux Baioarie ab Adriano papa Karolo regi reconciliatur.


782. 1. 6. 14. 4.

 Constantinopoli quidam lapideam auream inuenit et in ea uirum iacentem cum hac scriptura:  Christus nascetur ex uirgine Maria, et credo in eum. Sub Constantino et Hyrene imperatoribus, o sol, iterum me uidebis.  Saxones rebellant, et a Karolo bello uicti, seditiosos usque ad 4500 ei tradunt, et obsides ei tribuunt.


783. 2. 7. 15. 5.

 Saxones rebellant, et a Karolo rege uicti, pene usque ad internecionem delentur.


784. 3. 8. 16. 6.

 Saxones et Fresones rebellant et uincuntur. Westfali a Karolo Karoli regis filio debellantur.


785. 4. 9. 17. 7.

 Mady amiras moritur; post quem Moyses Saracenis annis duobus principatur.  Karolus Saxoniam depopulatur Wintichindus et Albion  duces Saxonum Karolo reconciliati baptizantur, et motus Saxonum reprimuntur.


786. 5. 1. 18. 8.

 Karolus rex Adulfum synescalcum suum contra Brittones [144 1Kb] mittit, et per eum multa Brittonum castra et principes eorum capit.  Signum crucis in uestibus hominum apparebat.


787. 6. 2. 19. 9.

 Moyses amiras moritur; post quem Aaron frater eius Saracenis annis 23 principatur.  Karolus rex Romam uenit, et contra Heregisum Beneuenti ducem uadit. Heregisus muneribus et obsidibus datis, gratiam eius redimit. Bellum inter Francos et Auares oritur  Sanguis de celo et terra profluxit.


788. 7. 1. 20. 10.

 Tassilo dux Baioarie contra Karolum regem reus maiestatis adiudicatur; unde a Karolo attonsus, cum filio eius Theodone in monasterio relegatur. In Italia inter Grecos et Romanos pugnatur. Secundo in Italia inter Francos et Auares pugnatur. Tertio inter Auares et Baioarios pugnatur. Quarto inter Auares et Francos pugnatur, et in omnibus Karolus suis prouenisse uictoriam letatur.  Instantia Tharasii patriarche Constantinopolitani  et Adriani pape secundo apud Niceam uniuersalis synodus 350 episcoporum congregatur; in qua fides catholica in presentia Hyrenes et filii eius Constantini, cunctorum subscriptione roboratur, et heresis execrantium imagines Dei in perpetuum abdicatur. Coniuratio ualida facta est ab Austrasiis contra Karolum regem, auctore Harderico. Qua detecta, multi aut membris truncantur, aut exiliantur.


789. 8. 2. 21. 11.

 Karolus Colonie super Rhenum  pontes duos construit et munit, et Sclauiam ingressus, eam sibi subigit.  Adelgisus, filius Desiderii regis, qui uicto patre suo ad Grecos confugerat,  animatus auxilio Grecorum ad Italiam uenit, aut ad repetendum regnum, aut ad inferendam ultionem; qui inito bello cum Francis, tentus ab eis amara morte peremptus est.


790. 9. 3. 22. 12.

 Karolus rex honestati ecclesiastice omnino intentus, legendi et psallendi disciplinam diligenter correxit . Perpendens enim, iterum Gallos a Romanis in cantando discrepare, Mettenses uero sola nature leuitate paululum quid dissonare, per cantores rursum sibi ab Adriano papa a Roma directos dissonantiam cantus correxit.  Circa pauperes etiam sollicitus, non solum in regno suo, uerum etiam trans maria in Aegypto, in Syria, in Africa, precipue in Hierosolimis,  liberalitate elemosinarum christianis pauperibus solatiabatur; transmarinorum regum amicitias ob hoc maxime expetens, ut christianis sub eis degentibus esset reuelatio.  Alchuinus de Britannia oriundus, magister deliciosus regis Karoli, scientia litterarum prepollet in Gallia, cuius precipue magisterio ipse rex omnes liberales artes didicit. Hic multa scripsit, inter que eminent libri de sancta Trinitate scripti ad ipsum regem. [Hic etiam iussu ipsius regis diuinam historiam correxit [145 2Kb] .]


 791. R. 10. S. 4. F. 23. B. 13.

 Constantinus matrem suam Hyrenen imperio priuat, solusque annis 6 imperat.  Karolus rex regnum Auarum terra marique impetit, eisque in sola fuga spem euadendi reliquit.


792. 1. 5. 24. 14.

 Constantinus imperator congressus Chardamo Bulgari, turpiter uictus dehonestatur; Chardamus sublato regio omni apparatu ditatur. Pipinus, Karoli regis ex concubina filius, gibbo deformis, a quibusdam Francorum primoribus promissione regni illectus, contra patrem coniurauit. Unde conuictus tonsoratur, et in Prumia cenobio retrusus usque ad finem uite Deo militauit. Complices uero coniurationis alii exiliantur, pauci perimuntur.


 793. 2. 6. 25. 15.

 Feliciana heresis condemnatur et in presentia Adriani pape ab ipso Felice auctore abdicatur. Hec heresis asserebat, filium Dei in diuina natura uerum Deum esse, in humana uero natura nuncupatiuum; item in diuina natura eum esse uerum filium Dei; in humana uero adoptiuum, unam, personam Dei et hominis diuidens in duas personas, scilicet ueri filii et adoptiui. Saxones in fide et fidelitatis regis uacillant.


794. 3. 7. 26. 16.

 Constantinus imperator multos principum sibi suspectos oculis priuat.  Karolus rex, non solum patria lingua, sed etiam peregrinis linguis eruditus, barbara et antiquissima  carmina, quibus ueterum regum bella et actus canebantur, scripsit et memorie mandauit. Inchoauit etiam grammaticam patrii sermonis; mensibus anni iuxta propriam, id est Teutonicam, linguam uocabula imposuit; uentos etiam duodecim propriis nominibus appellauit, cum antea quatuor tantum cardinales uenti nominarentur.


795. 4. 8. 27. 17.

 Saxones uirtute Karoli conterriti, reddunt se Christi et regis fidelitati. Karolus rex christianam religionem sancte ac pie colens, ecclesias Dei omnimodis honorabat, et ornabat sacris uasis ac uestibus, edicens, ut ne ianitoribus quidem liceret communi habitu in ecclesia ministrare. Extruxit  etiam Aquisgrani basilicam plurime pulchritudinis, ad cuius structuram a Roma et Rauenna columnas et marmora deuehi fecit.


796. 5. 9. 28. 18.

 Leo 91mus Romane ecclesie presidet. Qui mox clauim confessionis sancti Petri cum uexillo Romane urbis Karolo regi misit.  Witthan rex Abrotidorum a Saxonibus perimitur.


797. 6. 10. 29. 19.

Heinricus dux Foroniulianorum expoliato in Pannonia Auarum principe Yringo  , inestimabilem thesaurum eius misit regi Karolo.  Thudun  princeps Auarum se et patriam suam Karolo regi dedit, et gratiam baptismi percipit.


798. 7. 11. 30. 20.

 Hyrene imperatrix super erepto sibi imperio femineo dolore abusa, Constantinum filium suum oculis et imperio priuat, et sola annis 3 imperat. Thatun Hyspanus Barcinone prefectus se Karolo regi dedit, et Barcinonam, que ab illo desciuerat, reddit.  Karolus rex Saxones graui prelio uincit. Adelphon rex Galithie regi Karolo multa munera mittit.  Sol obtenebratus est per dies 17.


799. 1. 12. 31. 21.

 Constantinus imperator moritur. In Hispania Barcinona Saracenis reddita, a Karoli militibus  est obsessa. Leonem papam celebritatem letanie maioris agentem Romani capiunt, et linguam ei oculosque euellunt. Cui uoce et uisu reddito diuinitus, iterum ei oculos et linguam eruunt radicitus. Qui de manu eorum erutus, ad Karolum fugit quantotius.  Heinricus dux Foroiulianorum a suis perimitur.


800. 2. 13. 32. 22.

 In mense Iulio contra naturam aspera et gelu concreta bis fuit pruina, sed nichil fructibus nocuit. Karolus rex Leonem papam in sede Romana relocat; ipse quoque Romam properat, causas examinat, reos legaliter damnat, sicque omnes Romanorum motus sedat.  Gens Auarum a fide deficit. Baleares insule auxilio Francorum a  Saracenis defensantur. Per Widonem Karoli ducem Brittones uincuntur et in deditionem recipiuntur. Geroldus dux Baioarie in Pannonia Auaribus congressus perimitur; de quo in uisione Wetini legitur, quod inter martyres annumeratus sit.


801. 3. 14. 33. 23.

Romani, qui ab imperatore Constantinopolitano iamdiu animo desciuerant, nunc accepta occasionis opportunitate, quia mulier excecato imperatore Constantino filio suo eis imperabat, uno omnium consensu Karolo regi imperatorias laudes acclamant, eumque per manum Leonis pape coronant, cesarem et augustum appellant; Pipinum uero, filium eius regem Italie ordinatum collaudant.   Amymurlyn rex Persarum Karolo imperatori elephantum et munera multa mittit. Barcinona capitur. In Italia quoque Theate ciuitas a Francis capitur. Sanctus Saluius episcopus ueniens ab Aquitania ad fiscum ualentianas, a Winigardo, filio Gerardi procuratoris ipsius fisci martyrizatur. Et super eius corpore requirendo Karolus Magnus imperator diuinitus tertio ammonitus, corpus quidem inuentum honorifice sepeliuit, interfectores autem eius graui pena multauit; nec tamen per hoc in eos ultio Dei cessauit. Immutato ordine regnorum, immutandus est etiam ordo titulorum; quia abhinc sub uno  comprehendendum est regnum Francorum et Romanorum, et Constantinopolitanum regnum distinguendum est a regno Romanorum. Ex quo Byzantium Tracie ciuitas a primo Constantino in nouam ampliata et in regiam urbem est exaltata, et translata in illam omni Romane dignitatis gloria, in sedem Romani imperii dedicata et noua Roma est appellata; euolutis annis circiter 468, diuiso a Constantinopoli Romano imperio, Karolus primus Francorum imperauit Romanis annis 14.


802. R. 1. F. 34. C. 4. S. 15. B. 24.

 Italia ciuitates Ostona et Luceria contra Karolum sentientes, in deditionem accipiuntur. Karolus imperator per omne imperium suum legatos ad faciendum iudicium et iustitiam cunctis  dirigit, et legis capitula 23 instituit  . Legati imperatoris Karoli ab Aaron amyra uenientes, inter cetera munera etiam ossa Cypriani Kartaginiensis martyris et Sperati primi Scillitanorum martyrum, et caput Pantaleonis martyris in Frantiam afferunt.  Nicephorus Hirenen imperio depositam exilio relegat, et Constantinopolitanis annis 8 imperat.


803. 2. 35. 1. 16. 25.

 Hyrene imperatrix in exilio moritur. Nicephorus imperator Saracenis congressus, pessime uincitur [146 1Kb] .  Karolus imperator omnes Saxones trans Albiam morantes in Franciam transtulit, pagosque eorum Abroditis dedit.   Aaron amiras cum trecentis milibus contra Nicephorum imperatorem ascendit; quem non ferens Nicephorus, turpe fedus init, pactus se ei daturum annuatim tricena milia nomismatum, et tria nomismata in tributum capitis imperatoris, et tria pro capite filii sui. Karolus per omne imperium iustitias facit, et legis capitula 29 instituit  .


804. 3. 36. 2. 17. 26.

 Leo papa ad Karolum imperatorem in Francian uenit.  Nicephorus imperator federe cum Saracenis soluto, multa incommoda contulit imperio suo. Godefridus rex Danorum multa contra uicinas gentes abutens insolentia, pacem ab imperatore Karolo expetit. Auares, qui et Huni, longo contra Francos bello perdomiti, adeo  a fortitudine sua et potentia sunt diminuti, ut qui alios ultro solebant lacessere, iam nec se ab aliis ualeant tueri; quia in hoc bello omnis eorum gloria et nobilitas periit, et quidquid pecunie et thesauri per tot secula orbem terrarum uincendo sibi congesserant, totum modo uictorie Francorum cessit, et nullo unquam bello tam multa spoliorum quantitate Francia ditata fuit.


805. 4. 37. 3. 18. 27.

Karolus imperator, indignantibus contra se imperatoribus  Constantinopolitanis propter inuidiam imperatorii nominis a Romanis sibi impositi, magna patientia et magnanimitate eos tulit; et quia suspectam habebant suam potentiam, crebris [147 1Kb] legationibus sibi eos firmissimo federe conciliabat.  Auares non ferentes infestationem Sclauorum, a Karolo imperatore inter Sabariam et Karantanum impetrauerunt habitandi locum, ibique sine regni nomine resederunt sub ditione Francorum.  Karolus, filius imperatoris Karoli, Behemanos rebellantes deuicit, et Lethonem eorum ducem peremit.


806 5. 38 4. 19 28.

 Karolus inter filios suos partitionem regni facit, et inde testamentum factum, sua et Leonis  pape auctoritate roborauit.  Behemani Sclauis auxiliantibus ubique grassantur, sed a Karolo imperatoris filio fortiter debellantur.


807. 6. 39. 5. 20 29.

 Chumeyd amyreus missus ab Aaron ad excindendam Lyciam, cum uenisset Myream, nisus sancti Nicolai conterere archam, pro ea contriuit aliam, et pro temeritate incurrens Dei uindictam, subsequente ineuitabili tempestate, classim amisit totam. Karolus imperator per manum Pauli diaconi sui decerpens optima queque de scriptis catholicorum patrum, lectiones unicuique festiuitati conuenientes, per circulum anni in ecclesia legendas compilari fecit [148 1Kb] .  Rex Persarum Karolum  imperatorem pretiosis muneribus per legatos honorat. Saraceni Sardiniam depopulantur, sed a Pipino rege Italie superantur.  Chrumnus Bulgaribus dominatur.


808. 7. 40. 6. 21. 1.

 In Britannia Eardulf rex Nordanymbrorum patria et regno pellitur; sed ad Karolum imperatorem ueniens, per eum regno et patrie restituitur.  Aaron amiras moritur; post quem Muhamad annis 5 principatur.


809. 8. 41. 7. 1. 2.

 Walchaudus episcopatum Leodicensem suscipit, qui in Ardenna Andagium cenobium construxit.  Pipinus rex Italie uenetiam bello sibi subigit, et non multo post Mediolani obit;  et Karolus imperator uenetiam Nicephoro reddit. Nicephorus imperator nouis et iniustis legibus omnes suos exacerbat, et Dei in se iram exaggerat.  Godefrido Danorum rege mortuo, Hemingus, filius eius, pacem expetit ab imperatore Karolo.


810. 9. 42. 8. 2. 3.

 Karolus in tres partes regni sui tres exercitus misit, unum trans Albiam, qui Hilinones debellauit, unum in Pannoniam, qui reliquias Hunorum et Sclauos compressit, unum contra Brittones,  qui eorum perfidiam contudit; et ubique sibi uictoria prouenit.  Karolus rex, filius imperatoris maior natu, obit.  Karolus imperator rerum suarum heredem Christum testamento facit, et quicquid in re mancipi habebat, in tres partes diuiso, tertiam eorum pauperibus et famulantibus palatio delegauit, duas uero partes in partes uiginti et unam subdiuisit, et metropolitanis episcopis, qui totidem sibi suberant, distribuit, ut metropolis ecclesia tertiam assignate sibi partis haberet, et duas inter suffraganeos episcopos diuideret. Nomina archiepiscopalium ciuitatum, que erant sub Karolo: Roma, Rauenna, Mediolanum, Forum Iulii que et Aquileia, Gradus, Colonia, Moguntia, Iuuauum que et Salzburch, Treueris, Senonis, uesontio, Lugdunus,  uienna, Rotomagus, Remis, Arelas, Darantasia, Ebredunum, Burdegala, Turonis, Bituricas.  Nicephorus imperator Bulgariam ingreditur; et quia uictorie temperare nesciuit, a Bulgaribus cum multo senatorii ordinis numero perimitur. Stauratius filius eius post eum anno uno imperat.


811. R. 10. F. 43. C. 1. S. 3. B. 4.

 Stauratio deposito, Michel imperat post eum annis 3.  Hemingus rex Danorum moritur. Post quem duo inter se de regno contendentes bello colliduntur, in quo pene 11 milia Danorum perimuntur.  Moguntie pons quingentorum passuum longitudinis trans Rhenum, quem Karolus imperator per decem annos ingenti labore  et mirabili opere de lignis construxerat, ita ut perpetuo durare posse uideretur, ita tribus horis conflagrauit, ut ne una quidam astula super aquam remaneret.


812. 11. 44. 1. 4. 5.

 Karolus imperator Ludowico fiio suo coronam imperialem imponit, et Bernardum, filium Pipini regis, regem Italie facit.  In Francia apud cenobium Elnonense sanctus Amandus a Lothario eleuatur, a depositione eius anno circiter centesimo quinquagesimo secundo. Cuius corpore adhuc integro inuento, cum eius capilli et ungues, qui excreuisse uidebantur, succiderentur, et de eius ore dentes adhibita forcipe extraherentur,  sanguis inde profluxit, qui ad memoriam posterorum adhuc seruatur.


813. 12. 45. 2. 5. 6.

 Karolus imperator per totas Gallias concilia super statu ecclesiarum ab episcopis celebrari edicit; unum fuit Moguntie, alterum Remis, tertium Turonis, quartum Caballonis, quintum Arelati.  Muhamad amiras fratri suo Habdalle congreditur; a quo superatus, eum sibi conregnare inuitus patitur; et hoc bello regnum Saracenorum per aliquot annos discinditur.  Michel imperator Chrumno Bulgari congressus, de bello uictus fugit, et ex desperatione rerum monachus factus, imperium deponit. Post quem Leo annis 8 imperauit.


 814. 13. 46. 1. 1. 7.

 Karolus imperator gloriosus, regno et imperio suo ampliato et pacato, statu quoque ecclesie sancte et religiose ordinato, moritur, et sepelitur Aquis, anno etatis sue 72o; qui pro magnitudine operum agnominatus est Magnus, cuius uitam Einardus descripsit. Post quem Ludowicus, filius eius, imperauit annis 26.


815. 1. 2. 2. 8.

 Inter Ludowicum et Leonem imperatores pax firmatur. Harioldus rex Danorum, patria et regno pulsus a filiis Godefridi, ad imperatorem Ludowicum ueniens implorat opem recuperandi. Chrumnus successu letatus, Constantinopolitanos incursat insolentius, et usque ad portas urbis uagatur  crebris incursibus.


816. 2. 3. 3. 9.

 Stephanus 92us Romane ecclesie presidet. Hic mox in Franciam uenit, et Ludowicum in imperatorem coronauit.  Ludowicus imperator exercitum contra Danos mittit, et per eum obsides accipit.


817. 3. 4. 4. 10.

 Pascalis 93us Romane ecclesie presidet.  Wascones ab imperatore Ludowico desciscunt, sed ab eius exercitu edomiti cito resipiscunt.


818. 4. 5. 5. 11.

 Scloamyr rex Abrotidarum ab imperatore Ludowico deficit et ad Danos transit.


 819. 5. 6. 6. 12.

 Ludowicus imperator Brittones sibi subigit. Murmanus dux erum, qui nomen regis sibi usurpauerat, ab eis perimitur.  Bernardus rex Italie conspirationis contra imperatorem facte accusatur, et reus maiestatis adiudicatus, primo regno et oculis, dehinc uita priuatur.  Harioldus in regnum Danorum a Ludowico remittitur.


820. 6. 7. 7. 13.

 Scloamyr rex Abrotidarum et Lupus dux Wasconum damnati capitis ab imperatore Ludowico exiliantur.  Aquisgrani generali conuentu habito, per dispositionem imperatoris Ludowici episcoporumque et abbatum aliqua capitula ad  usus regularium monachorum addita sunt; et multa sanctarum scripturarum compilatione facta, clericorum et clericalium sanctimonialium regule constitute sunt. Deficiente historiarum relatione, cessat etiam relatio de regno Bulgarum et Saracenorum.


821. 7. 8.

 Paschalis papa corpus sancte Cecilie uirginis ipsa reuelante inuenit, aureis uelatum indumentis sanguine ipsius adhuc infusis; et ipsam et corpora sanctorum ualeriani sponsi eius et Tyburtii et Maximi, Urbani quoque pape, in ecclesiam a se eis edificatam transposuit.  Ludowicus imperator partitionem regni inter filios suos factam confirmat sacramentis optimatum suorum.  Leo imperator Grecorum perimitur in palatio suo  conspiratione optimatum suorum, et precipue Michahelis domesticorum comitis, et ipse Michel imperauit annis 9.


822. F. 8. C. 1.

In Turingia cespes longitudine pedum quinquagenum, latitudine quatuordenum, altitudine sesquipedali, sine manibus de terra precisus et sublatus est, et ultra pedes 25 translatus est. In Saxonia tellus in modum aggeris limite unius leuge intumuit.


823. R. et F. 9. 2.

 Eleuatio sancti Ursmari confessoris Lobiensis celebratur [149 1Kb] .  Drogo, frater Ludowici imperatoris, fit Mettensium episcopus.  Lotharius, filius imperatoris, a patre in Italiam  dirigitur; qui a Paschale papa consecratus, coronam regni et imperatoris atque augusti nomen accepit.  Rome quidam nobilium perimuntur, pro eo quod proniores iusto esse uiderentur ad fidelitatem Lotharii imperatoris. Quod crimen cum etiam in ipsum papam Paschalem intorqueretur, papa se apud imperatores excusat, et de hoc crimine coram populo et legatis imperatoris Rome cum magno episcoporum numero se iureiurando expurgat.  Terremotus factus est; multe uille et domus celesti igne cremantur; homines et animalia ictu fulminum examinantur; fruges grandine uastantur; cum ipsa grandine ueri lapides immensi ponderis cadunt; et hec prodigia grandis hominum mortalitas subsequitur. In territorio Tullense uilla Comertiaco  puella duodennis, post sacram communionem in pascha a sacerdote susceptam, primum per decem menses pane, deinde omni cibo et potu per triennium abstinuit, et postea ad communem hominum uitam rediit.


824. 10. 3.

 Eugenius Romane ecclesie centesimus [150 1Kb] presidet.  Corpora sanctorum Seueri Rauennatium episcopi et uxoris eius uincentie et filie Innocentie ab Otgario archiepiscopo Moguntiam translata sunt.  In Gallia ante solstitium estiuale, ere in tempestatem repente conuerso, ingens fragmentum glaciei cum grandine cecidit; cuius longitudo pedes quindecim, latitudo sex, grossitudo  duos pedes habebat.  Legati Michelis imperatoris inter cetera munera detulerunt Ludowico imperatori libros Dionisii Areopagite, ab eo conscriptes de hierarchia, id est sacro principatu, petente ipso Ludowico de Greco in Latinum translatos. Qui libri Parisius in ipso sancti martyris festo missi, cum gaudio suscepti sunt; quod gaudium uirtus sancti martyris auxit, decem et nouem egrotis in ipsa nocte ibi sanatis.  Walcaudus Leodicensis episcopus corpus sancti Hucberti  transfert a Leodio ad Andagium monasterium.  Rabanus sophista et sui temporis petarum nulli secundus, fit abbas uuldensis; qui multa de sanctis scripturis disseruit, qui etiam librum de laude sancte crucis, figurarum uarietate distinctum, difficili et mirando pemate composuit, et Sergio pape sancto Petro offerendum misit.


825. 11. 4.

 Herioldus rex Danorum cum uxore et filiis et sua parte Danorum Moguntie baptizatur; et ab imperatore muneribus et parte Fresie in beneficium sibi data honoratur.  Hilduinus, abbas de Sancti Dionisii sacrique palatii archicapellanus, Romam mittens a papa Eugenio sancti Sebastiani martyris corpus accepit, et Suessionis  in basilica sancti Medardi collocauit. Ubi dum adhuc inhumatum in loculo, in quo allatum fuerat, iaceret, tanta signorum et uirtutum gratia in nomine eiusden martyris enituit, ut a nullo mortalium uel enumerari uel enarrari possint. Quorum quedam tanti stuporis esse dicuntur ut humanam fidem excedant, nisi certum esset, Deum, pro quo idem martyr passus est, omnia facere posse.


826. 12. 5.

 Corpora Marcellini et Petri martyrum de Roma sublata in Franciam translata, multis signis clarificata sunt. Corpus etiam sancti Gregorii pape ad urbem Suessionis translatum esse dicitur.


827. 13. 6.

  ualentinus Romane ecclesie 101us presidet. Quo post quadraginta pontificii dies defuncto, quartus huius nominis papa Gregorius Romane ecclesie 102us presidet, qui etiam quartus Leo dictus est. Rabanus abbas tractatus in libro sapientie et in Aecclesiastico ad Oggarium archiepiscopum edit. Amularius librum de officiis ecclesiasticis ad imperatorem Ludowicum scribit.  Angelomus etiam ad eundem imperatorem tractatus in libro regnum edit. Ansigisus abbas Lobiensis edicta imperatoris Karoli Magni et Ludowici filii eius ad ecclesiasticam legem pertinentia in duobus libellis digessit. Idem edicta eorumdem ad mundanam legem pertinentia in duobus eque libellis digessit [151 1Kb]


 828. 14. 7.

 Italicus Ludowici imperatoris exercitus classe in Africam transuectus, conserto prelio magnam Afrorum stragem fecit.  In Wasconia annona de celo pluit, frumento similis, sed grana breuiora et rotundiora habens.  Corpora sanctorum ualentini et Genesii in Augiam monasterium translata sunt.


829. 15. 8.

 Contra Ludowicum imperatorem commotio  et simultas filiorum eius et optimatum exoritur. Hoc anno, qui est annus ab initio mundi 4888, finitur nonus annus magnus ab initio mundi, qui est annorum 532 [152 1Kb] .


830. R. et F. 16. C. 9.

Apud Constantinopolim Theophilus imperat annis 15. Gregorius papa, dolens, crebris Saracenorum incursionibus uexari suburbium Romane urbis circa ecclesiam apostolorum principis Petri, intendit illic urbem nouam edificare; ad quod consilio et auxilio imperatorum animatus nouam fabricam cepit.


831. 17. 1.

 Saraceni Siciliam incursantes, etiam Lipparim insulam deuastant, ubi corpus  Bartholomei apostoli quiescebat; quod olim loculo plumbeo iniectum et in mare demersum a paganis, non ferentibus illud propter nimiam signorum claritatem ab omnibus uenerari, ab India usque ad hanc insulam ultro delatum fuerat. Cuius ossa modo a Saracenis huc illucque dispersa, et a quodam monacho ipso reuelante collecta, Beneuentum transferuntur.  Ludowicus imperator aduersantes sibi alios exauctorauit, alios exiliauit, alios bonis priuauit; ac per hoc filios et optimates suos magis contra se exacerbauit.


832. 18. 2.

 Gregorius papa in Galliam ueniens, contra imperatorem cum filiis agebat. Imperator uxorem  suam Iudith, quasi causam malorum, abdicauit.


833. 19. 3.

 Ludowicus imperator a suis desertus ac proditus et in potestatem filiorum redactus, episcoporum iudicio arma deposuit, et ad agendam penitentiam inclusus est. Sol et luna per eclypsim deficiunt.


834. 20. 4.

 Ludowicus imperator relaxatus, arma, imperium et uxorem recipit, ac filium Lotharium in Italiam redire cogit.


835. 21. 5.

Monente Gregorio papa et omnibus episcopis assentientibus, Ludowicus imperator statuit ut in Gallia et Germania festiuitas omnium Sanctorum in  Kalendis Nouembris celebraretur, quam Romani ex instituto Bonefacii pape celebrabant.  Hoc tempore reliquie uiti martyris a Parisius ad Corbeiam Saxonie transferuntur; unde ipsi Franci testati sunt, quod ab illo tempore gloria Francorum ad Saxones translata sit.  Ebbo Remorum archiepiscopus deponitur; aliique multi, qui cum eo in deiectionem Ludowici imperatoris conspirauerant, damnantur et exiliantur.


836. 22. 6.

Gregorius papa consummatam noue urbis fabricam  solemniter dedicauit, eamque urbem Leonianam appellauit, uel a Leone tertio huius nominis papa, qui huius operis fundamenta olim iecerat, uel a se ipso, quia et ipse Leo quartus dictus est.


837. 23. 7.

 Northmanni Gallias grauiter infestant, Dorestatum uastant; Andouerpum oppidum et Witlant emporium situm iuxta ostium Mose incendunt, a Fresonibus tributum accipiunt.  Gregorius papa plures Italie urbes aut uetustate aut hostilitate dirutas nouis fabricis aut muris restaurat [153 1Kb] . Saracenis ad depredandum usque ad portum Romanum uenientibus, Romani instantia Leonis pape, auxiliantibus sibi etiam Neapolitanis, eos bello excipiunt, et cooperante sibi diuinitus graui turbine uentorum,  usque ad internetionem [154 1Kb] pene uictos delent.


838. 24. 8.

 Cometes in signo Libre apparet. Northmanni Walacram insulam uastant, et tributum exigunt.


839. 25. 9.

 Ludowicus imperator filio suo Lothario sub fide ad se uenienti reconciliatur, eique dignitatem imperii et regni coronam tribuit. Cometes in signo Arietis apparet, et per aliquot dies plurimi instar stellarum igniculi per celum discurrere uidentur.


840. 26. 10

 Ludowicus imperator moritur, et Lotharius  solus imperium usurpans, imperat annis 15.


841. 1. 11.

 Karolus et Ludowicus, filii imperatoris, dolentes se a fratre suo Lothario debita regni parte priuari, contra eum insurgere parant.


842. 2. 12.

 Cometes in signo Aquarii apparuit. Tribus fratribus de regni partitione discordantibus, conseritur inter eos pugna in pago Alciodorense, apud uillam Fontiniacum; et tanta cedes utrimque facta est, ut nulla etas meminerit tantam stragem hominum factam fuisse in gente Francorum, et ita eorum uires ibi attenuate sunt, ut iam nec suos terminos ab externis tueri possint. uictoria tamen Karolo et Ludowico prouenit.


 843. 3. 13.

 Fratribus nondum a bello desistentibus, consilio optimatum tandem de pace agitur, et de partibus singulorum 40 primores eliguntur, qui in unum conuenientes regnum equaliter diuiderent; et ita pax in annum sequentem induciatur. Ludowicus interim pergens in Saxoniam, ualidissimam libertorum conspirationem dominos suos opprimere uolentium fortiter compescuit, auctoribus factionis capitali sententia damnatis.


 844. R. et F. 4. C. 14.

 Sergius Romane ecclesie 103us presidet. Ad huius electionem confirmandam Ludowicus filius imperatoris Lotharii a patre missus, ab eodem papa in regem Langobardorum unctus est.  Mauri Beneuentum occupant [155 1Kb] . Descripto in tres partes regno, fratres ad urbem Gallie uiridunum conueniunt, et inter se pacificantur; et datis et acceptis inuicem sacramentis, quisque ad descriptas sibi partes regni tuendas reuertuntur.  Karolus accepit occidentalia regna a Britannico occeano usque ad Mosam fluuium; in qua parte extunc et modo nomen Francie remansit. Ludowico orientalia regna cesserunt, omnis scilicet Germania usque ad Rheni fluenta, et alique trans  Rhenum ciuitates cum adiacentibus pagis, propter uini copiam. Lotharius, qui maior natu erat et imperator appellabatur, omnia Italie regna tenuit cum ipsa Roma, nec non et Prouintiam, et mediam partem Francie inter Scaldim et Rhenum, que mutato nomine ab eo denominatur Lotharingia. Post factam ergo diuisionem Karolus regnat in Francia annis 34, Ludowicus frater eius in Germania 33.


845. R. 5. F. 1. C. 15.

 Ludowicus rex Germanie Abrotidos a se deficere molientes, bello perdomuit, occiso rege eorum, eorumque terram et populum sibi diuinitus subiugatum per duces ordinauit. Apud Constantinopolim Michel et Theodora imperant annis 11 [156 1Kb] .


 846. 6. 2. 1.

 Northmanni regnum Karoli grauiter infestant, et usque Parisius nauigio ueniunt; cum Fresonibus tribus preliis confligunt, in primo uicti, in duobus uictores existunt. Karolus cum Brittonibus infeliciter pugnat. Ludowicus rex quatuordecim duces Bemanorum cum suis baptizari fecit.


847. 7. 3. 2.

 Leo quintus huius nominis papa, Romane ecclesie 104us presidet. Hic decreuit, ut dum missarum sacra solemnia celebrantur, nullus ex laicis in presbiterio stare uel sedere uel ingredi presumat, nisi tantum sacra plebs, que ad ministrationem sacri officii constituta est. Decreuit etiam, ut octaue assumptionis sancte Marie in ecclesia Romana  celebrentur, quod ante non fiebat.


848. 8. 4. 3.

Rabanus abbas Fuldensis, ordinatus Moguntie archiepiscopus, celebrata synodo Moguntie iussu Ludowici regis, multa ecclesie utilia decreuit.  Quedam pseudoprophetissa dicens instare diem iudicii, Moguntiam sollicitabat, ita ut etiam  aliquos sacri ordinis ad se inclinaret; que ab archiepiscopo correpta, confessa est, se per suggestionem cuiusdam presbiteri questus causa hoc fecisse.


849. 9. 5. 4.

 Godescalcus hereticus a Rabano archiepiscopo rationabiliter, ut multis uisum est, conuincitur; sed tamen in suo perseuerauit errore.  Sancta Helena imperatrix, a filio suo Constantino Magno primo huius nominis imperatore Rome in ecclesia sanctorum Marcellini et Petri martyrum in mausoleo purpureo sepulta, ad Franciam a Theogiso monacho transfertur, et in diocesi Remensi magna Francorum ueneratione excolitur [157 2Kb] .


850. 10. 6. 5.

 Franci a Bemanis prelio grauiter uincuntur.  Cui bello spiritus malignus se prefuisse, per os abreptitii publice protestatus est, et per se et per suos socios, spiritus scilicet superbie et discordie, egisse, ut Franci terga uerterent.


851. 11. 7. 6.

Reliquie sancti Hermetis martyris per Lotharium imperatorem in Gallias mittuntur, et apud Indam monasterium honorifice conduntur.  Fames ualida Germaniam attriuit, ut etiam pater filium suum deuorare uoluerit; quo tempore Rabanus archiepiscopus multam pauperibus beniuolentiam exhibuit.


852. 12. 8. 7.

 Karolus rex Francorum filios fratris sui Pipini regis, Pipinum et Karolum, regnum inquietantes capit, et in monachum attonsos in monasterium  trudit.


853. 13. 9. 8.

(Mett. [R.] Northmanni per mare Brittannicum ostia Ligeris ingressi, urbem Namnetem inuadunt, episcopum sabbatho sancto pasche baptismum celebrantem trucidant, clerum et populum perimunt. Inde Andegauis, deinde Turonis occupant, et ut tempestas omnia diruunt templum etiam sancti Martini incendunt.


854. 14. 10. 9.

 Hincmarus Remorum archiepiscopus in Francia claret, qui uitam sancti Remigii scripsit. Benedictus 105us Romane ecclesie presidet. Hoc conspiratione quorumdam malignorum deposito,  Anastasius presulatum inuadit. Sed  Anastasio a legatis imperatoris Lotharii deiecto et in carcere truso, Benedictus honorifice relocatur. Northmanni qui per 20 annos Franciam nimis attriuerant, in patriam suam reuersi, intestino inter se bello usque ad internecionem delentur, ut de regia eorum stirpe nullus nisi unus puer remaneret  .


 855. R. 15. F. 11. C. 10.

 Terremotus, eris insolita commotio, turbines, tempestates, grandines, fulmina, multa multis modis incommoda hominibus inferunt. Quidam etiam homo igne celesti consumptus est, ueste illesa manente.  Lotharius imperator partito inter filios regno abrenuntiat seculo, et in Prumia monasterio habitu monachi suscepto, non multo post dormiuit in Domino. Ludowicus, filius eius, olim a Sergio papa in regem unctus, imperat annis 15. Lotharius uero frater eius Lotharingiam tenet [158 1Kb] .


856. 1. 12. 11.

 Rabanus egregie uite et scientie archiepiscopus obiit. Maginradus eremita martirizatur.  Apud Constantinopolim Michel solus imperat  annis 12 [159 1Kb]


857. 2. 13. 12.

 Nicholaus 106us Romane ecclesie presidet; cuius ordinationem Ludowicus imperator sua presentia roborauit.  Colonie orta tempestate, populo in basilicam sancti Petri confugiente, fulmen subito instar ignei draconis basilicam scidit ac penetrauit, et tres homines diuersis quidem locis, sed uno ictu in mortem deiecit. Alios etiam sex eodem impetu semiuiuos reliquit.


858. 3 14. 2.

 Franci super credulitate Karoli regis sui apud Ludowicum fratrem eius expostulant, et eum ad regnandum super se contra Karolum inuitant. Quod  ille inconsultu aggressus, turpiter alienis excessit finibus.  In parochia Moguntina malignus spiritus euidens nequitie sue indicium dedit. Nam primo lapides iaciendo, et parietes domorum quasi malleis pulsando, inde manifeste loquendo, furta etiam prodendo, discordias inter uicinos seminando, homines inquietabat. Denique animos omnium contra unum hominem commouit, quasi pro eius peccatis ceteri talia paterentur. Cuius fruges in unum coaceruatas incendit; qui ubicunque intrasset, statim domus illa exurebatur, ut iam ei nisi in agris locus manendi nullus esset. Propter hoc presbiteris letanias agentibus et benedictam aquam spargentibus, inimicus multis lapides iaciendo cruentatis, tandem aliquandiu  quieuit. Presbiteris recedentibus, inimicus flebiliter ululans, tandem presbiterum quendam nominatim exprimens, se, quando aqua benedicta spargebatur, sub cappa illius quasi familiaris sui latuisse professus est; accusans eum cum filia procuratoris concubuisse. Sic per triennium institit, donec ibidem cuncta edificia incendio consumeret.


859. 4. 15. 3.

 Probus presbiter obiit, cuius conuersatio et  studium Moguntinam ecclesiam illustrauit. Ludowicus rex Germanie plurima prelia contra Sclauos strenue gessit; et capto principe eorum Rastrix nomine, propter uiolatam fidem oculos eruere iussit.  Principibus Karoli regis inter se discordantibus, Brittones destitutam auxilio terram inuadentes, usque Pictauis omnia uastando ueniunt. Quos redeuntes rex Karolus prosecutus, Britanniam intrat, et pugna conserta Franci uincuntur, Brittones in cede eorum grassantur  .


860. 5. 16. 4.

 Numeneus rex Brittonum dum instaret regnum Francorum depopulari, uisum est ei asistere sibi sanctum Maurilionem, Andegauensis urbis olim  episcopum; a quo in capite baculo percussus, iram Dei morte persensit  .  Hoc tempore Leutulfus dux Saxonum, pater Ottonis ducis, auus autem Heinrici regis, corpus sancti Innocentii pape a Roma in Saxoniam transtulit  .


861. 6. 17. 5.

 Herispous, filius Numenei, rex Brittonum, Karolo regi confederatur, et muneratus eius se dominationi subdit.


862. 7. 18. 6.

 Lotharius rex Lotharingie Waldradam pellicem superducens coniugi sue Tietberge, consentientibus sibi archiepiscopis Gunthario Coloniensi et Tietgaudo Treuirensi, magnam sibi calamitatem  parauit.


863 8. 19. 7.

 Hugbertus abbas et dux, frater Tietberge regine, pro repudio sororis sue contra Lotharium insurgit. Guntharius et Tietgaudus archiepiscopi Rome a papa Nicholao pro adulterio Lotharii regis examinati, cum et suis synodalibus gestis, que preferebant, et suo etiam ore conuicti fuissent, episcopatu et sacris gradibus exordinati anathematizati sunt, eisque tantum laicalis communio concessa est.


864. 9. 20. 8.

 Excommunicata pelice Waldrada a legato apostolico, uidens Lotharius rex etiam sibi excommunicationem intentari, Tietbergam uxorem recepit.  Sed id non multum profuit, quia non multo post ea repudiata pelicem recepit, nec ultra ullo correptionis modo ab ea separari potuit.


865. 10. 21. 9.

 Corpora sanctorum martyrum Eusebii et Pontiani dono Nicholai pape ad Gallias translata, in monasteriis uoto religiosorum sancto Petro collatis honorifice tumulantur.  Rex  Bulgarum ad christianismum cum sua gente conuersus, missis ad eum a sede apostolica ministris sacri ordinis, acceptis etiam a rege Ludowico subsidiis, adeo in fide solidatur, ut non multo post filio maiore in regnum ordinato, ipse abrenuntians seculo monachus factus sit. Sed cum filius eius iuueniliter agens ad gentilitatis cultum uellet redire, militie cingulo et cultu regio resumpto, filium persecutus cepit et oculis eius effossis eum in carcerem trusit; et filio iuniore in regnum locato, sacrum habitum recepit, et in eo usque ad finem uite perseuerauit [160 1Kb] .


866. R. 11. F. 22. C. 10.

 Herispoo a suis perempto, Salomon filius eius super Brittones regnat, et Karolo contra se  uenienti confederatur  .  Northmanni Galliam repetentes, Namnetis, Andegauis, Pictauis et Turonis terminos depopulantur. Quibus occursantes dux Aquitanie Ramnulfus et Ruotbertus fortis marchio, dum ipsi incaute preliantes perimuntur, ceteri a Northmannis ut oues a lupis aceruatim sternuntur.


867. 12. 23. 11.

 Saracenis Beneuentanam regionem incursantibus, Ludowicus imperator uiriliter occurrit. Ad cuius auxilium Lotharius frater eius properans, multa quidem prelia cum eis strennue gessit, sed exercitu suo propter intemperiem eris morbis et morsibus aranearum nimis grauato, cum multo  suorum dispendio rediit.


868. 13. 24. 12.

 Adrianus Romane ecclesie 107 us presidet.  Cometes manifestissime apparet. Michel Grecorum imperator sensu diminutus adeo mente excedebat, ut familiares suos iuberet occidi; quos tamen ad se rediens, sibi representari exigebat.


869. 14. 25. 13.

Basilius, quem Michel imperator pauperem ex familia unius abbatis sibi asciuerat, et cubicularium factum ad tantos honores prouexerat, ut alter ab imperatore appellaretur, sepe ab imperatore per insaniam occidi iussus, timens ne tali occasione occideretur, elegit magis ipse imperatorem interficere,  quam ab eo interfici; et imperauit annis 17. [ Corpus sancti Mauri, qui fuit discipulus sancti Benedicti, asportatum a Glandifolio in Burgundiam propter timorem Normannorum, transfertur ad Fossatense cenobium, quod construxit sanctus Babolenus, sancti Columbani discipulus [161 2Kb] .


870. 15. 26. 1.

 Lotharius rex Romam ad Adrianum papam se excusatum uadit. A quo dum pro comprobatione  innocentie sue ad examinationem corporis et sanguinis Domini tam ipse quam optimates regni inuitati essent: et ipse et omnes, qui corpus Domini cum eo temere accipere presumpserunt, infra ipsum annum perierunt, ipso statim in redeundo Placentie defuncto.


871. 16. 27. 2.

 Colonie celebrata synodo ad dedicationem ecclesie a tribus Lotharingie metropolitis, Liutperto Moguntino, Bertulfo Treuirensi, Williberto Coloniensi, cum ab eis etiam maior ecclesia, que est sancti Petri, deberet dedicari, precedente nocte audite sunt uoces malignorum spirituum, inter se dolendo conquerentium, se a possessis diu sedibus debere expelli.  Karolus rex  Francorum, defuncto fratruele suo Lothario, dum Lotharingiam solus usurpare nititur, per moderantiam et industriam fratris sui Ludowici Germanorum regis ad hoc attractus est, ut equaliter inter se regnum fratruelis diuiderent.  Ab exercitu Ludowici Germanici uario euentu uaria bella contra Sclauos geruntur.


872. 17. 28. 3.

 Karolum regem Francorum domestica calamitas in filiis suis affixit. Siquidem Karlomannum in clericatu usque ad diaconatus officium prouectum, ipse pater cepit et excecauit, pro eo quod ad apostasiam conuersus et omni genere nocendi regnum perturbans, alter quidam Iulianus  effectus erat. Porro alter filius eius Karolus dum inconsulte uoluisset experiri expertam cuiusdam Albuini militis fortitudinem, et solus soli congressus fuisset, ab eodem Albuino, ignorante quis esset peremptus est.  Basilius imperator Grecorum inter cetera munera mittit Ludowico regi Germanorum christallum mire magnitudinis, mire auro gemmisque ornatam, cum parte non modica sancte crucis.


873. 18. 29. 4.

 Iohannes 108us Romane ecclesie presidet. Ad hunc Iohannes, Romane ecclesie diaconus, uitam primi Gregorii pape scribit, in quatuor libellis laudabiliter editam.  Adalgisus dux Beneuentanorum a Grecis seductus contra Ludowicum  imperatorem rebellat, et multas Italie urbes ab eo deficere fecit. Cui imperator uiriliter repugnans, Beneuentum et Capuam capit. Sed dolis Adalgisi persuasus exercitum dimittere, ita ab eo est circumuentus, ut non posset euadere, nisi turpi federe facto compulsus iurasset Adalgiso, se nunquam in uita sua Beneuenti fines intraturum. Ob hoc Adalgisus a senatu Romanorum reus maiestatis et hostis publicus diiudicatus et bello contra se decreto, in Corsicam fugit.  Karolus iunior  Ludowici Germanorum regis filius a demonio grauiter in presentia patris et optimatum eius uexatur, et in ipsa uexatione confitetur, hoc sibi ideo contigisse, quia contra patrem suum conspirationem facere moliebatur.


874. R. 19. F. 30. C. 5.

 In Italia Brixe tribus diebus ac noctibus sanguis de celo pluisse narratur. Northmanni etiam a regno Ludowici Germanorum regis tributum exigentes, ab exercitu illius grauiter cesi uincuntur.  Locuste Galliam depopulantur innumerabiles, ceteris locustis maiores, sena alarum remigia, sex pedes, duos dentes lapide duriores habentes, ut castrorum acies turmatim uolantes, duces cum paucis itinere unius diei premittentes ad  metanda loca uenture multitudini, circa horam nonam ad locum preuisum uenientes, ibique solis ortum expectantes, per spacium unius diei erem uelabant, ipsum solis splendorem obnubilantes; ore lato, extenso intestino, omnia uiridia in herbis et arboribus uastabant, spatium diurni itineris quatuor aut quinque milibus extendentes. Hoc miserabili spectaculo usque ad mare Brittannicum peruenientes, tandem flatu uentorum in profundum maris demerse sunt; sed estu occeani ad litus reiecte, ex putredine sua ere corrupto, multos perire fecerunt.  Secuta fames ualida multos consumpsit inedia, ut pene tertia pars hominum consumpta sit.


 875. 20. 31. 6.

 Hiems solito asperior et prolixior; nix et gelu a Kalendis Nouembris usque ad uernale equinoctium.  Ludowico regi Germanorum apparuit in somnis genitor suus Ludowicus olim imperator, adiurans eum per nomen sancte Trinitatis, ut eum eriperet a tormentis, in quibus detinebatur, ut tandem eternam requiem mereretur habere. Ob hoc ad diuersa monasteria elemosinis destinatis, obnixe filius succurrebat patri. Unde dabatur intellegi, quia licet idem imperator multa Deo et hominibus placita fecisset, plura tamen Deo contraria in regno suo fieri consensit. In quibus grauiora uidebantur, quod heresi Nicholaitarum non restitit, et monita Gabrielis archangeli, duodecim capitulis  comprehensa, que Emarcus [162 1Kb] ei legenda et obseruanda optulit, seruare non studuit.  Nortmanni urbem Andegauis, quasi in ea habitaturi, cum suis omnibus occupant. Ad quam oppugnandam Karolus rex, ascito Salomone Britonum rege, multis diebus eam obsedit. Sed cum Northmanni ad desperationem adducti fuissent, rex inuito exercitu, pecunia ab eis accepta, egressum eis annuit, eisque hoc pacto peiora faciendi locum dedit  .


876. 21. 32. 7.

 Cometes solito rutilantior apparuit. Subita  et nimia aquarum inundatio facta est in Iunio, ita ut in Saxonia uilla quedam longe a torrentibus et fluminibus remota, in momento cum hominibus et bestiis, cum arboribus et edificiis, cum ecclesia et altari penitus absorta sit, et nullum habitationis remanserit uestigium.  Ludowicus imperator in Italia moritur, et patruus suus Karolus rex Francorum Romam pergit, et Iohanne papa et Romanis per munera sibi conciliatis, imperator creatur, et imperat annis tribus. Sed ei statim a Ludowico fratre suo bellum paratur, quod se inconsulto solus imperium fratruelis usurpauerit.  Britones rege suo Salomone mortuo, pro contentione regnandi intestino inter se bello colliduntur; sicque inuiti cessant a Gallie exterminio.  Karolus  imperator post adeptum imperium ultra se elatus, consuetudines Francorum uilipendeus, Grecas glorias et insolitos habitus affectabat, et talari dalmatica indutus et desuper balteo accinctus pendente usque ad pedes, capite uero inuoluto uelamine serico, et diademate superimposito, procedebat. Et cum esset lepore timidior, et hostes fugere quam fugare paratior, fratrem suum Ludowicum lacessebat, minatus tantas copias se conducturum, ut ab equis flumine exhausto, ipse per aridum alueum Germanie regnum intraret.


877. 1. 33. 8.

Heiricus monachus uitam sancti Germani Antisiodorensis, heroico metro in sex libellis luculenter  exaratam, Karolo imperatori obtulit.  Ludowicus rex Germanorum moritur, relinquens tres filios suos heredes, Ludowicum iuniorem et Karolum, qui non multo post imperauit, et Karlomannum patrem Arnulfi imperatoris. Karolus imperator de morte fratris sui gauisus, iniustitiam, quam contra fratrem conceperat, contra filios fratris perficere paratus, cum quinquaginta et eo amplius hominum milibus regnum eorum aggressus, Coloniam usque uenit, filiis Ludowici alias occupatis. Ludowicus iunior legatione ad patruum missa rogabat ea, que pacis sunt. Quod cum impetrare non posset, uiriliter eum bello excepit, eumque uictum cum nimio exercitus damno et multo dedecore fugere compulit.  Ingruente in Germania  pecorum pestilentia, dum canes undique collecti cadaueribus incumberent, ita disparuerunt, ut nec uiui nec mortui reperirentur.


878. 2. 34. 9.

 Karolus imperator Romam secundo profectus, Bosoni, germano uxoris sue, neptem suam, filiam Ludowici imperatoris, uxorem dedit, et data ei Prouincia, in regem eum coronauit, ut etiam regibus imperare uideretur. Qui audiens fratrueles suos Karlomannum et Karolum contra se exercitum adducere, pauore solutus reditum parat,  et inter redeundum a quodam Sedechia Iudeo male potionatus, Mantue moritur. Filius eius Ludowicus cognomento Balbus, secundus post diuisionem regnat in Francia annis duobus. Iunior uero Karolus filius Ludowici Germanorum regis, imperium adeptus est, annitentibus sibi quibusdam nobilium Romanorum; Iohanne autem papa satagente imperium transferre ad Ludowicum Balbum, filium recens defuncti Karoli imperatoris.


879. R. 1. F. 1. C. 10.

 Iohannes papa a Romanis iniuriatus, ita ut etiam in custodia teneretur, pro eo quod Karolo non fauebat, in Franciam ueniens cum rege Ludowico Balbo pene annum moratus est. Northmannorum plus quam quinque milia a Francis in Gallia  cesa sunt. Hoc tempore  clarebat Milo monachus de sancti Amandi, qui uitam sancti Amandi metrice edidit, et librum de sobrietate ad Karolum Caluum scripsit. Sub hoc Milone adolescebat etiam nepos eius Hubaldus, qui in septem liberalium artium peritia clarus, egregie preter cetera in musica claruit, et de multis sanctis cantus dulci et regulari modulatione composuit.


880. 2. 2. 11.

 Sol hora diei nona ita obscuratus est, ut stelle in celo apparerent.  Rex Francorum Ludowicus Balbus moritur, uxorem suam ex se grauidam relinquens. De regno eius Francis uarie sentientibus, aliis illud filiis Ludowici Balbi  ex concubina deberi iudicantibus, aliis Bosoni Prouintie regulo ad illud iniuste inualendum assentientibus, aliis uero illud regno Germanie resociare uolentibus, nascitur interim ex legitima uxore Ludowici Balbi filius, qui ex nomine aui Karolus nominatus est. Filii tamen Ludowici Balbi ex concubina, Ludowicus et Karlomannus dicti, interim regnum Francorum inter se diuidentes, regnant annis quatuor [163 1Kb] , et Bosonem semper persecuti sunt.  In silua Francie Carbonaria plus quam nouem milia Northmannorum a Francis ceduntur.


881. 1. 1. 12.

Karolus imperator, fratre suo Karlomanno defuncto, et non multo post Ludowico altero fratre  suo immatura morte prerepto, post claras de inimicis uictorias regnum Germanie optinuit .


882. 2. 2. 13.

 Karolus Rome a papa Iohanne in imperatorem benedicitur.  Northmanni, adiunctis sibi Danis, Franciam et Lotharingiam peruagantes,  Ambianis, Atrebatis, Corbeiam, Cameracum, Taruennam, fines Morinorum, Menapiorum, Bracbatensium, omnemque circa Scaldum fluuium terram, monasteria sanctorum Walarici et Ricarii, ferro et igni deuastant.  Inde Wal fluuium ingressi, totam Batuam, palatium etiam Neomagi incendunt. Eodem anno Godefridus et Sigifridus reges Northmannorum cum inestimabili multitudine iuxta Mosam in loco Haslon  considentes, Leodium, Traiectum, Tungris, Coloniam Agripinam, Bunnam [164 1Kb] cum adiacentibus castellis comburunt; Aquis in palatio equos stabulantes, oppidum et palatium incendunt; preterea monasteria Stabulaus, Malmundarium, Indam, Prumiam.  Sacri ordinis in utroque sexu ministri, ubi poterant  oportunius, latebant, et sanctorum corpora et pignera locis tutioribus absconderant.  Ad hec mala Hug, filius Lotharii regis ex Waldrada pelice, in Lotharingia, et Boso suprascriptus in Burgundia tyrannizabant.


883. 3. 3. 14.

 Northmanni urbem Treuerim incendunt, et Mettim usque pertendunt, ibique conserto prelio christianos uincunt. In hoc prelio Walo Mettensium episcopus cesus est.


884. 4. 4. 15.

 Karolus imperator a Gallis et Germanis ad auxiliandum regno euocatus, Northmannos obsidet. Cum quo Godefridus rex facto federe, ut sibi Fresia  prouintia et Gisla filia Lotharii regis uxor daretur, baptizatus est, et ab imperatore de sacro fonte susceptus est. Sigifrido quoque rege nimis munerato, eos a regno suo recedere fecit. Qui mox Franciam repetentes, post multas incursiones a Karlomanno rege Francorum duodecim milia argenti probati pro tributo exigunt, et sic in duodecim annos pacem promittentes, mare repetunt.  Hoc tempore Rodulfus quidam corpus sancti Calisti pape et martyris a Romana urbe in Franciam transfert; qui Calistus ieiunium quatuor temporum celebrari instituit [165 1Kb] .


885. 5. 5. 16.

 Karlomanno Francorum rege mortuo,  cuius frater Ludowicus iam priori anno obierat, Northmanni Franciam repetunt, dicentes se cum rege Francorum tantum, non cum Francis pacis pe pigisse pactum. Hinc compulsi Franci Karolum imperatorem ad auxiliandum sibi inuitantes, Franciam ei subiciunt. Qui contra Northmannos apud Louanium castra metatos semel et bis exercitum misit,  sed nichil dignum fecit. Regnauit ergo Karolus etiam in Francia annis 4 [166 1Kb] . Hincmarus Remorum archiepiscopus obiit.


886. R. 6. F. 1. C. 17.

 Marinus Romane ecclesie centesimus nonus presidet. Apud Constantinopolim Basilio imperatore mortuo, Leo filius eius imperat annis 18 [167 1Kb] .  Hug, filius Lotharii regis ex Waldrada pelice, paternum Lotharingie regnum rebellando assequi sperans, Godefrido Northmannorum regi, cui soror sua Gisila nupserat, medietate affectati regni promissa persuadet, ut ab imperatore imperiales fiscos ad libitum suum sibi addi peteret, per hoc utrinque imperatorem circumueniri putans: si daret, Northmanni hostes regni in uisceribus  regni immitterentur; si negaret, iustam rebellandi causam habere uideretur. Ad hoc tractandum iussu imperatoris Heinrico duce et Godefrido in Batuam ex condicto conuenientibus, inter agendum Godefridus cum suis perimitur. Nec multo post etiam Hug ab Heinrico captus excecatur, et nouissime in monachum Prumie attondetur.


887. 7. 2. 1.

 Normanni a Louanio exeuntes, Parisius obsident. Contra quos Heinricus dux exercitum ducens, dum incaute equitat, in foueam quam Northmanni factam quisquiliis operuerant, lapsus trucidatur.  Hug dux et abbas mire potestatis et prudentie moritur.


888. 8. 3. 2.

  Agapitus Romane ecclesie 110us presidet. Hic in aliquibus libris non annumeratur.  Karolus imperator cum Northmannos nequiret expellere, tandem facto federe concessit eis regiones, que erant ultra Sequanam, quarum incole contra se rebellabant. Que pars Francie a Nortmannis Nortmannia denominata est [168 2Kb] .


889. 9. 4. 3.

 Adrianus Romane ecclesie 111us presidet.  Karolus imperator zelatus uxorem suam, pro eo quod plus iusto familiarius ageret cum Liutwardo uercellensi episcopo, protestatur in contentione, se nunquam cum ea coisse; illa uero se uirginem esse gloriata, accepto repudio monasterium  petiit.


890. 10. 5. 4.

 Karolus imperator corpore et animo deficiens, ab optimatibus regni repudiatur, et Arnulfus filius Karlomanni regis, fratruelis eius, in regnum sublimatur, et regnauit annis 12. Hic Arnulfus patruo suo Karolo, ex imperatore etiam necessariis egenti, fiscos in Alemannia delegauit; qui sequenti anno obiit.  Romanum imperium et regnum  Francorum misere discerpitur. In Italia nempe Berengarius et Wido de regno contendunt. Franci uero, neglecto Karolo filio Ludowici Balbi, puero uix decenni, regem sibi preficiunt Odonem, filium Rotberti ducis, quem a Northmannis occisum supra diximus. Rodulfus autem corona sibi imposita rex Burgundionum statuitur, quod regnum multo tempore durauit.


891. 1. 1. 5.

 Ab hoc tempore Liutprandus diaconus Ticinensis ecclesie, hystoriam suam orditur. Basilius Romane ecclesie 112us presidet. Hic in aliquibus libris non inuenitur.  Normanni Parisius expugnare non ualentes Burgundiam aggrediuntur, et Senonis urbem oppugnant, sed non expugnant.   In Italia Saraceni castrum quoddam Fraxinetum occupantes, magno exitio Italie esse ceperunt.


892. 2. 2. 6.

 Northmanni a Senonis Parisius repetunt, et inde repulsi, per Matronam fluuium Trecas urbem incendunt, et usque uirdunum et Tullum urbes cuncta depopulantur.  Wido Berengarium bis uictum ex prelio fugat.  Odo rex Danos super Axonam fluuium bello uincit.


893. 3. 3. 7.

 Arnulfus rex Zuendebaldo duci Marahensium ducatum Bemanorum addens, et Bemanos per hoc sibi infestos fecit, et Zuendebaldo per adiectionem potentie materiam contra se rebellandi  dedit. Ad quem debellandum cum non sufficeret, apertis clusis gentem Ungarorum Deo inimicam regno immisit, eorumque auxilio Zuendebaldum deuicit et tributarium fecit. [Sanctus Uldaricus in Baioaria nascitur [169 2Kb] .]


894. 4. 4. 8.

 Nortmanni iterum a Parisius repulsi, fines Brittonum incessunt, et primo uictores, postea a Britonibus uincuntur, in duobus preliis duodecim milibus suorum peremptis.  Odone rege per consilium Francorum in Aquitania demorante, Franci Karolum puerum duodennem Ludowici Balbi filium in regnum paternum reuocant, et Remis a Folcone arhiepiscopo in regem benedici faciunt;  et oritur longa concertatio inter eum et Odonem.


895. 5. 5. 9.

 Stephanus Romane ecclesie 113us presidet.  Nortmanni Lotharingiam repetentes, circa Leodium cum christianis pugnant et uincunt. Sunderoldus Moguntie archiepiscopus a Northmannis Wormatie martyrizatur. Arnulfus rex audita cede suorum, a Baioaria contra Nortmannos pugnaturus properat cum ualido exercitu; quos supra  fluuium, qui Thilia  dicitur, pedestri prelio adortus, tantam ex eis stragem fecit, ut ex innumerabili multitudine uix superesset, qui ad classem aduersum nuntium ferret. Northmannorum residui transuadata Mosa Ribuariam et Arduennam uastando peruagantes, trans mare recedunt. Hoc tempore claruit in Burgundia Berno, ex comite abbas Gigniacensis cenobii a se fundati, qui etiam ex dono Aue comitisse construxit Cluniacum cenobium in cellam Gigniacensem. Claruit hoc tempore Remigius Autisiodorensis, in exponendis scripturis diuinis et humanis studiosus [170 1Kb] . 


896. R. 6. F. 6. C. 10.

 Arnulfus rex Zuendebaldum filium suum ex concubina facit regem Lothariensium.   Karolus rex opem Arnulfi regis contra Odonem implorat; ad cuius auxilium Arnulfus rex exercitum misit, sed parum commodi contulit.  Karolus rex Hundeum regem Northmannorum baptizari fecit, eumque de sacro fonte suscepit.


897. 7. 7. 11.

 Arnulfus rex a Berengario Italico interpellatus ad auxilium sui contra Widonem, Zuendebaldum filium suum cum exercitu mittit in Italiam; sed Guido uiriliter agens et primores exercitus donis corrumpens, eos inefficaces redire fecit.


898. 8. 8. 12.

 Arnulfus rex Langobardiam potenter ingressus, Pergamum urbem armis cepit, cuius comitem  Ambrosium ante portam urbis laqueo suspendens, ceteris urbibus terrore incusso, ad obsequelam suam omnes adduxit. Odo musicus ex clerico Turonensi monachum profitetur sub Bernone abbate [171 1Kb] .


899. 9. 9. 13.

 Odo rex Francorum moritur, optestatus primates, ut Karolum in regno reciperent. Karolus regno Francorum toto recepto, regnauit annis 26.  Apud Triburias celebrata synodo contra laicos, qui auctoritatem episcopalem imminuere temptabant, plura super statu sancte ecclesie decreta sunt  .


900. 10. 1. 14.

 Formosus Portuensis episcopus Romane  ecclesie 114us presidet contra uoluntatem quorundam Romanarum, qui Sergium diaconum Romane ecclesie papam facere uoluerant, sed non preualuerant. Hic Formosus cum aliquando in sinistram suspicionem uenisset octauo Iohanni pape, timore  eius fugiens episcopatum Portuensem reliquit; et quia reuocatus a papa redire noluit, anathematizatus est; et tandem ad satisfaciendum pape in Galliam ueniens, usque ad laicalem habitum degradatus est  , iurans se non amplius Romam intraturum, nec episcopatum sue urbis repetiturum; confirmans etiam proprie manus subscripto, se in laicali communione perseueraturum. Post a Marino successore Iohannis in episcopatu contra datum sacramentum restitutus, non solum Romam intrauit, sed etiam Romane ecclesie papatum suscepit. Propter quod cum multo scandalo multa per multos annos questio et controuersia agitata est in ecclesie; aliis eius et ab eo ordinatorum consecrationem irritam esse debere preiudicantibus, aliis e contra,  qualiscunque fuerit Formosus, tamen propter sacerdotalis officii dignitatem et fidem eorum qui ordinati fuerant, omnes consecrationes eius ratas esse debere saniori consilio iudicantibus; presertim cum ipse Formosus a Marino papa absolutus fuerit a sacramenti periurio. Ab hoc Formoso Arnulfus rex inuitatus Romam uenit, sed non admissus, Romam Leonianam obsedit. Lepusculo forte uersus urbem fugiente, et exercitu cum clamore nimio sequente, Romani timentes se de muro proiciunt, et hostibus per factos aceruos murum ascendendi locum faciunt. Sic Roma capta, illos qui papam iniuriauerant, decollari fecit, et a papa in imperatorem benedicitur  .  Fulco Remorum archiepiscopus  perimitur a Wenemaro satellite Balduini Flandrensium comitis, pro eo quod abbatiam sancti uedasti Atrebatis a Karolo in beneficium acceperat, quam Balduinus iam per aliquot annos, quamuis nullo concedente, inuaserat.


901. 11. 2. 15.

 Wido rex Arnulfum imperatorem se usquequaque persequentem non ferens, quippe cui nec urbes nec castra natura munita resistere poterant, dum se fugiendo tutarentur, imperator uxorem eius obsedit  ; que iam rebus suis diffidens, per unum imperatoris familiarem, multa pecunia corruptum, ei poculum mortiferum dedit; quo hausto per triduum excitari non potuit, apertis oculis nil sentire aut loqui ualens. Que res eum repedare cegit.  Quem recedentem Guido persecutus, a Domino percussus obiit.  Bonefacius Romane ecclesie 115us presidet.


902. 12. 3. 16.

 Arnulfus imperator longa egritudine dissolutus,  uel ut quidam ferunt afflictus a minutis uermibus, quos pedunculos uocant, adeo in corpore eius scaturientibus, ut a nullo medicorum minui possent, moritur  ; et Ludowicus filius eius post eum regnat annis decem.  Stephanus 116us Romane ecclesie presidet mensibus quatuor. Hic primum a Formoso papa episcopus Anagnine ecclesie ordinatus, ipsum Formosum persequitur, et omnes ordinationes eius irritas esse debere decernit, et alia horribilia dictu in eum fecit. Legitur enim  , quia ipse, non Sergius, corpus Formosi a sepulchro in concilio protractum et papali ueste exutum laicali induit, et abscisis duobus digitis dextere manus eius in Tiberim precipitari fecit.  Romanus 117us Romane ecclesie presidet.   In Italia pro Guidone filius eius Lambertus contra Berengarium regnat.


903. R. 1. F. 4. C. 17.

 Theodorus 118us Romane ecclesie presidet. Hic contra Stephanum papam sentiens, reconciliauit ordinatos a Formoso, quos Stephanus per uim intus Rome et non foris exordinauerat, nec tamen presumpserat eos iterum consecrare. His reconciliatis Theodorus papa libellos abrenuntiationis reddidit, et igni cremari precepit  .  Iohannes 119us Romane ecclesie presidet. Hic etiam ad confirmandam Formosi ordinationem, quam Stephanus deposuerat, synodum 74 episcoporum  presentibus Francorum  archiepiscopis et rege apud Rauennam statuit; et coram eis combusta est synodus, quam Stephanus in damnationem Formosi fecerat.  Lamberto filio Guidonis mortuo, Berengarius regno potitur.  Ungarorum gens barbara, que quibusdam clusis remota nec ad meridianam nec ad occidentalem plagam exeundi antea habuerat facultatem, per Arnulfum ruptis clusis emissa, que Arnulfo uiuente aliquantulum temperauerat rabiei sue, modo eo mortuo per totam Galliam, Germaniam Italiamque, ut fera tempestas, diffunditur.  Zuendebaldus rex a Lothariensibus in bello perimitur; in qua conspiratione et bello quicunque uulneratus est, aut mortem non euasit, aut nunquam sanari potuit.  Francone Leodicensium  episcopo mortuo, Stephanus episcopus subrogatur, uir sanctitate et scientia clarus, qui uitam et passionem sancti Lamberti martyris ad Herimannum archiepiscopum urbanius edidit;  cantum quoque nocturnum de eodem martyre, cantumque de sancta Trinitate, et de inuentione Stephani prothomartyris dulci et regulari modulatione composuit.  Conradus comes, pater Conradi, qui post Ludowicum regnauit, perimitur in bello a comite Alberto.


 904. 2. 5. 18.

 Benedictus Romane ecclesie 120us presidet. Ludowicus rex conserto cum Ungaris prelio miserabiliter uincitur. Apud Constantinopolim Leone imperatore mortuo, Constantinus filius eius et Alexander frater ipsius Leonis imperant anno uno.


905. 3. 6. 1.

 Leo Romane ecclesie 121us presidet. Hunc post 30 dies ordinationis sue Cristoforus presbiter suus capiens et in carcerem trudens, per inuasionem Romane ecclesie 122us presidet. Ungari superioris anni uictoria elati, regnum Ludowici sub tributo redigunt.  Apud Constantinopolim Alexandro imperatore mortuo, Constantinus imperat annis 39.


 906. 4. 7. 1.

 Ungari uictos Grecos sub tributo redigunt. Apud Grecos Romanus humilis quidem genere, sed quia leonem ferocem occiderat, experte fortitudinis habitus, et per hoc a Leone imperatore dux naualis exercitus constitutus, uolens fieri tutor Constantini imperatoris, qui admodum puer erat, tutorem a patre illi deputatum et omnes principes palatii ad se extra urbem arte euocatos capit et palatio eliminat, et sibi fauentes officiis curialibus honorat. Focas autem qui terrestrem exercitum contra Symeonem Bulgarum regem duxerat, hoc nuntio perterritus fugit a bello et omnes fugere fecit; sicque animos et uires Bulgaribus addidit Grecos acrius debellandi. Et ipse a Romano captus, oculis  priuatur.


907. 5. 8. 2.

 Sergius Romane ecclesie 123us presidet.  Iste est Sergius diaconus propter Formosum a papatu reprobatus, qui ab eodem Formoso episcopus factus, ad Francos tamen se contulit, et eorum auxilio Cristoforum inuasorem capiens et in carcerem trudens, latenter Romam ingressus, papatum inuasit; et Romanos minis et terroribus perpulit, ut omnes ordinationes Formosi irritas haberent; et in ultionem sue repulse, quod dictu nefas est, Formosum sepulchro extractum in sedem pontificatus sacerdotaliter indutum decollari precepit, et insuper tribus digitis abscisis in Tiberim  iactari fecit, et omnes quos ille ordinauit, iniuste exordinauit, et iniustius reordinauit. Quem a piscatoribus inuentum et in basilica apostolorum principis loculo deportatum, quedam sanctorum imagines adorasse et uenerabiliter salutasse palam omnibus uise sunt.  Apud Grecos Romanus pater Basileos factus, ut securius ageret, matrem Constantini imperatoris uxorem duxit suam uero filiam ipsi Constantino despondit. . Ungari Bulgares uictos tributarios sibi faciunt.


 908. R. 6. F. 9. [172 1Kb] . C. 3.

 Romanus, impetrato a principibus, ut etiam indumenta imperialia et diadema imperii acciperet, non iam tutor imperatoris, sed super imperatorem imperator uidebatur esse; qui etiam Christoforum filium suum in imperio ascitum, Constantino imperatori in procedendo preferebat. Sed Christoforus non multo post obiit.


909. 7. 10. 4.

 Ungaris Italiam depopulantibus rex Berengarius bello congressus, miserabiliter uincitur. Romanus Grecorum imperator Bulgares, Grecos fortiter debellantes, facto federe mitigauit.


910. 8. 11. 5.

 Saraceni ex Africa a rege suo missi in  Italiam, ut Apuliam et Calabriam contra Romanum imperium rebellantes sub dicione illius redigerent pugnando, Apulis et Calabris fortiter debellatis, Romam uersus girantes Garelianum montem occupant; ibique munitione sibi facta, multas Italie urbes debellauerunt. Regino abbas Prumiensis chronicam suam a natiuitate Domini inchoatam usque ad hunc annum perduxit [173 1Kb]  .  Adelbertus quidam ex primoribus Austrasiorum per septennium Ludowico regi rebellis, dolo Hattonis Moguntini archiepiscopi ad regem deductus decollatur.


911. 9. 12. 6.

 Ungari Germaniam uastant.  Ludowicum, filium Bosonis ex filia Ludowici imperatoris,  ab Italiensibus a Burgundia inuitatum in regno, Berengarius excipiens bello, iurare illum compulit, ut si redire permitteretur, non ultra in Italiam ueniret.


912. 10. 13. 7.

 Ludowicus rex Germanie moritur, qui propter tyrannorum in Italiam insolentiam et multam malorum ingruentiam non meruit imperialem benedictionem. Cui succedens Conradus regnauit annis 7; qui et ipse caruit benedictione imperiali.  Berno abbas moriturus Odonem olim musicum constituit abbatem Cluniacensis cenobii ea conditione, ut ecclesia Cluniacensis solueret annuatim ecclesie Gigniacensi censum duodecim denariorum  [

Ludowicus ab Italiensibus ad regnandum reinuitatus, tam cito oblitus iuramenti in Italiam contra Berengarium uadit, et eo expulso regnum Italie usurpat.


 914. 2. 15. 9.

 Contra Conradum regem potentiores regni principes rebellionem meditati, scilicet Arnoldus de Baioaria, Burchardus de Sueuia, Euerardus de Francia, Gisilbertus de Lotharingia, et horum omnium precellentior Heinricus dux de Saxonia et Turingia, tam sapientia quam fortitudine regis ad gratiam eius reducuntur. Solus Arnoldus ad Ungarios cum uxore et filiis fugiens, usque ad mortem regis ibi mansit.


915. 3. 16. 10.

 Ludowicus uerone captus, a Berengario a custodibus urbis auro corruptis in urbem immisso oculis priuatur  Ungari Berengario confederati Alemanniam uastant, et a Baioariis et Alemannis  grauiter ceduntur.


916. 4. 17. 11.

 Karolus rex Francorum regnum Lotharingie recepit.  Saraceni a Fraxineto et Gareliano monte exeuntes, Calabriam, Apuliam, Beneuentum, Romanorum quoque urbes ita occupant, ut unamquamque mediam Romani, mediam Saraceni tenerent: et grauissime Italiam premebant.


917. 5. 18. 12.

 Anastasius 124us et post hunc Lando 125us Romane ecclesie president.  Ungari Alemanniam totam deuastantes, usque Fuldam perueniunt.


918. 6. 19. 13.

 Romanus Grecorum imperator filios  suos Stephanum et Constantinum, cum domino suo Constantino imperatore imperare constituit; ipso Constantino imperatore opere manuum suarum, picturam scilicet pulchre exercendo, sibi uictum querente.  Hattonem Moguntinum episcopum, cuius dolo olim Adelbertus perierat, rex Conradus sollicitat etiam contra Heinricum Saxonum ducem, propter potentiam ipsius sibi suspectum. Ad quod cum iam torquem auream episcopus fabricasset, que collo ducis secum conuiuantis iniiceretur, dolo prodito frustratus est; et post triduum morbo et angore, uel ut alii dicunt fulminis ictu periit. Complices consilii etiam a duce patria eliminati sunt. Misso autem exercitu a rege contra Henricum, tanta cede Saxones debaccati sunt in eos, ut a  mimis declamaretur, ubinam esset tantus ille infernus, qui tantam cesorum multitudinem capere posset.  Ungari per Alemanniam in Alsatiam, et usque ad Lotharingiam perueniunt.


919. 7. 20. 14.

 Iohannes Rauennas episcopus 126us Romane  ecclesie presidet.  Conradus rex moriens coram principibus regni regem designat Henricum, filium Octonis Saxonum ducis. Hic ergo regnat annis 17.


920. R. 1. F. 21. C. 15.

 Henricus rex contra Arnoldum ab Ungaris regressum cum exercitu in Baioariam profectus, eum uirtute et sapientia sua ad gratiam suam inflexit, addens ei ordinationem episcoporum totius Baioarie.  Burchardum etiam ducem Alemannie bello deterritum ad se inflexit.  Rotbertus dux, frater Odonis regis, appetens regnum Francorum contra Karolum, inquietabat Franciam, eiusque instinctu omnes pene primores Francie aduersabantur Karolo.


 921. 2. 22. 16.

 Stephano Leodicensium episcopo defuncto, Ricarius uir catholicus a Karolo per auctoritatem pape Romani ordinatur episcopus, repudiato Hilduino, qui pecunia data duci Gisleberto, ambiebat ab eo sibi dari episcopatum.  Hoc tempore clarebat inter nobiles Lotharingie sanctus pater noster Guicbertus, qui nostrum, Gemmelacense scilicet [175 1Kb] cenobium fundauit; qui diuitiis, nobilitate et potentia clarus, cingulum mundane militie deponens, cingulo sancte religionis in monachico habitu se accinxit.  Ziptineus dux Bemie ad fidem Christi conuersus, iuste et religiose in Bemia principabatur, et post eum  Watizlaus filius eius; post Watizlaum Wencezlaus filius eius, iustitia et sanctitate preclarus, cui frater suus Bolizlaus nimis aduersabatur.


922. 3. 23. 17.

 Ungaris Franciam, Alsatiam, Alemanniam, Saxoniamque depopulantibus, Heinricus rex iuxta urbem Meresburhc congressus, uouens Deo, pro adipiscenda uictoria se heresim symoniacam de regno suo cradicaturum, inestimabili cede eos usque ad internetionem pene deleuit.  Rex Heinricus quoscunque fures, latrones aut sicarios manu fortes et bellis aptos esse uidebat, indulta eis uenia agros et arma dabat, et legionem ex eis faciens ad debellandos barbaros exponebat, edicens omnino, ut ciuibus tantummodo parcerent.   Karolus rex Francorum eum auxilio Lothariensium iuxta urbem Suessionis pugnans contra Rotbertum fratrem Odonis regis, qui contra se regnum Francorum inuadebat,  eum cum multis peremit, et se et Franciam Henrico regi submittit, eique in pignus perpetui federis et amoris mittit manum preciosi martyris Dionisii Parisiensis, auro gemmisque inclusam.


923. 4. 24. 18.

 Reges Henricus et Karolus apud Bunnam [176 1Kb] confederantur; et Karolus reddit Henrico  regi regnum Lotharingie, episcopus et comitibus utrinque iurando rem confirmantibus.  Sanguis Domini crucifixi uenit in Augiam; forte ille sanguis, qui de imagine Domini fluxit, cum secundo Dominus in imagine sua a Iudeis priora pateretur [177 1Kb] .  Africani, qui per munitionem Gareliani montis totam Italiam laniabant, per militiam Iohannis pape et per auxilium Romani Grecorum imperatoris conserta cum eis pugna ita atteruntur, ut ne unus quidem superfuerit, qui non aut trucidaretur aut caperetur; multis testantibus, apostolos Dei Petrum et Paulum in illo bello uisos fuisse ad auxilium christianorum.


924. 5. 25. 19.

 Rex Henricus pacem cum Ungaris in  nouem annos firmat.  Karolus rex Francorum a comite Heriberto captus, in custodiam Perrone truditur, ob necem Rotberti ducis ab eo perempti.  Rodulfus rex Burgundionum ab Italiensibus ad regnandum contra Berengarium inuitatus, conserta cum Berengario pugna, eoque uictor expulso, regnum Italie 3 annis tenuit.


925. 6. 26. 20.

Rex Henricus urbem Sclauorum Brennaburch capit, et uictis Sclauis tributum imponit.  Rex Henricus agrarios milites recensens, edixit ut octo eorum in agris, nonus uero in urbe moraretur; ut octo et sibi et nono in agris laborarent, nonus uero in urbe tertiam partem omnium frugum illorum reseruaret  in edibus a se ad hoc extructis; ut in bello nichil alicui eorum deesset, urbesque rebus et uiris plene essent.  Berengarius rex ab Italiensibus impie perimitur. Ungari Salardo duce Italiam peruagantes, Papiam obsident et incendunt.


926. 7. 27. 21.

 Karolus rex Francorum sub custodia Heriberti exul et martyr moritur. Rodulfus regnat in Francia annis 2.  Symeon Bulgar, qui ex philosopho monachus, ex monacho miles factus dominabatur Bulgaribus, Grecos grauiter atterit; sed Romanus Grecorum imperator eius insaniam facto federe mitigauit.


927. 8 1. 22.

  Post mortem Karoli regis nolentibus Lotharingis Henrico regi subesse, quidam Lotharingus nomine Cristianus simulata infirmitate Gislebertum ducem ad se dolo euocatum cepit regique misit, ut per eum Lotharingiam sibi subiceret. At rex inspecta industria et potentia Gisleberti, filiam suam Gerbergam ei despondet, et eum iterum Lotharingie preficit.  Ludowicus, filius Karoli regis, insidiantes sibi fugiens, per mare transit [in Angliam. Mater enim eius fuerat filia regis Anglorum [178 2Kb] .]  Rodulfus rex ab Italiensibus repudiatur,  et Hugo comes Arelatensium in regnum subrogatur.


928. R. 9. F. 2. C. 23.

 Ludowicus in Franciam reuersus, et licet erumnose, tamen in regno restitutus, regnat annis 27.  Rex Hugo quosdam Italiensium suspectos sibi consilio et uirtute Samsonis comitis circumuentos sibi substrauit.  Ratherius Lobiensis monachus, uir nimie simplicitatis, sed experientia liberalium artium nominatus, cum Hilduino, qui in Lotharingia episcopatum Leodicensem olim ambierat, in Italiam ad Hugonem regem profectus, uerone episcopus ab Hugone constituitur, Hilduino Mediolani archiepiscopo ordinato.  Rex Henricus Granam [179 1Kb] urbem Dalamantie capit, et Dalamancis  tributum imponit.


929. 10. 1. 24.

 Lanceam mirandi operis et clauis Iesu Christi crucifixi sanctificatam, que dicitur primi et magni Constantini imperatoris fuisse, donatam Rodulfo regi Burgundionum et Italie a Samsone comite, rex Henricus precibus, minis, muneribus, addita etiam parte prouintie Sueuorum, a Rodulfo comite extorquet; et hanc ad insigne et tutamen imperii posteris reliquit.


930. 11. 2. 25.

 Iohannes papa a militibus Guidonis marchionis captus et in custodiam trusus, ceruicali super os eius posito pessime strangulatus est. In cuius  loco alter Iohannes subrogatus est, frater Alberici, Romam expulso Hugone regentis. Alibi legitur hoc in loco Leo papa presedisse.  uencezlaus princeps Bemie, a rege Henrico in Praga urbe obsessus, se et urbem regi dedit, et impositam Bemie multam tributi soluit.


931. 2. 3. 26.

 Henricus rex reges Northmannorum et Abrotidorum christianos facit.  Hubaldus monachus et philosophus de Sancti Amandi Elnonensis obiit [180 1Kb]  .  Redarii usque ad 200 milia hominum conspirantes contra Henricum regem rebellant, et regnum eius grauiter infestant, et uicinas gentes ad rebellandum animant. Sed a ducibus regis Bernardo et Tietmaro graui bello uicti, omnes  pene perimuntur, aut fugientes in mari uicino demerguntur; et hoc facto uicine gentes a rebellione deterrentur.


932. 13. 4. 27.

 Arnoldus [181 1Kb] dux Baioariorum in Italiam contra Hugonem regem ueniens a ueronensibus suscipitur, et cum Hugone confligens uincitur. Ratherius episcopus a rege Hugone episcopatu pulsus,  quia Baioariis fauerat, Papie exiliatur, ubi et librum de suis erumnis luculenter edidit. Scripsit et alia multa legentibus utilia.


933. 14. 5. 28.

 Stephanus Romane ecclesie 128us presidet.  Beneuentani contra Grecos bellum agentes, quotquot Grecorum capiebant, eunuchizabant.


934. 15. 6. 29.

 Ungari tributum a Saxonibus repetentes, ab exercitu Henrici regis occiduntur aut capiuntur; eisque ad internecionem deletis, tributum quod repetebatur, Deo pro gratiarum actione in ecclesiis et pauperibus exsoluitur. Otto filius regis Henrici uxorem ducit filiam Eathmundi regis Anglorum.


 935. 16. 7. 30.

 Iohannes Romane ecclesie 129us presidet.  In Genuensi urbe fons sanguinis largissime effluxit, portendens forte urbis ipsius imminentem ruinam, que eodem anno ab Africanis, cum classe illuc uenientibus, capta, cunctis ciuibus exceptis paruulis et mulieribus captis aut occisis, etiam thesauris suis est euacuata.  Rex Henricus Danos, qui per piraticam Fresones incursabant, uincit et tributarios facit, et Chiupam regem eorum baptizari facit.


936. 17. 8. 31.

 Leo Romane ecclesie 130us presidet.  Rodulfus rex Burgundie moritur.   Inger rex Russorum, sciens exercitus Grecorum esse ductos contra Saracenos et ad insularum custodias dispersos, ad expugnandam Constantinopolim cum mille et eo amplius nauibus uenit, adeo de uictoria iam securus, ut Grecos non occidi, sed capi preciperet. Quibus imperator Romanus cum paucis uiriliter occurrens, circumcirca Greco igni iniecto pene omnes cum nauibus exussit, paucis euadentibus, omnesque captiuos decollari iussit.


937. 18. 9. 32.

 Hoc anno prodigia apparuere. Sol sereno celo obscuratur; per fenestras uero domorum radios quasi sanguineos emittebat. Mons, ubi postea rex Henricus sepultus est, flammas multis in locis  euomebat. Hominis cuiusdam sinistra manus ferro amputata, post annum pene integrum ei dormienti restituta est; qui pro signo miraculi linea quasi sanguinea loco coniunctionis notabatur. Henricus rex moritur, qui licet in uincendis inimicis gloriosus fuerit, quia tamen pacificus erat, nullam operam dedit, ut effugatis ab Italia tyrannis, qui quasi conductiui mercennarii alter alteri succedentes imperium  dilaniabant, benedictionem imperialem accepisset. Post quem filius eius Otto ex Mathilda, filia Theoderici ducis Saxonum, imperauit annis 36 [182 1Kb] . [ Obiit sanctus Odo primus abbas Cluniacensis; succedit ei Ademarus [183 2Kb] .]


938. R. 1. F. 10. C. 33.

 Contra Ottonem imperatorem rebellant Euerardus comes palatii et Gislebertus dux Lotharingie, qui Gerbergam sororem ipsius imperatoris uxorem habebat.  Ungari per Austrasiam et Alemanniam, multis ciuitatibus igne et gladio consumptis, Wormacie Rheno transito, usque od occeanum Gallias uastant, et per Italiam redeunt.  Princeps Bemie Wencezlaus uir sanctus martyrizatur a fratre suo Bolizlao, ambitione  preripiendi principatus seducto;  in cuius ultionem rex Otto bellum Bolizlao indixit, et longa inter eos concertatio per quatuordecim annos protracta est.


939. 2. 11. 34.

 Euerardus et Gislebertus Henricum fratrem imperatoris obsessum capiunt, eumque pellatia [184 1Kb] sua ab imperatoris fidelitate seiunctum factioni sue applicant, suggerentes ei, regnum magis competere illi in patris regno nato, quam Ottoni ante regnum nato.  Ungari a Saxonibus grauiter ceduntur. Otto imperator interim a Baioariis sibi resistentibus rediens, Euerardum exiliat, iterumque Baioarios aggressus, omnes sibi subdidit, preter unum filium Arnoldi. Rex Otto construit urbem  Magathaburch, que et Parthenopolis, id est uirginum ciuitas, dicitur.  Italiam uexat heresis andropomorfitarum, id est corpoream formam Deum habere dicentium; contra quam Ratherius ueronensium episcopus et uerbis et scriptis reclamabat [185 1Kb] .


940. 3. 12. 35.

 Otto imperator in Lotharingiam usque ad Capremontem uenit.  Berengarius iunior, Berengarii senioris ex filia nepos, timens regem Hugonem se persequentem pro eo quod contra eum regnum Italie affectaret, ad Herimannum Sueuorum ducem, et per eum ad Ottonem regem fugit.  Rex Otto Bolizlaum bello superat; at Bolizlaus  pro uictoria securos circumueniens, principem militie regis cum multis trucidat. Rex uero Bemiam deuastat.


941. 4. 13. 36.

 Ludowicus rex Francorum Lotharingiam inuadens, usque ad Alsatiam uenit, ductu Euerardi et Gisleberti.  Rex Hugo misso sibi Greco igne ab imperatore Grecorum Fraxinetum oppugnat, et nauibus Saracenorum exustis illud expugnat,  et inde eos fugat.  Tangmarus, frater Ottonis regis, ab eo ad hostes eius transit, et inter cetera mala Heresburch castrum regis capit, ibique a rege conclusus, telis intra ecclesiam confossus periit.


942. 5. 14. 37.

 Marinus Romane ecclesie 131us presidet.  Ad hunc sanctus Udalricus [186 1Kb] Romam ueniens, ab eo agnouit se futurum episcopum Auguste uindelicorum; quod post annos 15 factum est.  Gislebertus et Euerardus cum Heinrico fratre imperatoris iuxta Rhenum contra imperatorem bellum parantes, milites imperatoris offendunt, et multi cum paucis congressione facta, interim imperatore in alio Rheni litore ante clauos Domini  lancee sue infixos in oratione prostrato, uicti terga dederunt, Henrico in brachio insanabiliter uulnerato.  Orta dissensione inter principes de uarietate legis, utrum deberent auis superstitibus filii filiorum post patres defunctos hereditare, an exheredatis fratruelibus deberet hereditas ad patruos redire, ex regis Ottonis omniumque principum sententia cognitio ueritatis commissa est gladiatorio iudicio. Cessitque uictoria his, qui censebant fratrum filios debere cum patribus hereditare.


943. 6. 15. 38.

 Otto rex obsedit Brisagam oppidum Alsatie, quod Ludowicus rex per milites Euerardi et Gisleberti tenebat [187 1Kb] . In qua obsidione suasu Friderici Moguntini episcopi, qui animo iam ab imperatore  defecerat, multi ab imperatore defecerunt; eaque re aliis territis, solus rex interritus manet. Interim fideles regis, Udo uidelicet et Conradus, frater Herimanni Sueuorum ducis, Euerardum et Gislebertum predando regno secure intentos, iuxta Rhenum inopinato aggressi, acerrime debellant. Euerardo, gladiis perempto, Gisleberto autem Rheni undis submerso, ceterorum uix aliquis fugit, qui non aut trucidaretur aut caperetur. Hoc nuntio infideles regis corde franguntur, et Ludowicus ab Alsatia discedit, et rex et fideles eius cum ipso gratantur.  Uxorem Gisleberti Gerbergam, sororem scilicet Ottonis imperatoris, Ludowicus rex duxit uxorem; filiam uero Gisleberti neptem suam  imperator Bertaldo duci Baioariorum despondet.  Ducatus eius Ottoni datur. [Ademarus Cluniacensium abbas substituit sibi abbatem Maiolum [188 2Kb] .


944. 7. 16. 39.

 Otto dux Lothariensium obiit. Conradus, gener regis Ottonis, succedit.  Stephanus et Constantinus imperatores, filii Romani imperatoris, egre ferentes se iusta patris sui seueritate a iuuenili  leuitate cerceri, dispositis in palatio insidiis, ignorante altero Constantino Leonis imperatoris filio, patrem de palatii solio deponunt, et tonso ei ut moris est capite, ad uicinam insulam, in qua cenobite philosophabantur, transmittunt. Sed horribilem eclypsim [189 1Kb] passus est feria 6, hora diei tertia. Quo die in Hispania Addaram rex Saracenorum a Radamiro christianissimo rege Galitie in bello superatus est. In Italia cometa mire magnitudinis apparuit, portendens famem, que secuta est.  Rex Otto corpus Innocentii martyris in urbem Magathaburch transfert.


945. R. 8. F. 17. C. 1.

 Otto imperator totam Lotharingiam sibi  subiugauit, resistente sibi solo Mettensium episcopo Adalberone, fratre ducis Frederici.  Stephanus et Constantinus, uidentes, post patris sui depulsionem, Constantinum filium Leonis imperatoris ab omnibus sibi preferri, et se iam uix in secundis haberi; cum deliberarent, hoc quod de patre fecerant, etiam de Constantino facere, publicato eorum consilio per Diabolinum incentorem huius consilii, cum ad conuiuium ex condicto consedissent, et de prioratu sedendi inter se consulto decertarent, dato signo a uiris Constantini, ambo fratres solio deturbantur, et tonsis capitibus ad idem monasterium, ad quod patrem transmiserant et ipsi ad philosophandum cum monachis transmittuntur. Ita euacuato palatio abusiuis imperatoribus, ipse Constantinus  et Romanus filius eius ex filia Romani imperatoris imperant annis 17 [190 1Kb] .  Barbaros occasione intestini belli undique irruentes, Gero comes fortiter ac frequenter debellat.  Rex Otto Burgundiam sibi subiugat.  Regi Francorum Ludowico Hugo comes Parisiensis nimis aduersatur. [Hic Hugo filius fuit Rotberti tyranni, in bello Suessonico perempti a Karolo rege [191 2Kb] ]


946. 9. 18. 2.

 Agapitus Romane ecclesie 132us presidet, et Benedictus 133us [192 1Kb] .  Henricus, frater imperatoris, in urbe Meresburch a fratre obsessus, proiectis armis ad pedes eius procidens et misericordiam implorans, in custodiam includitur.   Fridericus etiam archiepiscopus Moguntia a ciuibus excluditur. Rex Otto multos contra se rebellare molientes capit aut occidit.  Mortuo Bertaldo duce, rex Otto fratri suo Henrico dat ducatum Baioarie, et sic eum reprimit a rebellione.


947. 10. 19. 3.

 Berengarium a Sueuia in Italiam reuersum uidens rex Hugo ab Italiensibus se deserto recipi, Lotharium filium suum, ut saltem Berengario  conregnet, Italiensium fidei commendat; ipse Arelatum, unde uenerat, repetit.


948. 11. 20. 4.

 Rege Hugone mortuo, Lotharius filius eius in Italia solo nomine regnat; Berengarius, actu et potesta te rex, et cunctis acceptus, per Italiam tyrannizat.  Dux Baioarie Henricus Aquileiam in Italia capit, Ungaros bis superat, Ticinum transit, et cum multis manubiis redit.  Immunitas nostre [193 1Kb] , Gemmelacensis scilicet, ecclesie hoc anno imperiali confirmatur edicto, et anuli impressione corroboratur. Erluinus, primus eius loci abbas a sancto patre nostro Guicberto electus, in sanctitate et religionis feruore claret.  Ludowicus rex Francorum a ducibus suis circumuentus, a Normannis capitur,  et consilio Hugonis Lugdunum missus, publice custodie traditur. Karlomannus uero, maior filius eius, a Normannis abductus, Rotomagi moritur.


949. 12. 21. 5.

 Taxis rex Ungarorum in Italiam ueniens, decem modios nummorum a Berengario pro reditu accipit.  Rex Otto cum triginta duabus legionibus Franciam ad liberandum Ludowicum aggreditur. Ludowicus eius metu a custodia relaxatur. Rex Otto Lugdunum capit, Hugonem intra Parisius concludit, Remim capit; Hugonis nepote, qui episcopatum usurpauerat, expulso, legitimum episcopum restituit; usque Rothomagum potenter accedit, et castellis ac urbibus, quas ceperat, Ludowico  redditis, in Saxoniam redit  .


950. 13. 22. 6.

 Per loca Gallie et Germanie plurimi et magni terremotus facti sunt [194 1Kb] .  Rex Otto in Bemiam contra Bolizlaum proficiscitur; Bolizlaus uero regi reconciliatur, eique tandem fideliter subiicitur. Rege Ottone secundam expeditionem in Franciam parante, Hugo uirtutem eius non ferens, ei iuxta fluuium Charum occurrit, et pacto pacis secundum nutum regis facto, manus ei dedit  .


951. 14. 23. 7.

 Moguntia ab Ottone imperatore obsessa est  .  Fridericus archiepiscopus captus et in custodiam trusus, non multo post per indulgentiam  regis relaxatus est. Rex Otto filium suum Liudulfum, natum ex filia regis Anglorum, testamento regem post se designat.


952. 15. 24. 8.

 Liedulfus, filius Ottonis imperatoris, instinctu Conradi ducis cum eo contra patrem suum rebellauit; Reinesburch capit, et multas alias urbes et principes a patre ad se auertit. Rex illum intra Moguntiam conclusum obsidet.


 953. R. 16. F. 25. C. 9.

 Bellum fuit super Mosam inter Conradum et Raginerum Haginensium [195 1Kb] comitem.  Mortuo Wicfrido Coloniensium archiepiscopatum suscepit uir gloriosus Bruno, frater Ottonis imperatoris; qui quantus qualisue fuerit apud Deum et homines, lector ediscat in uita ipsius, quam Rogerus luculenter descripsit. Huius studio translata sunt a Roma Coloniam corpora sanctorum Elifii, Patrocli, Priuati, Gregorii, cum baculo sancti Petri [196 1Kb] .


954. 17. 26. 10.

 Ratherius bis episcopatu ueronensi depulsus, Leodicensium episcopus per Brunonem archiepiscopum ordinatur post Farabertum.   Immunitas nostre [197 1Kb] , Gemmelacensis scilicet, ecclesie etiam apostolica auctoritate a Benedicto papa corroboratur, anno septimo pontificii eius.  Rex Otto uxorem secundam ducit relictam Ludowici Italorum regis, et per eam Papiam accipit.


955. 18. 27. 11.

 Liedulfo ad gratiam patris reducto, conradus dux, Dei et imperatoris transfuga, ad Ungaros se conferens, eos in Lotharingiam usque ad Carbonariam siluam perduxit; et uirtute Dei apud Lobias contra eos ostensa, ultra prodire prohibiti, impune redeunt.  Ludouico Francorum rege mortuo, Lotharius, filius eius ex Gerberga sorore imperatoris, regnauit annis 32.  Berengarius rex Italie in Germaniam ad regem Ottonem  uenit, eique suis suique filii manibus datis, se ei committit.  A Baioariis contra Sclauos prospere pugnatur.


956. 19. 1. 12.

 In Italia lapis mire magnitudinis tonitru ac tempestate turbulenta de celo iactus, ingens miraculum uidentibus prebuit. Templa plerisque in locis ualida tempestate concussa sunt. Utriusque ordinis sacerdotes ictu fulminis interierunt, et plura horrenda dictu portenta monstrata sunt.  Friderico Moguntie archiepiscopo mortuo, Guillelmus, filius Ottonis imperatoris, substituitur.  Ratherio ab episcopatu Leodicensium eiecto, Baldricus annitente auunculo suo Raginero comite Montense episcopus substituitur.


 957. 20. 2. 13.

 Liedulfus, filius Ottonis imperatoris, in Italia moritur. Ungaris iterum regnum Ottonis imperatoris ductu Conradi ducis depopulantibus, imperator eos bello excepit, Conrado ab Ungaris ad eum penitendo refugiente et orante Deum, ut pro pena perfidie sue in ipso bello ab Ungaris perimeretur.  Quo bello in tantum sunt Ungari uicti  et attenuati, ut ultra iam nec muttire ausi fuerint. In tantum quippe contriti sunt, ut nullus aut rarus eorum euaderet. Conradus tamen secundum uotum suum ibi occubuit. Tres reguli Ungarorum in bello capti, suspendio perierunt.  Bruno archiepiscopus, et ducatum Lothariensium post Conradum adeptus, cenobium sancti Pantaleonis Colonie construxit.  Henricus dux Baioarie, frater regis Ottonis, moritur; filius eius Henricus ei succedit.


958. 21. 3. 14.

 Erluinus primus abbas Gemmelacensis lumine oculorum priuatur [198 1Kb] .  Bruno archiepiscopus plures Nortmannorum cum principibus eorum baptizari fecit.  Guicmannus rebellis a  facie regis Ottonis trans Albiam fugiens, Sclauos in regnum eius conduxit; quos rex fortiter debellauit, occiso regulo eorum cum multis, et 700 captiuis capite cesis.


959. 22. 4. 15.

 Iohannes Romane ecclesie 134us presidet [199 1Kb] .  Bruno archiepiscopus et archidux Lotharingie, secundas partes in regno fratris sui potenter et industrie amministrans, Raginerum Montensem comitem, qui Longicollus cognominabatur, apud ualentianas euocatum capit et inreuocabili exilio damnauit pro eo quod regnum bellis inquietabat; uel quod uerius fuisse dicitur, pro eo quod mortuo Gisleberto duce consanguineo suo, ea que Gislebertus uxori sue Gerberge sorore imperatoris in dotem  contulerat, uiolenter ei auferre presumebat.  Bonis Ragineri ad fiscum publicatis, filii eius Raginerus et Lambertus ad Lotharium Francorum regem confugerunt. Prodigiosa res multos terret et a uitiis cercet, notis crucis in ueste plurimorum apparentibus, quorundam autem uestibus quasi lepra sordentibus. [Obiit sanctus Gerardus fundator Broniensis cenobii [200 2Kb] .]


960. 23. 5. 16.

 Hoc tempore per industriam Ottonis meliorato imperii et ecclesie statu, multa monasteria et cenobia ad laudem Dei et honorem sanctorum aut restaurantur, aut ampliantur, aut edificantur.  Inter quos et Euraclus, post Baldricum episcopus  Leodicensium factus, duo in urbe monasteria construxit, ad titulum sancti Pauli apostoli, et ad titulum sancti Martini episcopi [201 1Kb] .


961. 24. 6. 17.

 Apud Constantinopolim Romano imperatore defuncto, Nicephorus imperat annis 10.  Sanctus Udalricus [202 1Kb] Auguste uindelicorum episcopus sanctitate claret in Gallia et Germania. Gallia et Germania iam bene pacata, intendens imperator  Otto etiam Italiam pacare, presertim eum ad hoc anxie euocantibus Iohanne papa ceterisque Italie episcopis, ut eos liberaret de manibus tyrannorum Berengarii atque Adelberti;  filium suum Ottonem puerum septennem Aquisgrani die sancto pentecostes in regem inungi fecit;  eoque commendato archiepiscopis fratri Brunoni et filio Guillelmo, ad Italiam tendit.


962. R. 25. F. 7. C. 1.

 Sanctus pater noster Guicbertus, fundator nostri, Gemmelacensis scilicet, [203 1Kb] cenobii, apud Gorziam, ubi Deo militabat propter amorem feruentis ibi sancte religionis, in Christo dormiuit; et qui omnia reliquerat, centuplum et uitam eternam recepit [204 1Kb] . Corpus uero eius relatum est ad  cenobium Gemmelacense [205 1Kb] .


963. 26. 8. 2.

 Otto imperator Italiam peruagata, et tyrannis Italie maiestate nominis sui ita exterritis, ut in locis natura munitis laterent aut Saracenorum patrocinia quererent, Rome a Iohanne papa in imperatorem benedicitur; tyranni a papa Iohanne et a Romanis abiurantur. Eo repatriante, Adelbertus a papa Iohanne e Fraxineto Romam reuocatur; sed imperatore redeunte refugiunt. Collecto in tota Italia episcoporum concilio, Iohannes de nefariis causis infamatur. Qui tertio euocatus, dum se excusatum uenire cunctatur, post multa tandem eo a cunctis preiudicato, Leo adhuc laicus, electione omnium  et  consensu imperatoris papa substituitur.  Sic Leo presidens apostolice sedi, fecit ordinationes et alia que erant apostolica. Nec longum, Romani alterata fide apud imperatorem, papam recipiunt Iohannem. Ille synodo collecta Leonem deposuit, et eius gesta cassauit. Statutumque est publico omnium iudicio, synodum a Leone habitam nec nominandam synodum, sed prostibulum fauens adulteris. Quicumque igitur eo ordinante erant damnati, iussi sunt suam ipsorum proscriptionem presentare in carta hec continente uerba: Pater meus nichil sibi habuit, nichil mihi dedit. Et sic depositi, remanserant in illis gradibus, si quos habuerant nondum a Leone ordinati. Si qui autem digni iudicantur, ut non accepta prius consecratione  ordinantur, indicto illis eodem decreto, quod et damnatis a Constantino neophito.  Romani a papa Iohanne pecunia illecti, imperatorem cum  paucis Rome morantem subito aggressi, ita ab exercitu imperatoris sunt attriti, ut [206 1Kb] nisi ab imperatore et papa Leone milites imperatoris a cede reuocarentur, usque ad internetionem Romani delerentur. Romanis per Leonem papam imperatori reconciliatis, post abscessum imperatoris Leo papa insidias sibi parari sentiens, ad imperatorem fugit. Iohannes ex papa se cum uxore cuiusdam oblectans, a diabolo in tempore percutitur, ac sine uiatico dominico moritur. Romani contra iuramentum, quod imperatori fecerant, se nunquam electuros papam sine eius et filii eius Ottonis consensu, Benedictum papam sibi statuunt. Imperator Roma obsessa Romanos cede et fame adeo afflixit, ut Leonem papam se recepturos promitterent. Benedictus  reiectus non solum papatu, sed etiam sacerdotio a Leone exordinatur.


964. 27. 9. 3.

 Adelberone Mettensium episcopo mortuo  , Deodericus consobrinus Ottonis imperatoris episcopus subrogatur. Hic, ut legitur, inspiciens primas litteras nominum omnium Mettensium episcoporum, quas angelus Domini dicitur dedisse sancto Clementi primo Mettensium episcopo, et notans, alias auro, alias uiliore metallo pro meritorum qualitate esse annotatas; cum uideret etiam litteram sui nominis argento esse prenotatam, dixisse fertur se in episcopatu tanta bona fore facturum, ut ipsa nominis sui littera merito deberet auro annotari.  Cuius bone intentionis initium ostendit in cenobio sancti martyris et leuite uincentii, fundato in ipsius urbis insula.  Arnulfo sene Flandrensium comite mortuo, Lotharius rex Francorum grauiter Flandrias infestat et uastat [207 1Kb] .


965. 28. 10. 4.

 Otto imperator pentecosten Aquisgrani  celebrauit, concurrentibus ibi a Francia sororibus suis, regina scilicet Francorum Gerberga, matre Lotharii regis et Karoli ducis, et Hathuide uxore Hugonis Parisiorum comitis, quorum filius fuit Hugo, qui post regnauit in Francia. Ubi omnis illa regalis prosapia tanto adinuicem congratulationis iubilo est affecta, ut in omni uita eorum uix aliquid gaudii huic letitie potuerit equiperari. Otto  Italiam repetit. Bruno dux et archiepiscopus in Franciam pergens ad pacificandos nepotes suos, Lotharium regem et filios Hugonis, ubi Compendium  uenit, febre correptus Remis redit; ibi quidquid habuit in re mancipi, per testamentum ecclesiis sanctorum delegato, mortuus est. Corpus eius a Deoderico Mettensi episcopo Coloniam refertur [208 1Kb] .


966. R. 29. F. 11. C. 5

 Guillelmus filius imperatoris archiepiscopus Moguntie moritur.  Hoc tempore Danis, qui Christum Iesum et idola simul colebant, cum Popone clerico in conuiuio altercantibus super cultura Dei et deorum, Danis asserentibus Iesum Christum quidem esse Deum, deos uero maiores et antiquiores illo esse, Popone econtra affirmante, Iesum Christum solum uerum Deum esse, unum in substantia, trinum in personis: rex Danorum Araldus condixit clerico, ut fidem propositam a se probaret  testimonio ueritatis. Quod annuente clerico, ingentis ponderis ferrum ualde ignitum manibus illius ferendum imponitur; quod cum clericus usque ad placitum omnium tulisset absque ulla lesione, rex penitus abiecta idolatria, se suosque ad colendum uerum solum Deum conuertit; clericus uero ad episcopatum promotus est.


967. 30. 12. 6.

 Iohannes Romane ecclesie 136us presidet [209 1Kb] .  Guigmannus diu contra imperatorem Ottonem rebellis, a Misacha Sclauorum regulo, imperatoris amico et milite, perimitur.  Hoc tempore Bulgaribus dominabantur filii Symeonis Petrus et Baianus; quorum Baianus in arte magica  adeo ualebat, ut quoties uellet, lupus uel quelibet fera fieri uideretur.


968. 31. 13. 7.

 Otto minor a patre euocatus Romam, a Iohanne papa in imperatorem benedicitur.  Otto imperator Beneuentanos duces potentia sua ad subiectionem sui inflexit.  Otto imperator in terra Saxonica uenas auri et argenti primus industria sua aperuit.


969. 32. 14. 8.

 Quidam comes Ottonis imperatoris ei familiaris, Rome ante oculos omnium a diabolo arreptus, ita ut se ipsum dentibus decerperet, iussu imperatoris ad papam Iohannem adductus, ut catena sancti Petri collo eius circumdaretur, dum a fallacibus  clericis semel et bis alia catena furenti adhiberetur, nec quicquam remedii proueniret, ubi nichil erat uirtutis: tandem uera sancti Petri cathena allata et collo furentis circumdata, diabolus spumans et multum clamans abscessit. Quam cathenam Deodericus Mettensis arreptam, cum diceret se eam nisi manu abscisa non dimissurum, tandem imperator sedato litigio a papa Iohanne optinuit, ut anulum huius catene exsectum episcopus mereretur.  Imperator Otto dum partem exercitus ad Grecos misisset, ut uxorem filio suo Ottoni acciperent, Greci super eos irruunt, castra diripiunt, plures occidunt,  plures capiunt et Constantinopolim mittunt. Ad hoc dedecus uindicandum imperator Otto eminentiores ex suis in Calabriam mittit; qui Grecos aggressi, plures occidunt, plures naribus truncatis dehonestant, et per Apuliam et Calabriam a Grecis tributum exigunt. Constantinopolitani audientes a suis male pugnatum esse in Calabria, contra imperatorem suum Niceforum insurgunt.


970. 33. 15. 9.

 Deodericus Mettensium episcopus, imperatori sanguine, dilectione ac familiaritate ceteris deuinctior, dum in Italica expeditione per triennium sub eo militaret, multa corpora et pignora sanctorum de diuersis Italie locis quocumque potuit modo collegit. Primum a Marsia sanctum Elpidium  confessorem, cuius socium Euticium ipse imperator iam sustulerat: ab Amiternis Euticetem martyrem cum reliquiis Maronis et uictorini sociorum eius, a Fulginis Felicianum episcopum et martyrem; a Perusio Asclepiotatum martyrem, a Spoleto Serenam martyrem cum Gregorio Spoletino martyre; a Corduno pignera uincentii martyris et leuite, ab Hispania olim a duobus monachis Capuam, a Capua uero illuc deportata; a Meuania alterum uincentium episcopum et martyrem; a uincentia Leontium episcopum et martyrem; a Florentia Miniatem martyrem, ab urbe Tudertina Fortunatum episcopum et confessorem; a Corfinio Luciam Syracusanam uirginem et martyrem; a Faroaldo duce Spoletinorum olim a Syracusis illuc translatam; a Sabinis partes  corporum Proti et Iacincti martyrum. Hec omnia cum parte catene S. Petri apostoli, cum capillis eiusdem, et sanguine sancti Stephani prothomartyris, et parte de craticula sancti Laurentii martyris a papa Iohanne sibi donata, cum aliis multis sanctorum pigneribus presul Deodericus in Galliam hoc anno transtulit, et in ecclesia sancti uincentii martyris a se in insula urbis constructa locauit.


971. 34. 16. 10.

 Apud Constantinopolim Nicephorus imperator timens a filiis suis imperio expelli, quia senex erat, uolebat eos eunuchizare. Quorum mater regina, quia nullo alio modo poterat eos liberare, suasit Iohanni Nicephorum occidere et imperare. Iohannes  itaque occulte cum funibus intrauit palatium, et occiso Nicephoro imperauit.


972. 35. 17. 1.

 Otto imperator Rome Ottoni coimperatori suo neptem Iohannis Constantinopolitani, Theophanu nomine, a Iohanne papa coronatam in legitimo matrimonio sociauit.  Notgerus ordinatur episcopus Leodicensium. Hic urbem muro circumduxit, edificiis honestauit, maiorem ecclesiam corpore sancti Lamberti insignitam a fundamento renouauit, cenobium sancti Iohannis euangeliste in insula fundauit [210 1Kb] .


 973 R. 36. F. 18. C. 2.

 Stephanus [211 1Kb] Romane ecclesie 137us presidet.  Otto senior imperator obiit, cuius uitam Guindichindus monachus descripsit, qui etiam hystoriam Saxonum usque ad hunc annum conscripsit. Otto secundus imperat annis 10.  Raginerus et Lantbertus, filii Ragineri Longicolli, paulatim resumptis uiribus a Francia redeunt, et cum Guarnero et Rainaldo, qui comitatum patris eorum occupauerant, bello apud Perronam confligunt, eosque cum multis perimunt, et super Hagnam  fluuium castello Buxude  munito Lotharingiam infestant.  Guencezlaus princeps Bemie a fratre suo Bolizlao propter preripiendum principatum martyrizatus, urbem  Pragam, ubi requiescit, multis miraculis illustrat.


974. 1. 19. 3.

 Ratherius, de quo est hoc monosticum:

uerone presul, sed ter Ratherius exul,
apud Lobias moritur.  Contra Ottonem imperatorem rebellat patruelis eius Heinricus dux Baioariorum. Otto imperator castellum Buxudis obsidet, captum diruit, captos in eo exiliat. Nec tamen Raginerus a rebellione desistit.


975. 2. 20. 4.

 Gelu magnum a Kalendis Nouembris usque ad equinoctium uernale.  Otto imperator Heinricum ducem sibi subiugat. Maiolus abbas Cluniacensis sanctitate et religione claret.


 976. 3. 21. 5.

 Obiit sanctus Udalricus [212 1Kb] Ausburgensis [213 1Kb] episcopus; cuius uita qualis fuerit, mox miraculorum gloria patefecit.  Otto imperator contra Sclauos proficiscitur.  Filii Ragineri Longicolli, auxilio Francorum et maxime Karoli postea ducis freti, lacessunt bello Godefridum et Arnulfum comites, qui post Guarnerum comitatum Montensem inuaserant. Montem Castrilocum obsident. Multis utrimque in conflictu fusis, obsidio remota est. uictoria anceps; datur tamen palma comitibus.


977. 4. 22. 6.

 Sanctus Guictheht Pragensis episcopus, cognomento Adelbertus, sanctitate et doctrina  apud Winidos claret. Gens Liutitiorum ad idolatriam reuoluitur [214 1Kb] .  Ducatus Lotharingie datur Karolo fratri Lotharii regis Francorum,  multis insuper conducto beneficiis, ut et ipse ab insolentiis desistat, et fratris sui Lotharii motibus obsistat.  Filii Ragineri ut pro se uiriliter agerent, animati Francorum auxilio et affinitate---Raginerus quippe Hathuidem filiam Hugonis postea regis, Lantbertus uero Gerbergam filiam Karoli ducis duxere uxores  ---in terra patrum suorum relocati sunt.


978. 5. 23.

 Pacato undique regno, cum Otto imperator Aquisgrani moraretur, Lotharius rex Francorum subito ad inuadendam Lotharingiam contendit; et cedente imperatore, quia ad pugnam imparatus erat, rex post multam uastationem repatriauit. Quem cum inestimabili exercitu imperator  prosecutus, condicto die, scilicet Kalendis Octobris, Franciam intrauit; quam usque ad Kalendas Decembris peruagatus, fines Remensium, Laudunensium, Suessionum, et Parisiensium diuersa clade uastauit, ecclesiis tantum Dei omni immunitate concessa. In redeundo tamen circa Axonam fluuium partem impedimentorum amisit.  De his quidam reclusus predixit, quod omnes huius mali incentores ante septennium morerentur  .


979. 6. 24.

Ignee acies uise sunt in celo per totam noctem 5 Kalendas Nouembris. Hoc anno complentur mille anni a natiuitate Christi, secundum ueritatem euangelii, qui secundum cyclum Dionisii anno abhinc 21 finiuntur; sicque in anno dominice passionis  ueritati euangelice contraitur.


980. 7. 25.

 Otto imperator et Lotharius rex conuenientes super Karum fluuium  pacificantur, datis inuicem sacramentis; et rex Lotharius Lotharingiam abiurat.  Otto imperator Italiam petit.  Corpora sanctorum Landoaldi, Adriani, Amantii et aliorum, a Wentreshouo, Hasbanie uico transferuntur Gandauum cum multa miraculorum gloria  .


981. 8. 26.

 Stephanus Romane ecclesie 138us presidet [215 1Kb] . Otto imperator Apuliam et Calabriam Italie prouincias ad ius regni Grecorum appendentes transferre  ad imperium Romanum conatur; maxime propter affinitatem, quam per uxorem suam Theophanu cum imperatore Grecorum habebat.


 982. R. 9. F. 27.

 Greci infensi, quod imperator Otto prouincias Grecorum inuaderet, conducto sibi Saracenorum auxilio, imperatori in Calabria bello congrediuntur; in quo bello omnes Romanorum copie usque ad internecionem pene delete sunt. Imperator natando euadere nitens, a nautis ignorantibus eum capitur, et a quodam eorum, qui negotiator Sclauorum erat, agnitus nec proditus, per illum re delata ad imperatricem et Deodericum Mettensem episcopum, qui in ciuitate Rhosan rei euentum prestolabantur, difficulter per Sclauum et episcopum liberatur. Nautis quippe ad pecunias pro eo redimendo allatas inhiantibus, imperator ascenso equo uix euasit. Omnibus pro infortunio rei publice animo  consternatis, sola imperatrix feminea et Greca leuitate insultabat eis, quod ab exercitu sue nationis uicti essent Romani; ac per hoc cepit primatibus exosa haberi.


983. 10. 28.

 Otto imperator tedio et angore animi deficiens, Rome moritur, et de imperatore substituendo inter primates dissentitur, aliis filio ipsius Ottoni imperium deberi certantibus, aliis odio imperatricis a filio eius imperium transferre uolentibus ad Heinricum ducem, filium Heinrici, qui fuit pater primi Ottonis.  Hic Heinricus ipsum Ottonem puerum factiose raptum in custodia tenet; sed principes puerum de manu Heinrici extorquentes [216 1Kb] , in regno sublimant; et imperauit annis 18.


 984. 1. 29.

 Lotharius rex Francorum ad inuadendam Lotharingiam rursum laborans, urbem uirdunum et Godefridum ipsius urbis comitem capit.  Deodericus Mettensium episcopus obiit; et secundum prophetiam uiri Dei uix aliquis principum, qui in bello Calabrico euasit, diu superuixit. Episcopatum Mettensem suscepit Adelbero, uir sanctus et nobilis, filius Friderici ducis.


985. 2. 30.

 Lotharius rex, uidens Ottonem imperatorem uirtute militum suorum proficere, urbem uirdunum et Godefridum comitem reddit.


986. 3. 31.

 Lothario Francorum rege mortuo, Ludowicus  filius eius regnat in Francia anno uno.


987. 4. 1.

 Ludowico Francorum rege mortuo, Francis regnum transferre uolentibus ad Karolum ducem, fratrem Lotharii regis, dum ille rem ad consilium differt, rem Francorum usurpat Hugo, filius  Hugonis Parisiensis ex Hathuide sorore primi Ottonis imperatoris, et regnauit annis 9.  Herluinus primus nostri Gemmelacensis scilicet, cenobii abbas, longo in longa cecitate martyrio cruciatus moritur [217 1Kb]  .


988. 5. 1.

Inundatio aquarum frequens et ultra solitum ac diutina. Estas postea feruentissima et pluribus [218 2Kb] perniciosa, unde et fruges minorate sunt. Karolus dux regnum Francorum, ex paterna et auita successione sibi debitum, contra Hugonem regem suum nepotem repetit, eumque bello perurgens, Laudunum urbem capit. Hugo rex Karolum in Lauduno obsidet, sed secundo obsidionis mense obsessi prosilientes, castra obsidentium incenderunt, et ipse rex  Hugo, plurimis suorum peremptis, turpiter fugiens uix euasit.


989. 6. 2.

 Marinus Romane ecclesie 139us presidet. Siccitas magna uernalis, unde et satio primitiua impedita, et fames ingens secuta est. Fertur annonam pluisse de celo in Hasbanio. Alii etiam pisciculos paruos de celo pluisse ferebant [219 1Kb] . Nix nimia decidit; imber postea continuus, qui autumnalem sationem omnimodo denegaret. Karolus dux Montemacutum expugnat; Suessionis usque uastando peraccedit; inde Remim aggreditur, et Laudunum multa cum preda reuertitur.


990. 7. 3.

Karolus dux Remim occupat; archiepiscopum,  quem Hugo rex prefecerat, et quosdam primates capit et Lauduno relegat.


991. 8. 4.

Karolus dux moritur. Otto, filius eius, succedit ei in ducatu Lothariensium.


992. 9. 5.

 Remis synodo totius Francie congregata, Arnulfus, nepos Karoli ducis, quem ipse Karolus  episcopum Remis substituerat, omnium iudicio exordinatus dampnatur, et Adelgarius presbyter, qui urbem prodidit et portas Karolo aperuit, insolubiliter excommunicatur.  Gerbertus substituitur episcopus; sed quibusdam causam uentilantibus, non potuisse degradari Arnulfum  absque scientia et auctoritate pape Romani, Gerbertus depositus ad Ottonem imperatorem se contulit. Quem imperator receptum, primo eum Rauenne archiepiscopum, et postea constituit papam Romanum; unde est illud eius monosticum: Scandit ab R. Gerbertus ad R. post papa uigens R.


 993. R. 10. F. 6.

 In Burgundia Odilo Aruerne oriundus, ex clerico Briuatensi monachum professus in Cluniacensi cenobio, post Maiolum preficitur ipsi cenobio; quod per annos 56 miro religionis feruore rexit et prouexit. Qui egregie preter cetera pietate insignis, non solum uite exemplis, sed etiam miraculis in uita sua claruit. Qui cum reprehenderetur, quod in peccantes misericordior iusto esse uideretur, Si damnandus sum, inquit, malo damnari de misericordia, quam de duritia. Otto in imperatorem benedicitur  .


994. 11. 7.

Florebant hoc tempore in scientia litterarum in Lotharingia Herigerus abbas Lobiensis, Adelboldus  episcopus uultraiectensis; in Francia, Fulbertus episcopus Carnotensis, Abbo abbas Floriacensis, qui super calculum uictorii commentatus est.


995. 12. 8.

Gerbertus, qui et Siluester, Romane ecclesie 140us presidet, qui et ipse inter scientia litterarum claros egregie claruit. Quidam transito Siluestro Agapitum papam hoc in loco ponunt; quod non otiose factum esse creditur. Quia enim is Siluester non per ostium intrasse dicitur;---quippe qui a quibusdam etiam nichromantie arguitur; de morte quoque eius non recte tractatur; a diabolo enim percussus dicitur obisse; quam rem nos in medio relinquimus;---a numero paparum exclusus uidetur.  Unde lector queso, ut et hic et alibi, si qua dissonantia te offenderit de nominibus, uel annis, uel temporibus paparum, non mihi imputes, qui non uisa, sed audita uel lecta scribo.


996. 13. 9.

 Hugone Francorum rege mortuo, Rotbertus filius eius regnat in Francia annis 35.


997. 14. 1.

 Heribertus ordinatus Coloniensium episcopus, multa sanctitate claret.  Clarebat etiam hoc tempore inter Gallos Ansfridus; qui cum fuisset comes Bratuspantium, non minus iustitia quam potentia seculari famosus, deposito militie cingulo tonsoratus in clericum, eo prouectus est, ut ordinaretur episcopus uultraiectensis ecclesie.


 998. 15. 2.

 Agapitus Romane ecclesie 141us presidet [220 1Kb] .  Hoc tempore quidam religiosus ab Hierosolimis rediens, in Sicilia reclusi cuiusdam humanitate aliquandiu recreatus, didicit ab eo inter cetera, quod in illa uicinia essent loca eructantia flammarum incendia, que loca uocantur ab incolis Olle uulcani  , in quibus anime reproborum  luant diuersa pro meritorum qualitate supplicia, ad ea exequenda deputatis ibi demonibus; quorum se crebro uoces, iras et terrores, sepe etiam eiulatus audisse dicebat, plangentium quod anime damnatorum eriperentur de manibus eorum per elemosinas et preces fidelium, et hoc tempore magis per orationes Cluniacensium, orantium indefesse pro defunctorum requie. Hoc per illum abbas Odilo comperto, constituit per omnia monasteria sibi subiecta, ut sicut primo die Nouembris solemnitas omnium sanctorum agitur, ita sequenti die memoria omnium in Christo quiescentium celebretur. Qui ritus ad multas ecclesias transiens, fidelium defunctorum memoriam solemnizari facit.


999. 16. 3.

  In Italia Crescens patriciatu Romanorum arrepto contra Ottonem imperatorem rebellat.


1000. 17. 4.

 Anno Iesu Christi millesimo secundum supputationem Dionisii multa prodigia uisa sunt. Terremotus factus est permaximus; cometes apparuit; 19 Kalendas Ianuarii circa horam 9 fisso celo quasi facula ardens cum longo tractu instar fulguris illabitur terris, tanto splendore, ut non modo qui in agris erant, sed etiam in tectis, irrupto lumine ferirentur. Qua celi fissura sensim euanescente, interim uisa est figura quasi serpentis, capite quidem crescente, cum ceruleis pedibus.


1001. 18. 5.

 Octauianus secundum quosdam Romane ecclesie 142us presidet [221 1Kb] .  Otto imperator Rome Crescentem patricium bello aggreditur; sed uictus Crescens et ex fuga retractus, capitur, uilique iumento auerse impositus circumducitur, et paulatim membris truncatus, ad ultimum ante urbem suspenditur.


1002. 19. 6.

Otto imperator degens Rome, dum cum Romanis se remissius agit, tractans qualiter iura regni et ecclesie ad antiquum statum reformaret, Romani per hoc ad contemptum eius adducti, subito contra eum conspirant, et aliquot militum eius peremptis, eum in palatio obsident. Unde per industriam Heinrici  ducis Baioarie et Hugonis marchionis Italie simulato pacto uix extractus, Roma decedit cum Siluestro papa. Et quia uxor Crescentis imperatorem spe regnandi ad amorem suum pellexerat, dolens pro eius discessu, uenenum ei misit; quo ille consumptus, inter remeandum in Italia moritur. Milites transalpini corpus imperatoris defuncti cum insignibus imperii ad Galliam referentes, crebris Italorum incursibus lacessiti, armis sibi uiam parant. Sed  cum iam res in tuto esse putaretur, dux Baioarie Heinricus, iniuriato Heriberto Coloniensium archiepiscopo, a cuius ore omnes pendebant, insignia regni ab eo uiolenter extorsit, quasi iure hereditario sibi competentia. Fuit quippe filius Heinrici ducis, qui fuit genitus de Heinrico fratre primi Ottonis imperatoris.  Heinricus dux conciliatis sibi animis quorundam principum regni, unguitur in regem a Willigiso Moguntino archiepiscopo, et imperat annis 22.


1003. R. 1. F. 7.

 Heinricus imperator potentiores regni uiros, bella sibi concitare uolentes, celeriter deuincit, et reges gentilium in interiori Germania commorantes, qui Winidi dicuntur, tributarios sibi  facit. [ Abbo abbas Floriacensis in Wasconia martyrizatur [222 2Kb] .]


1004. 2. 8.

Gerardus Cameracensium episcopus  et Adelboldus uultraiectensis episcopus magni in ecclesia et in palatio habentur. Heinricus imperator Babenbergensem ecclesiam episcopalis sedis honore sublimat, et quia liberis carebat, eam omnium suarum rerum heredem facit. Unde Deodericus Mettensium episcopus, dolens dotem et patrimonium sororis sue Cunigundis imperatricis delegari ab imperatore ecclesie Babenbergensi, rebellat.


1005. 3. 9.

 Cometes horribili specie flammas huc  illucque iactans, in australi parte uisus est.  Mortuo Ottone duce, ducatus Lotharingie datur comiti Godefrido, filio Godefridi Ardennensis  . Chilpericus librum de ratione compoti hoc anno scripsit, ut apparet ex argumento ad inueniendos annos Domini per indictiones: Si uis, inquit, scire quot sint anni incarnati Christi, 66 ordines indictionum, qui fluxerunt ab eius incarnatione, multiplica per 15, fiunt 990. His adde duodecim, quia tertia indictione natus est Christus. Adde indictionem presentis anni, id est tres. Ecce habes hoc anno annos Christi 1005  .


1006. 4. 10.

 Fames et mortalitas tam grauiter per totum orbem inualuit, ut tedio sepelientium uiui adhuc  spiritum trahentes obruerentur cum mortuis.  Castrum ualentianas, situm in marcha Francie et Lotharingie, quod Balduinus comes Flandrensium inuaserat, imperator Heinricus obsidet,  concurrentibus ad auxilium eius Rotberto rege Francorum et Richardo comite Nortmannorum.


1007. 5. 11.

 Heinricus imperator, quia de obsidione ualentinianensi inefficax redierat, contra Balduinum profectus, castrum Gandauum inuadit, et depopulata terra aliquot Flandrensium primores capit. Unde Balduinus perterritus imperatori satisfacit, ualentianas reddit, datisque obsidibus cum sacramento fidelitatis, manus ei dedit. Postea imperator seditione suorum coactus, ualentianas Balduino beneficiauit, ut sibi contra motus suorum auxilio esset. Postea ei etiam Walachras addidit  .


1008. 6. 12.

 Baldricus Leodicensium episcopus ordinatur. Burchardus quoque fit Wormacensium  episcopus, qui in scripturis studiosus, magnum illud canonum uolumen edidit, scripturarum sententiis undique compilatis defloratum, collaborante sibi in hoc magistro suo Olberto abbate, uiro undecunque doctissimo.


1009. 7. 13.

 Leo Romane ecclesie 143us presidet.  Eclipsis solis facta est hora diei secunda.  Nortmanni Fresiam infestantes, Thile oppidum incendunt. Heinricus imperator Mettim urbem obsidet propter Deodericum fratrem uxoris sue contra se rebellantem, qui episcopatum ipsius urbis usurpauerat. Dux enim Mosellanorum Deodericus post fratrem suum Alberonem dato episcopatu  Mettensium filio suo adhuc puero, tutorem ei substituit ipsum Deodericum; qui puero urbe excluso et episcopatu usurpato, ipsum etiam Deodericum ducem bello cepit. Urbe ergo per obsidionem pene desolata, tandem pax conuenit.


1010. 8. 14.

 Bruno episcopus martyrizatur.  Nortmanni Fresiam repetunt, et multis cesis, uultraiectum opidum incensum est. Gens Ungarorum hactenus idolatrie dedita, hoc tempore ad fidem Christi conuertitur per Gislam sororem imperatoris, que nupta Ungarorum regi, ad hoc sua instantia  regem adduxit, ut se et totam Ungarorum gentem baptizari expeteret. Qui in baptismo Stephanus est uocatus; cuius merita per Ungariam multa  miraculorum gloria commendat.


1011. 9. 15.

 In Lotharingia iuxta montem Castrilocum fonticulus aque multis saluberrimus in  sanguinem conuersus est. Quod probauit mulier, que faciem suam ex huius fontis aqua lotam ostendit multis sanguinolentam.


1012. R. 10. F. 16.

Olbertus nostre, Gemmelacensis scilicet, ecclesie ordinatur abbas, uir moribus, religione, gemina scientia, bonis doctisque uiris aut conferendus aut preferendus [223 1Kb] .  Heinricus imperator Godefridum ducem cum exercitu in fines Bratuspantium mittit, [ad obsidendum castrum Louanium, sed inefficax rediit [224 2Kb] .]


1013. 11. 17.

 Heinricus imperator Italiam petens ut subueniret suis, quos Greci premebant circa Beneuentum, Salernum et Capuam debaccantes,  Troiam ciuitatem capit  .  Baldricus episcopus cum in uilla Huguardis dicta  castellum muniret, Lantbertus comes Louaniensis eum aggreditur, et episcopus, Lantberto uincente, multis suorum captis et occisis, graui atteritur infortunio.  Terremotus factus est maximus circa meridiem 14 Kal. Decembris.


1014. 12. 18.

 Heinricus rex in imperatorem benedicitur.  Baldricus episcopus in insula Leodicensi cenobium sancti Iacobi apostoli fundauit, ubi Olbertus abbas primus prefuit  .  Dux Godefridus Gerardum comitem multis modis regnum inquietantem bello uicit; in quo filio eius cum multis occiso, complices eius deterruit.


 1015. 13. 19.

 Hoc tempore sanctus Guictheht, qui et Adelbertus, Pragensis episcopus, apud Bructios martirizatur [225 1Kb] .] Godefridus dux comitatum Montensem depopulatur; quem Raginerus cum patruo suo Lantberto Louaniensi insecutus, apud Florinas pugnam conserunt, ubi plus quam quadringenti uiri occisi sunt, et ipse Lantbertus occubuit. Ubi res mira contigit.  Cum Lantbertus spem uictorie iam haberet---habebat quippe filacterium a collo usque ad pectus pendens, sanctorum reliquiis refertum, quorum patrocinio se in periculis tutum fore credebat,---instante ei termino uite filacterium illud a collo eius exiens, super tumulum campi exiluit; et mox comes antea  inuictus perimitur. Quidam militum filacterium accipiens, in caliga abscondit; sed coxa eius et crure  intumescente, rem prodidit, et filacterium domino suo Hetheloni  , fratri ducis, dedit.


1016. 14. 20.

 Symeon Siracusis Sicilie oriundus, et postea monachus in monte Syna, hoc tempore clarebat. Qui Hierosolimam ueniens, longam pro Christo peregrinationem suscepit, et cum Poppone Treuirorum archiepiscopo ad Gallias ueniens, Treueris in altitudine turris inclusus est ibique post multas hominum persecutiones, post multas demonum temptationes, beato fine quieuit  . Cuius merita frequens miraculorum gloria declarauit.


1017. 15. 21.

 Benedictus Romane ecclesie 144us presidet [226 1Kb] .  Cometes solito mirabilior  in modum trabis maxime per 4 menses apparuit.


1018. 16. 22.

 Guolbodo in episcopatu Leodicensium Baldrico succedit.  In Fresonia Deoderico comite, filio Arnulfi Gandauensis, debellante Fresones in uindictam patris sui ab eis occisi, Godefridus dux ad eum debellandum ab imperatore mittitur; et conserto prelio, repente uoce nescitur unde emissa, Fugite, fugite, cunctis fugientibus, multia paucis Fresonibus perimuntur; dux uero capitur.


1019. 17. 23.

 Godefridus dux impetrata Fresonibus ab imperatore totius iniustitie impunitate, a captiuitate  soluitur, et non multo post moritur  . Frater uero eius Gothelo in ducatu substituitur.


1020. 18. 24.

 Rodulfus rex Burgundie, insolentiis Burgundionum irritatus, regnum Burgundie Heinrico imperatori dare tractat; sed eum ab hac intentione reuocat simulata Burgundionum satisfactio.  Benedictus papa in Gallia  ad Heinricum imperatorem uenit [227 1Kb] .


1021. 19. 25.

 Heinricus imperator Colonie natalem Domini celebrans  Heribertum archiepiscopum olim a se iniuriose tractatum humili satisfactione placat. Cui reconciliatus archiepiscopus predixit se  propediem moriturum; et non multo post mortuus, magnis cepit clarere uirtutibus. Pilegrimus ei in episcopatu succedit.  Durandus  fit episcopus Leodicensium; quod quasi fabula in theatro mundi fuit, quod uir ex humillimo et pauperrimo seruilis conditionis genere dominis suis carnalibus dominabatur  .


1022. R. 20. F. 26.

 Aquisgrani conuentu regali et synodali per aliquot dies celebrato, tanta siccitas et intemperies eris excanduit, ut multi pre nimio ardore deficerent, multa etiam animalia subito deficerent, pauimento et marmoreis columnis tanto madore sudantibus, ut aqua esse respersa crederetur a nescientibus.


1023. 21. 27.

 Heinricus imperator, Rotbertus rex Francorum super Karum fluuium apud Euosium conueniunt,  de statu ecclesie, regni et imperii tractaturi, et condicto, ut super his confirmandis etiam papam Romanum simul ambo Papie oportune conuenirent, imperator regem et suos, multos etiam qui tantum ad demirandam imperatoriam maiestatem conuenerant, tanta liberalitate donauit, ut opibus regum Persarum aut Arabum posset comparari imperatoris munificentia. In pascha eclipsis solis facta est.


1024. 22. 28.

Heinricus imperator consulentibus se principibus super substitutione regni designans  Conradum, uirum regii generis et egregie libertatis, quippe qui nunquam se submiserat alicuius seruituti, moritur. Huius uitam Adelboldus episcopus uultraiectensis  scripsit. Cono dux prepotens cum ad imperium aspirare uellet, repudiatur instinctu Arbonis Moguntini archiepiscopi et aliquorum regni primatum; et Conradus ad imperium sublimatus, imperauit annis 15.


1025. 1. 29.

Iohannes Portuensis episcopus, frater Stephani pape nuper defuncti  , presidet Romane ecclesie 145us.  Huic Stephanus papa frater suus  apparens, dixit se infernalibus penis cruciari, sed sperare se interuentu Odilonis abbatis ueniam posse consequi. Pro quo Odilo tandiu omni  orandi genere laborauit, donec sibi reuelaretur, se pro illo exauditum esse.  Raginardus Leodicensium ordinatur episcopus, qui Leodii in monte publico cenobium sancti Laurentii instituit, eique Stephanum uirum sancte memorie abbatem primum prefecit.


1026. 2. 30.

Rotbertus rex Francorum ad inuadendam Lotharingiam animum intendit, sed cito ab hoc conatu destitit  . Gothelone duce, qui propter priuatum odium  grauabat regnum Conradi, et aliis principibus ad pacis unitatem adductis  , regi prosperitas et regno accreuit tranquillitas


1027. 3. 31.

 Cuonradus rex filium suum Heinricum adhuc  puerum in regnum sublimat Aquis  . Ipse in pascha Rome in imperatorem consecratus, quorundam Italorum contra se sentientium motus compescit. Florebat hoc tempore ecclesiastica religio per abbates nominabiles; in Francia quidem et Burgundia per Odilonem Cluniacensem pietate insignem, per Guilelmum Diuionensem seueritate reuerendum; in Lotharingia per Richardum uirdunensem, pia grauitate et graui pietate discretum, per Poponem Stabulensem, per Heliam Coloniensem [227* 1Kb] , per Olbertum et Stephanum Leodicenses, per Bernonem Augiensem.


1028. 4. 32.

Claruit hoc tempore in Italia Guido Aretinus, multi inter musicos nominis, in hoc etiam philosophis  preferendus, quod ignotos cantus etiam pueri facilius discunt per eius regulam, quam per uocem magistri aut per usum alicuius instrumenti; dum sex litteris uel sillabis modulatim appositis ad sex uoces, quas solas regulariter musica recipit, hisque uocibus per flexuras digitorum leue manus distinctis, per integrum diapason se oculis et auribus ingerunt intente et remisse eleuationes uel depositiones earundem sex uocum.


1029. 5. 33.

 Cuonradus imperator rebellantibus Sclauis, ad eos debellandos proficiscitur  .


 1030. R. 6. F. 34.

 Cuonradus imperator rebellantibus Ungaris, ad eos debellandos proficiscitur [228 1Kb] .


1031. 7. 35.

 Rotberto Francorum rege mortuo, Heinricus filius eius regnat in Francia annis 30 [229 1Kb] .  Hoc tempore iussu Cuonradi imperatoris regali et synodali conuentu apud Triburias inter cetera episcopi hoc capitulum decernere uoluerunt, ut si quando ieiunium primi mensis eueniret infra ebdomadam, qua caput ieiunii in quarta feria constat, amborum ieiuniorum celebritas unius officii expletione compleretur. Sed Gerardus Cameracensis et pauci cum eo  huic multorum decreto contradicentes, optinuerunt, ut ieiunium primi mensis in  altera ebdomada, in qua habetur officium, celebretur secundum antiquorum consuetudinem.


1032. 8. 1.

 Sanctus Bardo ordinatur Moguntie archiepiscopus  . Rotbertus et Richardus, minuende domo multitudinis causa hoc tempore a Nortmannia Francorum digressi, Apuliam expetunt; et Italis inter se dissentientibus, dum alteri contra alterum auxilium prestant, hac oportunitate Italos callide et fortiter debellant, et successus urgendo suos, nomen suum dilatant, et future prosperitatis sibi uiam parant.


1033. 9. 2.

 Eclipsis solis facta est circa meridiem  3 Kal. Iulii. Istiusmodi decretum a Francie episcopis datum est seruari subiectis sibi populis. Unus eorum dixit, celitus sibi delatas esse litteras, que pacem monerent renouandam in terra. Quam rem mandauit ceteris, et hec tradenda dedit populis: Arma quisquam non ferret, direpta non repeteret, et sui sanguinis uel cuiuslibet proximi ultor minime existens, percussoribus cogeretur indulgere. Ieiunium in pane et aqua omni 6 feria obseruarent, et in sabbatho a carne et liquamine abstinerent; soloque hoc contenti ieiunio in omnium peccatorum remissionem, nullam sibi scirent aliam adiiciendam penitentiam; et hec se seruare sacramento firmarent. Quod qui nollet, christianitate  priuaretur; et exeuntem de seculo nullus uisitaret nec sepulture traderet. Alia quoque importabilia quamplura dedere mandata, que oneri uisa sunt replicare. Hanc mandatorum nouitatem cum multi cupidi nouarum rerum libentius iusto amplecterentur, Gerardus Cameracensis, qui solus Lothariensium appendebat ad parochiam Francorum, nullius hortatu potuit adduci ad hec suscipienda, sed singula capitula refellebat, dicens genus hominum ab initio trifariam esse diuisum, in oratoribus, pugnatoribus, agricultoribus, et unum duorum, et duos unius egere auxilio. Ideo debere arma ferre, et rapinas reddi per auctoritatem legis et gratie; ultorem percussi uel occisi non exacerbari cogendo; sed secundum euangelium ei reconciliari; ieiunium  ei 6 uel 7 feria nec omnibus unum esse imponendum, quia non est una omnibus possibilitas, nec omnes hoc uno ieiunio contentos esse, quia non est una omnibus penitendi qualitas. Hec sacramento firmare uel sacramenti uiolationem periurio augere, non esse utile; his contradicentes excommunicari, infirmis uisitationem uel mortuis sepulturam negari, esse detestabile. Sufficere autentica patrum decreta, et super his neglectis impositum congruenter penitentie modum.


1034. 10 3.

Friderico Mosellanorum duce mortuo  , quia mares filios non habebat, quibus ducatus competeret, Gothelo dux impetrato ab imperatore etiam Mosellanorum  ducatu, in Lotharingia potentius principatur.


1035. 11. 4.

Burgundionibus non desistentibus a consueta contra regem suum insolentia, rex Rodulfus regnum Burgundie Conrado imperatori tradidit  , quod a tempore Arnulfi imperatoris per annos plus quam 130 gentis sue reges tenuerant; sicque Burgundia iterum redacta est in prouinciam.


1036. 12. 5.

Odo Campanensis regnum Rodulfi regis, auunculi sui, a Cuonrado imperatore nepote suo repetens, ut sub eo regat Burgundiam efflagitat [230 4Kb] .  Heinricus rex filius Guonradi uxorem  ducit filiam regis Anglorum  . Odo contra imperatorem bellans, Lotharingiam incursat, castella oppugnat, urbem Leucorum, que Tullus dicitur, obsidet, et in nullo temperat furori suo  .


1037. R. 13. 

 Herimannus Colonie ordinatur archiepiscopus [231 1Kb] . Odo Barum castrum obsidet et capit. Gothelo dux egre ferens insolentiam Francorum, cum Lotharingis occurrit Odoni; et conserto prelio apud Barum  , Odo perimitur, et Francorum exercitus graui cede attritus, a Lotharingia fugere compellitur.


1038. 14.  7. 

Nortmanni in Apulia copiis suis a Nortmannia paulatim adauctis, ad inuadendam Apuliam fortitudine  sua et Italorum imbecilitate animati, castellis et urbibus aut dolo aut uirtute captis, in Apulia potenter agunt, uicinisque gentibus terrorem sui nominis incutiunt. [Heinricus Louaniensis comes domi sue perimitur a captiuo Harmanno, eique succedit filius suus Otto. Cui immatura morte preuento, successit patruus eius Baldricus, qui et Lambertus [232 1Kb] .]


1039.  15.  8. 

 In mense Aprili, 8 Idus, uisa est in celo inter australem et orientalem plagam ignea trabes mire magnitudinis, que currens super solem iam ad occasum uergentem, uisa est in terram cadere; cuius uestigia diu uideri potuerunt.  Cuonradus imperator Italiam adit, ut rebellionem meditantes debellaret  . Et quia omnes Langobardi  coniurauerant, ut non paterentur quemlibet dominum, qui aliud quam ipsi uellent, contra se ageret, quosdam episcopos in uincula coniecit, et quia episcopus Mediolanensis fuga lapsus est, imperator suburbia Mediolani incendit. Die pentecostes  , cum imperator in parua ecclesia secus urbem ad missam coronaretur, tam grauia fuerunt tonitrua et fulgura, ut aliqui mente excederent, aliqui exalarent. Bruno uero episcopus, qui missam canebat, et secretarius imperatoris cum aliis tribus dixerunt, se inter missarum sollemnia uidisse sanctum Ambrosium, imperatori indignando comminantem. Imperator Italia decessit  . Pridie Idus Maii eclipsis solis fuit, et pridie Nonas Iunii imperator obiit. Post quem Heinricus, filius eius,  imperauit annis 17.


1040 1. 9. 

 Heinricus imperator uadit ad debellandum  Odelricum Bemanorum ducem; sed Bemanis uiriliter resistentibus, inefficax redit.


1041. 2. 10. 

 Heinricus imperator per orationes sanctorum uirorum auxilio Dei sibi procurato, superioris anni infortunium ultus, Odelricum ducem Bemie subiugat.


1042. 3. 11. 

Inter Ungaros bello intestino moto, Petrus rex ab eis depulsus regno  , auxilium Heinrici imperatoris interpellat; qui potenter ei patrocinans, Ungariam deuastat.  Guatho ex clero sancti Lantberti, uir spiritu sapientie et scientie et feruore religionis insignitus, ordinatur Leodicensium episcopus.


 1043. 4. 12. 

Apud Constantinopolim Constantinus Monomachus imperat.  Heinricus imperator iterum Ungariam ingressus, cum paucis Obbonem regem de bello fugauit, et lanceam, insigne regis, recepit; Petrum uero, quem Obbo expulerat, Ungarorum regno restituit, et Ungariam sibi tributariam fecit.


1044. 5. 13. 

 Fames ualida Galliam et Germaniam profligat, Gothelo dux obiit, cuius filius Godefridus, dum ei ducatus Mosellanorum denegatur  , altero ducatu repudiato, contra imperatorem rebellat.


1045. 6. 14. 

 Godefridus hortatu quorundam Dei fidelium ad recuperandam imperatoris gratiam adductus,  ab imperatore capitur et custodie mancipatur  ; sed filium suum obsidem dans, relaxatur  . Quo defuncto in obsidatu, ad rebellandum grassatur. Benedictus Simoniace papatu Romano inuaso  , cum esset rudis litterarum, alterum ad uices ecclesiastici officii exequendas secum papam consecrari fecit. Quod cum multis non placeret, tertius superducitur, qui solus uices duorum impleret.


1046. 7. 15. 

Aecclesia sancte Gerdrudis Niuigellensis  , que ante aliquot annos post neglegentiam et incuriam effusi sanguinis Domini concremata fuerat, in nouam reedificata, benedicitur presente Heinrico imperatore. Rome uno contra duos et duobus contra  unum de papatu altercantibus, rex Heinricus contra eos Romam uadit  ; et eis canonica et imperiali censura depositis, Suidigerus Babenbergensis  episcopus, qui et Clemens, Romane ecclesie 146us presidet, et ab eo Heinricus in imperatorem benedicitur  , iurantibus Romanis, se sine eius consensu nunquam papam electuros.  Instinctu Godefridi comes Flandrensium Balduinus  , contra imperatorem rebellat. Deoderico Mettensium episcopo defuneto, succedit Adelbero [233 1Kb] fratruelis eius, uir magne prudentie et sanctitatis.


1047. R. 8. F. 16. 

 Poppo, qui et Damasus, Romane ecclesie 147us presidet  .  Godefridus palatium Neomagi incendit et inreparabiliter destruit. Urbem quoque Claborum, que uirdunus dicitur, cum maiori sancte Marie ecclesia incendit  .   Franco scolasticus Leodicensium et scientia litterarum et morum probitate claret; qui ad Herimannum archiepiscopum scripsit librum de quadratura circuli, de qua re Aristoteles ait: Circuli quadratura, si est scibile, scientia quidem nondum est, illud uero scibile est.  Nix tanta in occidente cecidit, ut siluas frangeret.


1048. 9. 17. 

uiri religiosi et illustres sanctitate in Christo dormiunt, Odilo abbas Cluniacensis  , Poppo Stabulensis  .  Guatho episcopus Legiensis  , Olbertus sancte memorie abbas Gemmelacensis  . Guathoni Deoduinus in episcopatu succedit. Albertus, qui ducatum Mosellanorum Godefrido negatum  susceperat, a Godefrido perimitur   .  Ducatum eius Gerardus de Alsatia, alterum uero ducatum Fridericus optinet [234 1Kb] .  Bruno Leucorum episcopus Romane ecclesie 148us presidet  , qui uocatus Leo, nonus huius nominis papa. Hic cum ad capessendam sedem apostolicam Romam tenderet, audiuit uoces angelorum canentium: Dicit Dominus, ego cogito cogitationes pacis, et non afflictionis. Hic de multis sanctis cantus composuit, et multa fecit et scripsit ecclesie utilia. Hic cum in papatu pauperem leprosum ante fores offendisset, eum fotum diligenter in lecto suo collocauit; quem cum reserato ostio non inuenisset, in paupere se Christum suscepisse obstupuit.


 1049.  10. 18. 

Leo papa in Gallias ueniens, ut motus imperii a Balduino et Godefrido concitatos sedaret, Godefridum quidem imperatori reconciliauit;  Balduino pertinacius agente, contra eum imperator  exercitum duxit. Sed tandem Balduinus flexus, condicto die Aquis imperatori satisfecit  .  Leo papa in Gallia et Germania synodis habitis, statum ecclesie meliorabat [235 1Kb] .


1050. 11. 19. 

 Sanctus Tietbaldus inter nobiles Francorum non infimus hoc tempore clarebat; qui mundo et semetipso abnegato secutus Christum, in uincentia uenetie urbe reclusus, ibi 12 conuersionis sue anno beato fine quieuit. Qui quam accepto seruierit Deo, post mortem eius miraculorum prodidit magnitudo. Ossa eius in Gallias translata, multam multis in locis uenerationem meruerunt. Leo papa dum Nortmannos a Romanorum terminis deturbare satagit, multam calamitatem incurrit, quia cum  multis etiam ipse capitur  ; sed tamen relaxari noluit, nisi etiam suis relaxatis.  Bardo Moguntie episcopus obit  , cuius sanctitas per multam miraculorum gratiam patuit.


1051. 12. 20. 

 Balduinus Flandrensis inuaso Hagionensium comitatu contra imperatorem rebellat. Francia turbatur per Berengarium Turonensem, qui asserebat eucaristiam, quam sumimus in altari, non esse reuera corpus et sanguinem Christi, sed figuram corporis et sanguinis Christi. Unde contra eum et pro eo multum a multis et uerbis et scriptis disputatum est.


1052. 13. 21. 

 Rex Ungarorum ab imperatore Heinrico  dissentit; pro quo reconciliando Leo papa ad imperatorem uenit; sed amicis discordie interturbantibus, id frustra fuit. Leo papa Gerardum, Leucorum supra se quintum episcopum sanctitate uite mirabilem, synodo habita per auctoritatem apostolicam decreuit in numerum sanctorum confessorura in ecclesia solemniter habendum.


1053. 14. 22. 

 Balduinus comes terminos Lotharingie incursans, Hoium opidum incendit. Godefridus iterum rebellat, quia ducta uxore Bonefacii marchionis, iussu imperatoris a Langobardia excluditur.  Grecis in heresim multiformem declinantibus, auctore Michele patriarcha Constantinopolitano et Leone Acridano Bulgarum archiepiscopo,  Leo papa errores eorum redarguens, scribit contra eos librum firmis scripturarum testimoniis roboratum. Nicetas etiam monachus Constantinopolitanus, qui agnominabatur Pectoratus, scripsit contra Romanos  librum plenum erroris et stultitie, pretitulatum: De Azimo, de sabbato, de nuptiis sacerdotum.


1054. R. 15. F. 23. 

 Leo papa per epistolam ad imperatorem Constantinum scriptam animum eius sibi concilians, apocrisiarios suos, Humbertum uidelicet cardinalem episcopum Silue candide  , Petrum Amalfitanorum archiepiscopum, Fridericum quoque septimum leuitam et cancellarium, Constantinopolim dirigit ad confutandas Grecorum hereses, qui ut simoniaci donum Dei uendebant, ut ualesii hospites suos castratos etiam ad episcopatum promouebant, ut Arriani rebaptizabant Latinos baptizatos in nomine sancte Trinitatis, ut Donatiste in sola Grecia orthodoxam  esse ecclesiam iactabant, ut Nicholaite nuptias sacerdotibus concedebant, ut Seueriani maledictam dicebant legem Moysi, ut Pneumathomagi professionem Spiritus sancti a simbolo abscidebant, ut Nazareni Iudaismum obseruabant. Paruulos morientes ante octauum a natiuitate diem baptizari, mulieres in partu uel menstruo periclitatas communicari, uel si pagane essent baptizari prohibebant; Latinos uocabant Azimitas, et eos nimis persequentes, eorum ecclesias claudebant; de fermentato sacrificabant; in filiis suis Romanam ecclesiam anathematizabant, eique ecclesiam Constantinopolitanam preponebant. Ab imperatore ergo benigne habiti, Nicetam monachum ante eum uicerunt, adeo  ut librum, quem contra Romanos scripserat anathematizaret et incenderet. Michele patriarcha nolente eis colloqui, carta excommunicationis coram clero et populo super altare sancte Sophie posita, recedunt. Michel cartam ipsam corrumpens populoque legens, illos ab imperatore reuocatos ad synodum absente imperatore conuocauit, ut a populo lapidarentur. Quod imperatore prohibente, Michel commouit populum contra eum; sed conuictus cartam excommunicationis falsasse, Michel omnesque sui a gratia et palatio imperatoris remoti sunt. Humbertus episcopus Silue Candide hec descripsit, et scripta Nicete monachi et Leonis Acridani Bulgarum archiepiscopi confutauit; que de Latino in Grecum translata, iussu imperatoris Constantini a  Grecis recepta sunt.  Heinricus imperator filio suo Heinrico puero quinquenni in regem sublimato Aquis  , contra Balduinum proficiscitur. Qui Scaldim fluuium Balduino fugiente  transiens, omnia depopulatur; et insuper apertis sibi Clausule  portis, multam cedem inimicorum facit; et ultra progressus, Lantbertum comitem  Balduini satellitem cum multis perimit; multos etiam Flandrensium primates exercitum suum prosequentes concludit intra urbem Tornacum, et obsessos capit  Leo papa moritur  .


1055. 16. 24. 

Gebahardus Eistedensis episcopus, qui et uictor, Romane ecclesie 149us presidet  . Anno ordinatur Colonie archiepiscopus  . Imperatore in Italia constituto, milites eius Sclauis et Lutitianis bello congressi, multi capiuntur aut perimuntur. Balduinus Flandrensis cum Godefrido auunculum  suum Fridericum ducem intra Andouerpum obsidet, sed concurrentibus Lotharingis, ab oppugnatione desistit. Cuius meriti Leo papa nonus apud Deum fuerit, cunctis patuit, cum multis ad sepulcrum eius Rome miraculis ostensis Deus eum clarificauit.


1056. 17. 25. 

uictor papa in Gallias ueniens, gloriose ab imperatore suscipitur;  et eo presente, non multo post imperator Heinricus moritur  , et post eum filius eius Heinricus imperat annis 50 [236 1Kb] .


1057. 1. 26. 

Colonie generali conuentu habito  , Balduinus et Godefridus mediante uictore papa ad gratiam regis et pacem reducuntur, et omnes bellorum  motus sedantur.


1058. 2. 27. 

In Fresonia captis ab imperatore Heinrico aliquibus castellis, Fresones a rebellione refrenantur.  Paderbrunna Germanie ciuitas combusta est cum maiori ecclesia. In monasterio autem monachorum Scottus quidam monachus, nomine Paternus, multo tempore reclusus, qui etiam hoc incendium sepe predixerat, propter propositum reclusionis exire nolens, se comburi passus est.


1059.  3. 28. 

Fridericus, filius Gothilonis ducis, ex clerico sancti Lantberti septimus leuita Romane ecclesie, quia exosus erat imperatori Heinrico pro odio fratris  sui Godefridi ducis, post legationem Constantinopolitanam apud Casinenses monachus, et postea abbas factus, electione Romanorum Romane ecclesie 150mus presidet, alteratus nomine Stephani  .  In pago Bracbatensi iuxta Tornacum multitudines colubrorum altrinsecus congregate, prodigioso prelio inter se concurrunt; et multis utrinque occisis, uicta pars fugiens in cauo arboris se abscondit, altera pars uincentium more insequens, cum sibilo circumstrepebat, donec circumiecto ab hominibus igne omnes concremate sunt.


1060. R. 4. F. 92. 

 Gerardus Florentie episcopus, qui et Nicholaus, Romane eclessie 151mus presidet   Heinricus rex Francorum obit  , Philippus filius eius post eum regnat annis 49 [237 1Kb] .


1061. 5. 1.

 Marianus crhonographus [238 1Kb] claret; qui a Scottia in Gallias ueniens, Colonie factus monachus,  primo apud Fuldam, postea apud Moguntiam reclusus est.


1062. 6. 2.

Anno episcopus Coloniensis consilio primorum regni indigne ferentium, per Agnetem matrem imperatoris Heinrici regnum non uiriliter gubernari, puerum uiolenter et industrie captum sub tutela sua accepit, et imperii regimen a matre eius amouit; et de hac re coram cunctis ratione reddita, gratiam domini sui imperatoris recepit, et per ipsum filium ad gratiam matris eius rediit. At imperatrix necessitatem uertens in uoluntatem, ut obstrueret os loquentium [239 1Kb] de se iniqua, non solum honore regni, sed etiam onere seculi reiecto, Rome ad limina  apostolorum se contulit  , ibique usque ad finem uite  omnibus bonis exemplo et miraculo fuit.


1063. 7. 3.

Hoc anno finitur magnus ciclus [240 1Kb] annorum 532, continens ciclos decennouennales 28, qui ad omnem rationem paschalis compoti omnino utilis, ab euo in euum in semet ipsum sine errore reuoluitur.  Sed hoc in eo reprehensibile esse uidetur, quod annis dominice incarnationis ei inconsiderate prescriptis, discordat a ueritate euangelii in anno dominice passionis, preferens 14 lunam Aprilis eo anno in prima feria fuisse; quod omnino falsum est, quia secundum fidem euangelii eo anno luna 14 Aprilis fuit in 5 feria, et in 6 feria luna 15 [8 Kal. Aprilis [241 2Kb] ] Dominus passus est. Exercitus multus a Galliis in Hispanias ad debellandos Saracenos proficiscitur; sed omni regione a Saracenis uastata, urgente fame inefficax reuertitur.


1064. 8. 4.

 Ciclus magnus annorum 532 bis a Christi natiuitate exactus, tertio incipit. Alexander Lucensis episcopus Romane ecclesie 153us [242 1Kb] presidet  .  Contra quem Cadelo Parmensis episcopus papatum ambiens, magno scandalo ecclesie fuit; quia longa inter eos concertatio etiam usque ad homicidia prorupit [243 2Kb] .


1065. 9. 5.

 Friderico duce mortuo, Godefridus ducatum recepit  . Herardus rex Anglorum obit, eique Araldus succedit. Multi usque ad septem milia orandi uoto Hierosolimam petentes, ab Arabitis in parasceue in quodam castello obsessi sunt, et ita occisi aut uulnerati sunt, ut de septem et eo amplius milibus uix duo milia reuersi sint.


1066. 10. 6.

 Cometes apparuit tota paschali ebdomada. Harwich rex Nortdanymbrorum  cum mille  pene nauibus uenit in Angliam regnaturus, et in urbe Eburaci plus quam mille laicos, centum presbiteros de Anglis occidit. Cui Aroldus rex Anglorum cum septem legionibus superueniens, eum cum multis occidit. Interim Guillelmus comes Nortmannorum cum Francis Angliam intrat, et conserto  cum Anglis prelio, Araldum, cum multis milibus perimit, et regnat in Anglia annis 26. [ Obiit sanctus Tietbaldus, in uincentia uenetie urbe reclusus [244 1Kb] .]


1067. R. 11. F. 7. A. 1.

 Cuono, qui et Conradus, primicerius Coloniensis, ab imperatore Heinrico ad suscipiendum archiepiscopatum Treuirorum missus, capitur a comite Treuirorum Deoderico, et a satellitibus eius in silua ductus, de rupe tertio precipitatur, et adhuc illesus, gladio transuerberatur. Corpus eius foliis silue optegitur; quod a rustico inuentum ad uillam defertur et sepelitur; inde a Deoderico uirdunensium episcopo transportatum ad Tolegium monasterium, multis statim miraculis a Deo  glorificatur  . Rome duobus de papatu contendentibus, Mantue synodus colligitur  ; et mediante Annone Coloniense archiepiscopo, Alexander se iureiurando de symonia expurgans, in sede apostolica subrogatur, Cadelo uero ut symoniacus repudiatur [245 1Kb] .


1068. 12. 8. 2.

Deodericus comes Treuirorum, de martyrizato Conone apud Deum et homines reus, exiliatur ab imperatore; et suscepta peregrinatione Hierosolimam eundi, quid de eo et de omnibus, qui in comitatu eius pergebant, actum sit, adhuc nescitur.  Hinc Francis, hinc Scottis Angliam infestantibus, Angli fame consumuntur, multi eorum etiam humanis carnibus uescuntur.


 1069.  13. 9. 3.

Fluminibus glaciali rigore constrictis, imperator Heinricus terram Lutitianorum ingressus, eos nimia cede prosternit, et terram nimium depopulatur.


1070. 14. 10. 4

 Gerardus dux Mosellanorum moritur. Moritur etiam dux Godefridus  . Gerardo filius eius Deodericus, Godefrido succedit filius eius Godefridus Gimbosus, etsi corpore exiguus, tamen animo eximius. Ungari contra Salomonem regem suum rebellionem meditantur; sed terrore Heinrici  imperatoris, cuius soror nupserat Salomoni, refrenantur.


1071. 15. 11. 5

Treuiris in ecclesia sancti Paulini confessoris in cripta subterranea inuenitur corpus sancti Paulini, quod olim a Frigia, ubi exulauerat, reportatum ibi a Felice episcopo [246 1Kb] , catenis ferreis fuerat suspensum, et iuxta eum multa corpora sanctorum; ad dexteram scilicet eius, Palmatius consul et patricius Treuirorum; ad sinistram Tyrsus, unus de principibus Thebee legionis, cum multis Thebeorum in hac urbe a Rictiouaro martyrizatus; ad caput septem senatores urbis, Maxentius, Constantius, Crescentius, Iustinus, et tres fratres Leander, Alexander, Sother; ad pedes Ormisda, Papirius, Constans, Iouianus.  Et cum multi alii ibi iacerent, horum tantummodo nomina et tempus et dies Passionis auree littere in pariete scripte signabant; eosque omnes sub Rictiouaro passos fuisse docebant. Godefridus dux ulteriores Fresones bello aggressus, eos pene ad internecionem delet.


1072. 16. 12. 6.

Balduino iuniore Flandrensium comite defuncto [247 1Kb] , Rotbertus, frater eius, consensu Flandrensium contra Arnulfum fratruelem suum Flandriam occupat. Arnulfus cum Philippo Francorum rege occurrit patruo suo Rotberto; et pugna conserta, Arnulfus perimitur, Philippus rex fuga liberatur, et multis occisis, hinc Richildis, Arnulfi mater, illinc Rotbertus capitur; et altero pro altero  relaxato, bellum inter eos uario euentu protrahitur.


1073. 17. 13. 7.

 In hoc anno duobus magnis annis a 15 anno Tyberii cesaris reuolutis, omnia secundum cursum solis et lune concordant illi anno, quo baptizatus est iehsu Christus; id est 8 Idus Ianuar., die dominico epiphanie, initium ieiunii eius in secunda feria, temptatio eius 15 Kal. Mart. in 6 feria  Hildibrandus archidiaconus Romanorum, qui et Gregorius, Romane ecclesie 153us presidet  .  Herimannus Leodicensis fit Mettensium episcopus. Duobus fratribus Russorum regibus de regno contendentibus, alter eorum a consortio regni pulsus, interpellat Heinricum imperatorem  , se et regnum Russorum ei submittens, si eius auxilio regno restitueretur. Sed id frustra fuit; quia grauissima in imperio Romano orta dissensio monebat magis sua tueri, quam aliena adquirere. Saxones enim multis et magnis iniuriis et iniustitiis ab imperatore affecti, contra eum rebellant; ad quos debellandos imperator instanter intendit.


1074. R. 18. F. 14. A. 8.

 Gregorius papa celebrata synodo symoniacos anathematizauit, et uxoratos sacerdotes a diuino officio remouit,  et laicis missam eorum audire interdixit [248 1Kb] , nouo exemplo, et ut multis uisum est inconsiderato preiudicio, contra sanctorum patrum sententiam  , qui scripserunt, quod sacramenta que in ecclesia fiunt, baptismus scilicet, crisma, corpus et sanguis Christi, Spiritu sancto latenter operante eorundem sacramentorum effectum, seu per bonos, seu per malos intra Dei ecclesiam dispensentur, tamen quia Spiritus sanctus mistice illa uiuificat, nec bonorum meritis dispensatorum amplificantur, nec malorum peccatis attenuantur. Unde est: Hic est qui baptizat. Ex qua re tam graue oritur scandalum, ut nullius heresis tempore sancta ecclesia grauiori scismate discisa sit  , his pro iustitia, illis contra iustitiam agentibus; aliis a symonia non declinantibus, aliis  notam auaritie honesto nomine pretexentibus dum hoc quod se gratis dare iactant, sub caritatis nomine uendunt, et ut de Montanis dicit Eusebius, sub nomine  oblationum artificiosius munera accipiunt; porro continentiam paucis tenentibus, aliquibus eam modo causa questus ac iactantie simulantibus, multis incontinentiam periurio aut multipliciori adulterio cumulantibus; ad hoc hac oportunitate laicis insurgentibus contra sacros ordines, et se ab omni ecclesiastica subiectione excutientibus. Laici sacra misteria temerant et de his disputant; infantes baptizant, sordido humore aurium pro sacro oleo et crismate utentes; in extremo uite uiaticum dominicum et usitatum ecclesie obsequium sepulture a presbiteris coniugatis accipere paruipendunt; decimas presbiteris deputatas igni cremant; et ut in uno cetera perpendas, laici corpus Domini a presbiteris coniugatis consecratum sepe pedibus et conculcauerunt, et  sanguinem Domini uoluntarie effuderunt, et multa alia contra ius et fas gesta sunt in ecclesia; et hac occasione multi pseudomagistri exurgentes in ecclesia, profanis nouitatibus plebem ab ecclesiastica disciplina auertunt.


1075. 19. 15. 9.

 Heinricus imperator Saxones grauissimo prelio uincit  , cosque iterata expeditione perurgens, cunctos eorum principes, episcopos, duces, comites ceterosque potentes, ad deditionem cegit. Ungari contra imperatorem rebellant, regemque suum Salomonem regno deturbatum, sub diutina custodia excruciant.  Deoduinus episcopus Leodicensium obit, cui Hienricus uita et genere nobilis succedit.  Anno archiepiscopus Coloniensis  obit  , quia parochiam suam rebus et monasteriis a se fundatis ampliauit, inter que preminet cenobium Sigebergense [249 1Kb] .


 1076. R. 20. F. 16. A. 10.

Gregorius papa totus in Heinricum imperatorem inuehitur, et quoscunque potest ab eo uerbis et scriptis auertit; animum etiam Agnetis matris ipsius ab eo alienat.  Sicarius in Fresonia Godefridum ducem perimit [250 2Kb]  . Hoc anno, qui est 13 annus primi decennouennalis cicli in repetito magno anno Dionisii, duobus magnis annis a passione Domini reuolutis, omnia que ad cursum solis et lune spectant, anno dominice passionis concordant. Unde apparet, quod Dionisius non recte annos Domini ciclo suo annexuit. Quia enim ab anno Domini 532 ciclum suum orditus est, nimirum intendit, Christum fuisse natum anno secundo prioris magni anni; ac per hoc hic annus anno dominice  passionis concordans, debuisset esse magni cicli annus non 13, sed 33, quia is fuit annus passionis Domini. Et per hanc consequentiam solaris et lunaris cursus, concordantem euangelice ueritati, Dionisius posuit natiuitatem Christi uiginti uno annis tardius quam debuit.  Gelu magnum a Kalendis Nouembris usque ad equinoctium uernale [251 1Kb] .


1077. 21. 17. 11.

 Heinricus imperator coacto Wormacie concilio 24 episcoporum et multorum primatum regni decerni iubet  , omnia decreta et facta Hildibrandi [252 1Kb] pape irrita esse debere; ibique omnes preter paucos Hildibrandum abiurant, eumque papatu abdicandum esse iudicant.  Hildibrandus  econtra imperatorem Heinricum Rome excommunicat  , sub hoc optentu, ut primates regni quasi iusta ex causa excommunicato regi contradicant. Dominica palmarum circa horam sextam sereno celo stella apparuit. Principibus Saxonum, qui in deditione imperatoris erant, relaxatis per eos quibus commissi erant, Saxones rebellant instinctu Hildibrandi pape. Ipse papa occurrens imperatori in Langobardia, sub falsa cum pace absoluit  . Omnes enim qui prius Hildibrandum abiurauerant, periurio periurium cumulantes, imperatorem abiurant, et Rodulfum ducem Burgundionum super se regem statuunt  ; corona ei a papa missa, cui erat inscriptum: Petra dedit Petro, Petrus diadema Rodulfo.  Hunc Sigifridus archiepiscopus  Moguntie in regem benedixit; et facta a Moguntinis seditione contra eos, Rodulfus cum archiepiscopo noctu aufugit. Hildibrandus papa omnes aduersantes imperatori absoluit ab infidelitate et periurio. Imperator, Alpium aditibus contra se ubique munitis, omnes eorum insidias frustratus, statim per Aquileiam uenit Radisponam  , et Rodulfum adortus, eum fugere compulit, et iterata expeditione Sueuiam depopulatur.


1078. 22. 18. 12.

 Heinricus imperator Sueuiam peruagatus, castella frangit, et omnia depopulando, inimicis suis formidinem, amicis addit fortitudinem, et multos, qui ex desperatione rerum a se defecerant, ad se retrahit. Herimannus episcopus, Hildibrando pape  ad animam confederatus ac per hoc imperatori rebellis, Mettensi urbe pellitur.


1079.  23. 19. 13.

 Hoc tempore in oriente Turci super Arabes et Saracenos inualuerant, et Armeniam et Siriam incursantes, multas urbes et ipsam Antiochiam capiunt.  Heinricus imperator in pentecoste  conuentu habito Moguntie, decernit Hildibrandum a papatu esse deponendum; et Langobardiam petens  , Guicbertum Rauenne archiepiscopum pro Hildibrando papam designat.


1080. 24. 20. 14.

Hildibrandus papa quasi diuinitus reuelatum sibi predixit, hoc anno falsum regem esse moriturum  . Et uerum quidem predixit, sed fefellit  eum de falso rege coniectura secundum suum uelle super Heinrico rege interpretata [253 1Kb] .  Rex enim Heinricus Saxonibus graui prelio congreditur, et in congressu falsus rex Rodulfus cum multis Saxonie principibus extinguitur  .  Moguncia magnum terremotum persensit Kalendis Decembris.


1081. 25. 21. 15.

 Moguncia ex maxima parte incendio conflagrauit. Magnus terremotus cum graui terre mugitu factus est 6 Kal. Aprilis  prima hora noctis, portendens forte imminens malum, quod in toto orbe insonuit, et unde terra doluit et dolet.  Heinricus enim imperator ad debellandum papam Hildibrandum Italiam petit; contra quem papa  urbibus et castellis munitis, se ad rebellandum accingit, eumque Romam hostiliter adeuntem non recipit.


1082. R. 26. F. 22. A. 16.

Heinricus imperator expugnatis urbibus et castellis, que contra se pro Hildibrando erant, Romam Leonianam obsidet.  In Gallia  Herimannus, miles Herimanni episcopi, corona sibi imposita  , post Rodulfum in Saxonia tirannidem exercet. Marianus Scottus chronicam suam a Christi natiuitate inchoatam usque ad hunc annum perduxit, qui erat etatis sue annus 56, multum laborans corrigere errorem de annis Domini, qui inuenitur in ciclo Dionisii; quod facile est uidere, hinc positis ab eo annis Domini secundum ciclum Dionisii,  altrinsecus autem secundum ueritatem euangelii.


1083. 27. 23. 17.

 Heinricus imperator Roma Leoniana capta, Romam obsidet. Condicta inter imperatorem et papam die ad causam inter eos discernendam, cum pax dissimulante papa inter eos non conueniret, Romani et multi Italie episcopi a papa desciscunt; qui fugiens ad Nortmannos se contulit  .


1084. 28. 24. 18.

 Romani imperatorem Heinricum urbe recipiunt  ; et eorum iudicio Hildibrandus papa abdicatur, et Guicbertus Rauennarum archiepiscopus in sedem apostolicam intronizatus  Clemens nominatur; his qui pro imperatore erant, contendentibus,  iuste Hildibrandum esse depositum tanquam maiestatis reum, qui contra imperatorem alium regem ordinauerit, et rebellandi audaciam adsumpserit; his autem qui contra sentiebant, reclamantibus, uniuersalem papam non uniuersali concilio, paucorum iudicio, laicali censura, imperiali potentia, non posse a pontificatu amoueri; et  quod grauius est, in loco uiuentis episcopi aliquem suffectum contra canonicam auctoritatem agere; et cetera id genus [254 1Kb] . Heinricus rex patricius Romanorum constituitur,  et a Clemente in imperatorem benedicitur [255 1Kb]  .


1085. 29. 25. 19.

Heinricus imperator Moguncie regali et synodali conuentu coacto  , exigit ab omnibus, ut Hildibrandi depositionem et Guicberti ordinationem subscripto approbent. Cui aliqui manu et ore fauentes, corde tamen Hiltibrando adherebant. Herimannus Mettensis, sibi absenti abiudicato episcopatu, iterum urbe pellitur. Imperator in episcopatu Mettensi unum et alterum mercennarium supposuit, sed oues Christi non audierunt uocem alienorum.   Imperator Saxones aggreditur  ; illi pacem petunt et impetrant, pacti ut omnibus pro hac rebellione proscriptis sua restituantur. Quod quia factum non est, iterum rebellant  ; incentore pre cunctis Egberto comite, imperatoris consanguineo. Gualcherus ex clero sancti Lantberti in Anglia episcopus, Anglorum odiis innocens impetitur, et in celebrando missam ab eis quasi alter Stephanus papa martirizatur. Hildibrandus papa apud Salernum exulans, moritur  . De hoc ita scriptum repperi: uolumus uos scire, qui ecclesiastice cure solliciti estis, quod domnus apostolicus Hildibrandus nunc in extremis suis ad se uocauit unum de 12 cardinalibus, quem multum diligebat pre ceteris, et confessus est Deo et sancto Petro et toti  ecclesie, se ualde peccasse in pastorali cura, que ei ad regendum commissa erat, et suadente diabolo contra humanum genus odium et iram concitasse, postea uero sententiam que in orbe terrarum effusa est, pro augmento christianitatis cepisse dicebat. Tunc demum misit predictum confessorem suum ad imperatorem, et ad totam ecclesiam, ut optaret illi indulgentiam,  quia finem uite sue aspiciebat. Et tam cito induebat se angelicam uestem, et dimisit ac dissoluit uincula omnium bannorum suorum imperatori et omni populo christiano, uiuis et defunctis, clericis et laicis; et iussit suos abire de domo Deoderici, et amicos imperatoris ascendere.


1086. R. 30. F. 26. A. 20.

Saxones urbem Wirziburch obsidentes, ut episcopum ipsius Alberonem a ciuibus expulsum restituant sedi sue, Heinricus imperator aggreditur. Sed exercitus eius diuinitus exterritus cessit, et ceciderunt ex eis plus quam 4 milia, a parte Saxonum 14 tantum occisis  . Nimia aquarum inundatio multis in locis damno et periculo fuit. In Italia tanta diluuies fuit, ut rupes liquore aquarum dissolute,  plures uillas ruina sua exterminarent. Casinensium abbas Desiderius, qui et uictor, contra Clementem fit papa, sed dissenteria dissolutus, non multo post moritur  . Anselmus Lucensis episcopus, Hildibrandi pape cooperator indefessus, apud Mantuam exulans moritur  ; qui in Hieremiam et in Psalmos tractatus edidit, et doctrinam Hildibrandi libro luculento confirmauit; cuius sanctitas miraculis declarata est. Domestice aues, pauones, galline et auce, a domibus se extraneantes, fiunt siluatice.


1087. 31. 27. 21.

Inter imperatorem et Saxones uario euentu plus uice simplici pugnatur.  In Italia uenetianis meditantibus auferre corpus sancti Nicholai  a Myrea Lycie a Turcis desolata, preoccupauerunt eos uarenses ciues numero 47, et ab Antiochia Myream uenientes, a 4 monachis tantum ibi inuentis extorserunt sibi ostendi tumbam sancti; qua effracta, ossa sancti in olei liquore natantia integro numero extraxerunt, et uarim cum gloria attulerunt. Facta est hec translatio anno 745 a depositione sancti Nicholai  . Pisces in aquis moriuntur [256 1Kb] .


1088. 32. 28. 22.

In Hyspania rex Gallicie Amful Saracenos fortiter debellat, et Toletum, maximam eorum urbem, per aliquot annos obsessam tandem expugnat, et cultum christianitatis in ea dilatat. Odo ex monacho Cluniacensi episcopus Ostiensis, contra imperatorem  et Guicbertum fit papa, et Urbanus nominatur [257 1Kb]  . Hinc in ecclesia scandala et in regno augescunt discidia, dum alter ab altero dissidet, dum regnum  et sacerdotium dissentit, dum alter alterum excommunicat, alter alterius excommunicationem aut ex cause aut ex persone preiudicio despicit; et dum alter in alterum excommunicandi auctoritate magis ex suo libitu, quam ex iustitie respectu abutitur, auctoritas illius, qui dedit potestatem ligandi ac soluendi, omnino despicitur . Nimirum, ut pace omnium bonorum dixerim, hec sola nouitas, ne dicam heresis, necdum in mundo emerserat, ut sacerdotes illius, qui dicit regi apostata, et qui regnare facit ypocritam propter peccata populi, doceant populum, quod malis regibus nullam debeant subiectionem, et licet ei sacramentum fidelitatis fecerint, nullam tamen fidelitatem debeant, nec periuri dicantur, qui contra regem senserint;  imo qui regi paruerit pro excommunicato habeatur, qui contra regem fecerit, a noxa iniustitie et periurii absoluatur.


1089.  33. 29. 23.

 Colonie post Siguinum Herimannus ordinatur archiepiscopus  . Godefrido  , Godefridi Gimbosi ex sorore nepoti, tandem datur ducatus Lotharingie.  Annus pestilens, maxime in occidentali parte Lotharingie; ubi multi, sacro igni interiora consumente computrescentes, exesis menbris instar carbonum nigrescentibus, aut miserabiliter moriuntur, aut manibus et pedibus putrefactis truncati, miserabiliori uite reseruantur, multi uero neruorum contractione distorti tormentantur.


 1090. 34. 30. 24.

Heinricus imperator ad debellandos aduersantes sibi Italiam reppetit  . Herimannus tyrannus a Saxonia Lotharingiam repetens, ad concitandos regni motus laborat. Qui dum muro castelli cuiusdam incaute approximat, iacto de turri saxo in capite percutitur, et moritur  . Mettis corpus sancti Clementis, primi episcopi ab apostolis illic ordinati, inuentum leuatur. Herimannus episcopus permissu imperatoris a Mettensibus urbe receptus, dum post prandium liberaliter celebratum in lecto se reclinasset, mortuus inuenitur [258 1Kb]  . In Saxonia Egbertus comes, dum fideles imperatoris bello insequitur, et ipse perimitur. Sterilitas frugum terre augescit, et fames paulatim irrepit.


 1091. 35. 31. 25.

 Heinricus imperator in Italia castella et munitiones aduersantium sibi expugnat, Mantuam quoque  obsidet et capit  . Bone memorie Heinricus Leodicensium episcopus, amator pacis et religionis obit  , eique Otbertus ex clero eiusdem ecclesie succedit.


1092. R. 36. F. 32. A. 26.

Guilelmus rex Anglorum, uir singularis censure et seueritatis, obit  . Guilelmus filius eius succedit. Incentoribus Saxonici belli omnibus pene peremptis, Saxones pertesi malorum, composita inter se pace quiescunt ab omni motu bellorum. Westfali Fresoniam aggressi, omnes pene a Fresonibus perimuntur [259 1Kb]  .


1093. 37. 33. 1.

Conradus filius imperatoris Heinrici in Italia se ad patris sui aduersarios contulit; et multis se a  patre ad filium uertentibus, hec res priores patris uictorias multum offuscat, et uires eius attenuat. Iaculum ignitum a meridie ad aquilonem per celum ferri uisum est Kalendis Augusti, prima hora noctis.


1094. 38. 34. 2.

 In Gallia et Germania grauis hominum mortalitas facta est. In Italia illi, qui se ad imperatorem ab hostibus eius transtulerant, eo ad Galliam  reuerso, omnes pene ad hostes eius rursum transeunt, et munitiones ab eo expugnatas contra eum muniunt.


1095. 39. 35. 3.

 Fames diu concepta ualidissime ingrauatur,  et fit annus calamitosus, multis fame laborantibus et pauperibus per furta et incendia ditiores grauiter uexantibus. Cum ualido uentorum turbine etiam terremotus factus est media nocte, 4 Idus septembris. Rex Anglorum a fratribus suis bello sollicitatur in Normannia et Anglia. In multa terrarum parte pridie Nonas Aprilis circa diluculum stelle perplures simul de celo in terram cecidisse uise sunt; inter quas unam maximam labi in terra cum quidam in Francia stuperet, et notato loco ubi labi uisa est, cum aquam ibi fudisset, fumum cum feruoris sono inde exire magis stupuit. Heinricus comes Louaniensis perimitur. In comitatu Namucensi panem subcinericium quasi sanguine infectum uidimus. Rex Ungarorum moritur [260 1Kb] .  Urbanus  per Burgundiam et Franciam habitis conciliis, Hildibrandi decreta renouat et confirmat; Philippum regem Francorum, qui uiuente uxore sua superduxerat alterius uiuentis uxorem, excommunicat.


1096. 40. 36. 4.

Eclipsis lune facta est 3 Idus Februarii. Rursus  7 Idus Augusti eclipsis lune facta est.  Occidentales populi, dolentes loca sancta Hierosolymis a gentilibus profanari, et Turcos etiam terminos christianorum iam multa ex parte inuasisse, innumerabiles una aspiratione moti, et multis signis sibi ostensis, alii ab aliis animati, duces, comites, potentes, nobiles ac ignobiles, diuites et pauperes, liberi et serui, episcopi, clerici, monachi, senes et iuuenes etiam pueri et puelle, omnes uno animo, nullum ullo angariante, undique concurrunt, ab Hispania, a Prouintia, ab Aquitania, a Britannia, a Scottia, ab Anglia, a Normannia, a Francia, a Lotharingia, a Burgundia, a Germania, a Langobardia, ab Apulia et ab aliis regnis; et uirtute et signo sancte crucis signati et armati, ultum ire parant  iniurias Dei in hostes christiani nominis. Et quanto quisque hactenus ad exercendam mundi militiam erat pronior, tanto nunc ad exercendam ultro Dei militiam fit promptior. Firmissima pace interim ubique composita, et primo Iudeos in urbibus, in quibus erant, aggressi, eos ad credendum Christo compellunt, credere nolentes bonis priuant, trucidant, aut urbibus eliminant. Aliqui post ad Iudaismum reuoluuntur. Eminebant in hoc Dei hostico dux Lotharingie Godefridus et fratres eius Eustatius et Balduinus, Balduinus comes Montensis, Robertus comes Flandrensis, Stephanus comes Blesensis, Hugo frater regis Francorum, Rotbertus comes Normannie, Reimundus comes de Sancti Egidii,  Boiamundus dux Apulie.


1097. 41. 37. 5.

 Cometes in occidente apparuit tota prima ebdomada Octobris. Nimia aquarum inundatione autunnalis satio impeditur, et sterilitas frugum terre sequitur. Exercitus Dei aggressus terminos paganorum, uiriliter agit; primumque eis fuit bellum ad pontem Pharphar fluminis, 9 Kal. Martii, ubi multi Turcorum occisi sunt  . Secundum eis fuit bellum apud Niceam, 3 Nonas Martii  , in quo etiam pagani uicti sunt. (Ep. crucif. [ Capta ergo Nicea, capta etiam Laodicia, cum essent plus quam trecenta milia armatorum in exercitu christianorum, tanta eis omnium rerum suppetebat copia, ut aries uno nummo, bos uix 12 nummis uenderetur.


 1098. 42. 38. 6.

 Obsessa Antiochia in tantum attenuati sunt christiani propter omnium rerum penuriam, ut in toto exercitu uix centum boni equi inuenirentur. Et tamen quamuis ex desperatione rerum multi se subtraxerint, multi etiam repatriauerint, nono obsidionis  mense capta Antiochia, christiani a paganis uersa uice obsessi, tanta fame afflicti sunt, ut uix aliqui ab humanis carnibus se abstinerent. Sed confortati a Deo per inuentam ipsius lanceam, a tempore apostolorum non uisam, ipsa lancea eos precedente, obsessi obsessoribus concurrerunt 4 Kal. Iulii, et hoc tertio bello uictoriam adepti sunt. Quartum bellum fuit eis in Romania Kalendis Iulii, et ibi Turci uicti sunt  . Commissa Antiochia duci Boiamundo, christiani propter uitandum tedium et famem et maxime propter discordias principum, proficiscuntur in Syriam, et expugnatis Marra et Barra urbibus Saracenorum et multis regionum castellis, tanta ibi rursum fame afflicti sunt, ut corpora Saracenorum iam fetentia comedere compulsi sint.   Cuonradus uultraiectensis episcopus feria 4 pasce post missam a se celebratam a quodam suorum in domo sua perimitur [261 1Kb]  . Multis in locis 5 Kal. Octobris celum quasi ardere uisum est nocturno tempore, et secuta est grauis animalium pestilentia, et segetes nimio imbre et aurugine corrupte sunt.


1099.  R. 43. F. 39. A. 7.

 Colonie post Herimannum Fredericus ordinatur archiepiscopus [262 1Kb]  .  Exercitus Dei diuino monitu in interiora Syrie profectus, larga Dei manu refocillatus est, quia ciues et castellani illius regionis legatos cum multis donariis premittebant, parati etiam opida uel urbes eis tradere. A quibus christiani securitate accepta et indicto  urbibus tributo, interim etiam multis eorum, qui se subtraxerant, ad eos apud Tyrum recurrentibus, tandem perueniunt Hierusalem. Eaque obsessa, cum laborarent pre uictus et maxime pre aque inopia, omnes ex communi decreto nudis pedibus cotidie orando circuibant urbem. Octauo ergo talis humiliationis die, obsidionis autem die 39, capta est Hierusalem, Id. Iulii in 6 feria; et in templo Salomonis et in porticu eius christiani cum paganis quinto bello conserto, tanta in eis cede debaccati sunt, ut in sanguine occisorum equitarent usque ad genua equorum. Cum ordinatum esset, qui Hierusalem deberent retinere, principibus iam de patriando agentibus, ecce rex Saracenorum ad debellandos  eos uenit Ascalonam, cum centum milibus equitum et quadragentis milibus peditum. Quibus cum occurrisset exercitus Domini, in quo non plus quam 5 milia equitum et 15 milia peditum erant, Deo pro  seruis suis ad se clamantibus pugnante, et nube eos ab estu solis defendente, Saraceni solo christianorum inpetu territi, omnes proiectis armis fugerunt. Et in hoc sexto bello 4 Kal. Augusti facto  cesa sunt centum milia paganorum; in porta uero Ascalone suffocati sunt ad duo milia; ad eorum qui in mari perierunt, et qui inter spineta siluarum consumpti sunt, numerus nescitur. Duce Godefrido electo ad principandum remanentibus in Hierusalem, ceteri principes repatriant. Capta est autem Hierusalem post annos circiter 460, ex quo sub Eraclio imperatore secunda uice capta, possessa est a Saracenis [263 1Kb] . Sanctus Guicbertus in cenobio Gemmelacensi a se fundato ad sepulchrum suum magnis clarescit miraculis [264 1Kb] .


 1100. R. 44. F. 40. A. 8. H. 1.

Guicbertus et Urbanus, qui de papatu Romano contendebant, moriendo finem faciunt sue contentionis  . Raginerus, qui et Paschalis, Romane ecclesie 158us presidet  . Guilelmus rex Anglorum moritur, eique succedit in regno frater eius Heinricus. Godefridus dux Lothariensium et princeps Hierosolimitanorum moritur  . Balduinus frater eius in principatu ei succedit [265 1Kb] .


1101. 45. 41. 1. 1.

Conradus filius Heinrici imperatoris adhuc patri rebellis, in Italia moritur  . Heinricus imperator Heinricum Lamburgensem aduersantem sibi debellat, et expugnatis eius castellis, eum ad deditionem cogit. Sed imperator ei multa summa gratiam  suam redimenti, etiam ducatum Lotharingie donat.


1102. 46. 42. 2. 2.

Roberto Flandrensium comite inquietante urbem Cameracum, Heinricus imperator contra eum pro ficiscitur; et aliquibus eius castellis expugnatis, asperitate instantis hiemis redire compellitur.


1103. 47. 43. 3. 3.

Heinricus imperator sedatis Saxonum motibus. pacem in quadriennium constituit [266 1Kb]  . Leggie generali conuentu habito, Robertus comes Flandrensis in gratiam imperatoris recipitur  .


1104. 48. 44. 4. 4.

Hierosolimite Accaron urbem capiunt.


 1105. 49. 45. 5. 5.

Hierosolimite innumerabilem paganorum multitudinem gloriosa uictoria conterunt. Filius imperatoris Heinrici a patre auersus  , quosquos potest  ab eo auertit, et sub optentu meliorande rei publice et restaurande ecclesie, in eum insurgit [267 1Kb] . Excerptum epistole directe Heinrico imperatori a Guarnero principe Anchonitano: Quidam Romane ecclesie clerici, qui pro religiosis et sapientibus habebantur, qui etiam Hildibrando pape, Odardo et Rainero familiariter adheserant, relicta illorum secta, quam erroneam esse tandem intellexerant, ad satisfactionem sancte ecclesie uenerunt. Huius rei maxima causa fuit, quia Rainerum papam pollutum esse symoniaca heresi pro certo compertum habebant. Infamabatur enim publice ipse Rainerus, quod dum fuisset abbas Sancti Laurentii, prioratum eiusdem ecclesie uendiderit cuidam monacho 20 solidis; quod ipse diffiteri non potuit. Infamabatur  etiam, quod post Odardum ambiens papatum, promiserit pacto et sacramento Gregorio comiti Tusculanensi et filio eius Theodolo et Petro de Columna, se daturum eis centum libras denariorum Papiensium, et unciam confessionis, et tres Romane ecclesie curias, scilicet Nimpham, Ziberam, Arithiam, si assentirentur eius electioni; et ita electus, dederit in hac summa soluenda calicem aureum ecclesie et purpuream planetam; reliquum uero summe soluerit pro eo Petrus Leonis et Albertus Stephani; libram etiam auri dederit scriniario. Ob hoc Romani se subtrahentes ab eius communione, factis inter se conciliis cum episcopis et cardinalibus, monebant eum, ut de tanta infamia se sponte purgaret. Quod dum Rainerus ferret indigne, et se magis ad furorem quam ad  satisfactionem accenderet, et accusatoribus tormenta et mortem intentaret, Romani eum uere hereticum et scismaticum protestantes, protulerunt in eum sententiam iuste damnationis. Preminebat inter Romanos quidam Maginolfus archipresbiter, qui quia erat laudabilis uite, et in utraque scientia adprime eruditus, longo tempore prelatus Romano clero, diligebatur a cuncto Romano populo, tamquam pater a filiis. Cum etiam hic zelo Dei accensus contestaretur publice, Rainerum esse hereticum, tunc uero omnes fere Romani conclamabant, Rainerum ut symoniacum esse deponendum, Maginolfum uero ut ueritatis testem esse substituendum in sede apostolica. At Maginolfus, et insidias hominum et onus apostolici honoris fugiens, in munitissimum locum se contulit. Berto uero, caput  et rector Romane militie, quasi causa audiendi uerbi uite ad eum accedens cum expeditione cleri et populi, eum inde extraxit, et ad Warnerum principem Ancone in Tiburtinam urbem adduxit; et sic electus,  4 Non. Nouembris  in sedem apostolicam promotus et Siluester quartus appellatus est. Pascalis papa interim transiens ad Gallias, exercet synodales causas, et non apparente nota simonie a Romanis sibi iniuste iniecta, honoratur apostolica dignitate. At Maginolfus inuasionis reus, non multo post reprobatur a Romanis, et fama nominis eius euanuit.


1106. R. 50. F. 46. A. 6. H. 6.

4 Non. Februarii stella per diem uisa est in celo, ab hora tertia usque ad horam nonam, quasi cubito distans a sole. 2 Idus Februarii apud Barum Italie stelle uise sunt in celo per diem, nunc quasi inter se concurrentes, nunc quasi in terram cadentes. Toto pene mense Februario cometes apparuit [268 1Kb] . Heinricus filius imperatoris, contra ius nature et fas  legum in patrem insurgens, quam indigne eum tractauerit, declarat epistola ex ore ipsius patris scripta ad Philippum regem Francorum [269 1Kb]  : Princeps clarissime, et omnium, in quibus post Deum speramus, amicorum nostrorum fidelissime, primum et precipuum [270 1Kb] inter omnes uos excepi, cui conqueri et deplorare calamitates et omnes miserias meas necessarium duxi, etiam genibus uestris aduolui, si liceret salua maiestate imperii. Primum quidem est, quod non solum nobis, sed etiam totius christiane professionis omnibus grauisimum et intolerabile arbitramur, quod de illa apostolica sede, unde usque ad memoriam nostri temporis salutifer fructus consolationis, dulcedinis et saluationis animarum oriebatur, modo persecutionis, excommunicationis et omne perditionis  flagellum in nos emittitur, nec ponunt ullum modum sententie, tantum ut satisfiat uoluntati indiscrete. Huius uoluntatis sue intemperantia adeo usque nunc abusi sunt in me, ut nec Deum, nec quid aut quantum mali inde proueniat pensantes, per se et per suos omnimodis inuehuntur [271 1Kb] in me, cum obedientiam et omnem debitam subiectionem sepe obtulerim apostolice sedi, si tamen reuerentia et honor debitus, sicut antecessoribus meis, ab apostolica sede exhiberetur et mihi. Quid autem intendant, oportunius ipse significabo uobis, si quando optati colloquii copiam Deus dederit nobis. In hac igitur persecutionis et odii inflammatione cum parum uiderent se proficere, contra ipsum ius nature laborantes, quod sine maximo cordis dolore, sine multis lacrimis dicere non  ualeo, et quia dicitur uehementer contremisco, filium meum, meum inquam Absalon dilectissimum, non solum contra me animauerunt, sed etiam tanto furore armauerunt, ut in primis contra fidem et sacramentum,  quod ut miles domino iurauerat, regnum meum inuaderet, episcopos et abbates meos deponeret, inimicos et persecutores meos substitueret, ad ultimum, quod maxime uellem taceri, aut si taceri non potest, uellem non credi, omnem nature affectum abiiciens, in salutem et animam meam intenderet, nec pensi quicquam haberet, quocumque modo uel ui uel fraude ad hanc periculi et ignominie sue summam aspiraret. In hac tanta mali sui machinatione, cum essem in pace et in aliqua salutis mee securitate, in ipsis dominici aduentus sanctissimis diebus in locum qui Confluentia dicitur, ad colloquium euocauit me, quasi de communi salute et honore filius tractaturus cum patre. Quem ut uidi, ilico ex paterno affectu tactus intrinsecus dolore cordis mei ad pedes suos procidi,  admonens et obtestans per Deum, per fidem, per salutem anime, ut si pro peccatis meis flagellandus eram a Deo, de me ipse nullam maculam conquireret anime, honori et nomini suo; quia culpe patris uindicem filium esse nulla diuine legis unquam constituit sanctio. At ille iam pulchre, immo miserrime institutus ad malitiam, quasi abhominabile et execrabile [272 1Kb] scelus cepit detestari; procidens et ipse ad pedes meos, de preteritis cepit ueniam precari, in reliquum ut miles domino, ut patri filius, cum fide et ueritate per omnia se michi obauditurum cum lacrimis promittere, si solummodo sedi apostolice uellem reconciliari. Quod cum promptissime annuissem, et deliberationi sue et consilio principum in hoc totum me mancipandum promisissem: in presenti natiuitate  se perducturum me Moguntiam, et ibi de honore et reconciliatione mea quam fidelius posset se acturum, et inde in pacem et securitatem me reducendum promisit, in ea ueritate et fide, qua patrem a filio honorari et filium a patre precipit Deus diligi. Hac promissione, que etiam gentili obseruanda est, securus, illorsum ibam, et filius meus aliquantulum precesserat me; cum quidam fideles mei occurentes, uerissime affirmabant, me deceptum et proditum sub falsa pacis et fidei sponsione. Reuocatus autem filius meus, et iterum instantissime a me admonitus, sub eiusdem fidei et sacramenti obtestatione animam suam pro anima mea fore promisit iam secunda uice. Cum ergo ad locum qui Binga dicitur peruenissemus, iam existente die ueneris ante natiuitatem, numerus armatorum  suorum iam satis augebatur, iam fraus ipsa detegi uidebatur. Et filius ad me »Pater,« inquit, »nobis cedendum est in uicinum castellum; quia nec episcopus Moguntinus in ciuitatem suam admittet uos, quamdiu in banno eritis, nec uos inpacatum et inreconciliatum audeo ingerere inimicis uestris. Illic natiuitatem cum Dei honore et pace agetis [273 1Kb] ; quoscunque placuerit uobis, uobiscum habeatis. Ego interim quanto instantius, quanto fidelius potero, pro nobis utrisque laborabo, quia causam uestram esse meam  estimo.« At ego »Mi,« inquam, »fili, testis et iudex sermonum et fidei adsit inter nos hodie Deus, qui quomodo te in uirum perfectum et heredem meum produxerim, quantis laboribus et tribulationibus meis honori tuo inseruierim, quot et quantas inimicitias pro te habuerim et habeam, solus est conscius.« Ille autem iterum iam tertio, sub eiusdem fidei et sacramenti obtestatione, si ingrueret occasio periculi, caput suum pro capite meo fore promisit michi. Sic postquam clausit me in eodem castello, quia omnia in corde et [274 1Kb] corde erat locutus, manifeste ostendit rei euentus. Ex omnibus meis ego quartus sum inclusus; nec admitti potuit quilibet alius. Custodes deputati, qui uite mee erant atrociores inimici. Benedictus per omnia Deus, exaltandi et [275 1Kb] humiliandi quemcunque  uoluerit rex potentissimus. Cum igitur ipso sacratissimo die natiuitatis sue, omnibus redemptis suis ille sanctus sanctorum puer fuisset natus, michi soli filius ille non est datus. Nam ut taceam obpropria, iniurias, minas, gladios in ceruicem meam exertos, nisi omnia imperata facerem; famen etiam, et sitim quam ferebam, et ab illis quos iniuria erat uidere et audire; ut etiam taceam, quod est grauius, me olim satis felicem fuisse: illud nunquam obliuiscar, nunquam desinam omnibus christianis conqueri, quod illis sanctissimis diebus sine omni christiana communione in illo carcere fui. In illis penitentie et tribulationis mee diebus, a filio meo missus uenit ad me quidam principum Wicbertus, dicens nullum uite mee esse consilium, nisi sine ulla contradictione etiam regni  insignia redderem, ex uoluntate et imperio principum. At ego, et si omnis terra, quantum inhabitatur, regni mei esset terminus, uolens [276 1Kb] uitam regno commutare; quia uellem nollem sic agendum et sic definitum intellegebam, coronam, crucem, lanceam [277 1Kb] , gladium misi Moguntiam. Tunc communicato consilio cum inimicis meis filius meus egrediens, relictis ibidem fidelibus et amicis nostris, quasi me eo adducturus, sub multa frequentia et custodia armatorum me eductum, ad uillam que Ingelhem uocatur, fecit me ad se adduci. Ubi maximam inimicorum multitudinem collectam inueni, nec ipsum filium ceteris meliorem michi repperi. Et quia firmius et stabilius eis uidebatur esse, si propria manu cogerent me regnum et omnia regalia exfestucare: simili modo et  ipsi omnes minabantur, nisi omnia imperata facerem, nullum uite mee consilium fieri posse. Tum ego »Quia,« inquam, »de solo uita agitur, qua nichil pretiosius habeo: ut saltem uiuens penitentiam exhibeam Deo, quicquid imperatis, ecce facio.« Cumque inquirerem, si saltem sic de uita certus et securus esse deberem? eiusdem apostolice sedis legatus, qui ibidem aderat, non dico qui hec omnia ordinauerat, respondit, me nullo modo eripi posse, nisi publice confiterer, me iniuste Hildibrandum persecutum esse, Wicbertum  iniuste et superposuisse, et iniustam persecutionem in apostolicam sedem et omnem ecclesiam hactenus exercuisse. Tunc cum maxima animi contritione humi prostratus, cepi per Deum, per ipsam iustitiam orare, ut locus et tempus michi daretur, ubi in presentia omnium principum, unde innocens essem, et iudicio me purgarem, et inde de principibus regni, de fidelibus meis, quoscumque obsides uellent, darem. At ille idem legatus diem et locum michi abnegauit, dicens, aut ibi totum debere [278 1Kb] determinari, aut nulla spes michi esset euadendi. In tante tribulationis articulo cum interrogarem, si confiterer omnia que imperabantur, an confessio mea, ut iustum est, ueniam et absolutionem consequeretur? idem legatus respondit, non esse iuris sui me absoluere. Et cum ego ad hec dicerem:  »Quicunque confitentem audet recipere, confessum debet absoluere«, si uellem, inquit, absolui, Romam irem satisfacere apostolice sedi. Sic spoliatum et desolatum---nam et castella et patrimonia et quicquid in regno conquisieram, eadem ui et arte sua extorserant a me---in eadem uilla reliquerunt me. In qua cum aliquo tempore moratus essem, et filius meus ex eodem fraudis sue consilio demandasset, ut eum expectarem: superueniens quorundam fidelium meorum legatio premonuit, ut siquidem ad momentum ibi remanerem, aut inde in perpetuam captiuitatem raperer, aut in eodem loco decollarer. Quo nuntio satis etiam tunc uite diffisus, ilico aufugiens, fugiendo ueni  Coloniam, et inibi aliquot diebus commoratus, postea  Leodium ueni, in quibus locis uiros fideles inueni [279 2Kb] .

Imperatore Heinrico morante Leodii, filius eius Aquasgrani uenit; et uolens uenire Leodium contra patrem suum 5. feria dominice cene, premisit suos preoccupare pontem apud Wisatum  , ne quis sibi uenienti obstaret. Sed militibus patris concurrentibus ad exoccupandum pontem, milites filii a ponte repelluntur, aliis eorum captis, aliis in Mosam demersis, aliis occisis; inter quos etiam Bruno comes occisus est. Sic filius contra patrem ueniens, rediit inglorius. Coloniensibus fidem imperatori seruantibus, at eorum archiepiscopo filium imperatoris contra patrem suum animante, Colonia obsessa oppugnatur, nec tamen expugnatur. Interim Heinricus  imperator Leodii moritur , eique succedit filius equiuocus eius [280 3Kb] . Dux Heinricus, qui ab imperatore ad filium eius animo transiens, eum contra patrem suum consilio suo armauit, et a filio ad patrem rediens, partes filii debellauit, mortuo imperatore se ut reum maiestatis filio regis [281 1Kb] dedidit, et ab eo captus custodie traditur; de qua ipse per industriam suam euasit. Ducatus eius datur Godefrido comiti Louaniensi.


1107. R. 1. F. 47. A. 7. H. 7.

Heinricus exdux affectans repetere ducatum, occupat oppidum Aquasgrani contra Godefridum ducem. Sed hoc non ferens dux Godefridus, oppidum  Aquense uiolenter inrupit, oppidanos a fauore Heinrici  exterruit, aliquos comites et multos potentes et nobiles cepit. Ipse Heinricus cum filiis suis uix fuga euasit; uxorem eius capere dux indignum duxit. Comites et honoratiores eorum quos ceperat, per conditionem sub se militandi sibi conciliatos ad fidelitatem suam adduxit.


1108. R. 2. F. 48. A. 8. H. 8.

Heinricus imperator contra Rotbertum Flandrensem uadit  , et pacto pacis magis utrinque simulato quam composito, pene inefficax redit. Boiamundus dux Apulie, contracto undeunde exercitu, accingitur ad inuadendum Constantinopolitanum imperium.


1109.  3. 49. 9. 9.

In parrochia Legiensi porca enixa est porcellum  habentem faciem hominis. Natus est etiam pullus galline quadrupes. Imperator Heinricus contra Ungaros uadit  ; sed facto pacto redit. Philippus rex Francorum obiit  . Ludowicus filius eius post eum regnat [282 1Kb] .


1110. 4. 1 10. 10.

In mense Iunio cometes apparuit, radios dirigens ad austrum, multis conitientibus hoc signo portendi futuram regis Heinrici quinti expeditionem Italiam uersus. Sanctus Wibertus, fundator Gemmelacensis cenobii, ubi et sepultus requiescit, quem Deus multis et magnis miraculorum signis per annos 12 longe lateque clarificauerat, auctoritate uenerabilis Frederici Coloniensium archiepiscopi et assensu generalis synodi, a domno Obberto Legiensi  episcopo eleuatur. Que eleuatio innumerabili concursu et mirabili gaudio populorum celebrata est 9. Kal. Octobris [283 1Kb] .


1111. 5. 2. 11. 11.

Heinricus quintus huius nominis [284 1Kb] rex Romam uadit, propter sedandam discordiam que erat inter regnum et sacerdotium; que cepta a Gregorio nono  huius nominis papa, qui Hildebrandus nominatus est, et exagitata a successoribus Gregorii, uictore et Urbano, et pre omnibus a Pascali, magno scandalo erat toti mundo.  Rex uti uolens auctoritate et consuetudine et auctoralibus priuilegiis imperatorum, qui a Karolo magno, qui primus de regibus Francorum imperauit Romanis, iam per trecentos et amplius annos imperauerant sub sexaginta tribus apostolicis, dabat licite episcopatus et abbatias et per anulum et per uirgam [285 1Kb]  . Contra hanc maiorum auctoritatem censebant pape synodali iudicio, nec posse nec debere dari per uirgam uel per anulum episcopatum aut aliquam ecclesiasticam inuestituram a laicali manu; et quicunque ita episcopatum aut aliam ecclesiastici iuris inuestituram  accipiebant, excommunicabantur. Propter hanc precipue causam rex Romam tendebat; et si qui Langobardorum quoquo modo ei resistere uolebant, potenter eos proterebat [286 4Kb] .

Quid uel quomodo inter papam et regem conuenerit, cum multa a multis dicantur, hoc tantum a nobis dicetur, quod in epistola ab ipso rege scripta legimus.  Instabat omnimodis papa, ut auerteret regem a potestate dandi episcopatus uel abbatias, nec per anulum nec per uirgam. Regi querenti per internuntios a papa, his omnibus sibi ablatis quomodo constaret regnum, quoniam fere omnia regalia antecessores sui concesserant et tradiderant ecclesiis? respondit: Sacerdotes decimis ecclesie et oblationibus contenti sint, rex uero omnia  predia et regalia, que a regibus collata sunt ecclesiis, recipiat, et detineat sibi et successoribus suis. Rege per internuntios respondente se nolle uiolentiam et iniustitiam inferre ecclesiis, promisit papa, et suis pro se iurantibus affirmauit, se dominica instantis quinquagesime omnia regalia cum iustitia et auctoritate apostolica ab episcopis et ecclesiis  auferre et regno reddere, id est ciuitates, ducatus, marchias, comitatus, monetas, thelonea, aduocatias, omnia iura centurionum uel uilicorum, curtes et uillas, cum omnibus pertinentiis suis, que regni erant, militiam et castra. Hanc conuentionem in karta descriptam regi dedit, hoc addens, quod ipse regem et regnum ulterius non inquietaret, et priuilegio sub anathemate confirmaret, ne posteri sui eum inquietare presumant; regem benigne et honorifice susciperet, eumque in imperatorem coronaret, et ad tenendum imperium auxilio officii sui adiuuaret. Pro his omnibus implendis papa regi obsides dedit. Internuntii regis, quamuis scirent hoc nullo modo posse fieri, affirmauerunt, si papa hec compleret, regem quoque inuestituras ecclesiarum, uti  querebat, refutaturum.

 Hac spe promissionum regi Romam tendendi, Pascalis papa primo per suos, postea ipse cum primoribus Romanorum extra urbem occurrit, nullamque causam resistendi ostenderunt. uix ciuitatis portas ingressus erat, cum militibus eius intra ciuitatis menia secure uagantibus, alii uulnerati, alii occisi, omnes uero pene capti aut spoliati sunt. Rex tamen, quasi pro leui causa non motus, tranquilla mente usque ad ianuas ecclesie beati Petri apostoli cum processione peruenit. Ubi uolens ostendere nullam ecclesiarum Dei disturbationem ex suo uelle procedere, in oculis et auribus omnium astantium hoc decretum promulgauit: Ego Henricus  imperator augustus affirmo Deo et sancto Petro et omnibus episcopis et abbatibus et omnibus ecclesiis: omnia que antecessores mei reges uel imperatores concesserunt, uel quoquo modo tradiderunt Deo, ego nullo modo subtrahere uolo. Hoc decreto lecto et subscripto, petiit a papa ut adimpleret ei quod in karta conditionis scriptum erat. Ipse etiam rex conuentionem suam ad papam firmauit, iurantibus quatuor comitibus, quod proxima quarta uel quinta feria rex principes suos amicitiam iurare faceret, et obsides daret, eo tenore, si papa proximo dominico die adimpleret regi per omnia, quod in karta conuentionis eius scriptum erat. Cum ergo rex insisteret, ut papa cum iustitia et auctoritate promissam sibi conuentionem de reddendis sibi regalibus confirmaret:  uniuersis tam suis quam nostris, scilicet episcopis, abbatibus, et uniuersis ecclesie filiis in faciem ei resistentibus, et decreto suo plenam heresim inclamantibus, uoluit papa, si salua pace ecclesie potuisset, hoc priuilegium proferre: Ne sacerdotes, abbates aut clerici secularibus occupentur, neue ad comitatum accedant, nisi pro damnatis eruendis, neue militiam exerceant, que uix aut nullo modo sine rapinis, sacrilegiis, incendiis et homicidiis exhibentur, neue ministri altaris fiant ministri curie, neue accipiant a regibus ad regnum pertinentia. Regi autem siue imperatori censuit esse dimittenda omnia ad regnum pertinentia a tempore Karoli Magni et ceterorum imperatorum; interdicens sub anathemate, ne quisquam episcoporum  inuadat ad regnum pertinentia. Interdixit etiam sub anathemate, ne illi, qui post eum in apostolica sede sessuri sunt, audeant regem aut regnum eius inquietare super hoc negotio.

In reconciliatione autem, que facta est inter papam et imperatorem, qui ipsum papam cum episcopis et cardinalibus ceperat, hoc fuit iuramentum regis: Ego Heinricus rex 4. uel 5. feria proxima liberos dimittam dominum papam et episcopos et cardinales et omnes captiuos et obsides; et pape et fidelibus eius et Romanis pacem et securitatem seruabo, tam per me quam per meos, et in personis et in rebus, eique obediam, saluo honore regni uel imperii. Hoc iuramentum iurauerunt etiam episcopi et principes circiter 14. Iuramentum ex parte pape hoc  fuit: Dominus papa Pascalis non inquietabit dominum regem nec regnum eius de inuestitura episcopatuum uel abbatiarum, neque de iniuria sibi et suis illata in personis, in bonis; neque aliquod malum reddet sibi uel alicui persone pro hac causa; et penitus in personam regis Henrici nunquam anathema mittet; nec remanebit in domino papa quin coronet eum, et regnum et imperium auxilio officii sui eum tenere adiuuabit pro posse suo. Et hoc adimplebit papa sine fraude et malo ingenio. Hoc iuramentum pape confirmauerunt iurando episcopi et cardinales numero 15 Henrico regi in imperatorem coronato. Post lectum euangelium tradidit ei papa ante altare apostolorum Petri et Pauli in oculis omnium principum  hoc priuilegium de inuestitura episcopatuum uel abbatiarum, tam per anulum quam per uirgam: Pascalis episcopus seruus seruorum Dei karissimo in Christo filio Henrico Teutonicorum regi, et per Dei omnipotentis gratiam Romanorum imperatori augusto, salutem et apostolicam benedictionem. Regnum uestrum sancte Romane ecclesie singulariter coherere dispositio diuina constituit. Predecessores uestri probitatis et prudentie amplioris gratia Romane urbis coronam et imperium consecuti sunt. Ad cuius uidelicet corone et imperii dignitatem tuam quoque personam, fili karissime Henrice, per nostri ministerium sacerdotii maiestas diuina prouexit. Illam igitur dignitatis prerogatiuam, quam predecessores nostri uestris predecessoribus catholicis imperatoribus  concesserunt et priuilegiorum paginis confirmauerunt, nos quoque dilectioni tue concedimus, et presentis priuilegii pagina confirmamus, ut regni tui episcopis uel abbatibus libere preter uiolentiam et symoniam electis inuestituram uirge et anuli conferas. Post inuestitionem uero kanonice consecrationem accipiat ab episcopo ad quem pertinuerit. Si quis autem a clero et populo preter tuum assensum electus fuerit, nisi a te inuestiatur, a nemine consecretur. Sane episcopi et archiepiscopi libertatem habeant, a te inuestitos episcopos uel abbates kanonice consecrandi. Predecessores enim uestri ecclesias regni sui tantis regalium suorum beneficiis ampliauerunt, ut regnum ipsum episcoporum uel abbatum maxime presidiis oporteat communiri, et populares dissensiones, que  in electionibus sepe contingunt, regali oporteat maiestate compesci. Quamobrem prudentie et potestati tue cura debet sollicitius imminere, ut Romane ecclesie magnitudo et ceterarum salus prestante Domino beneficiis tuis et seruitiis conseruetur. Si qua igitur ecclesiastica secularisue persona, hanc nostre concessionis paginam sciens, contra eam temerario ausu uenire temptauerit, anathematis uinculo, nisi resipuerit, innodetur, honorisque ac dignitatis sue periculum patiatur. Obseruantes autem misericordia  diuina custodiat, et personam potestatemque tuam, ad honorem suum et gloriam, feliciter imperare concedat. Confirmatio pacis inter apostolicum et imperatorem, dum in celebratione misse traderet ei corpus et sanguinem domini nostri Iesu Christi: Domine imperator, hoc corpus Domini, natum ex Maria uirgine, passum in cruce pro nobis, sicut sancta et catholica tenet ecclesia, damus tibi in confirmatione uere pacis et concordie inter me et te. Datum est Id. Aprilis, indictione 4 [287 1Kb] .





ANSELMI GEMBLACENSIS CONTINUATIO


 1112. R. 6. . F. 3.  A. 12. . H. 12.  [288 2Kb] .

Deo peccatis hominum offenso, multa eueniunt hoc anno. In monte Castriloco ecclesia sancte Gualdedrudis cum aliis duabus ecclesiis minoribus et cum toto pene oppido arsit [289 1Kb] . Aecclesia sancti Michelis de periculo maris fulgurata diuinitus arsit [290 1Kb] cum edificiis sibi appendentibus. Gualdricus episcopus Laudunensis, ciues ipsius urbis a sacramento perperam iurate communitatis reuocare nisus, a seditiosis ad arma concurrentibus, quod dictu nefas est, gladio confossus interiit, feria 5. ebdomade paschalis, 7. Kal. Maii, in letania maiori. Tumultuante etiam impetu confuse multitudinis, domus episcopi succenditur. Unde etiam ipsa mater  ecclesia sancte Marie, et ecclesia sancti Iohannis baptiste in abbatia monialium, cum aliis ecclesiis omnibus e uicino appendentibus concremantur. In auctores seditionis a rege Francorum tam seuere est uindicatum, ut tam presentes quam futuros a simili scelere deterrere possit exemplum [291 1Kb] . Mense Maio sigilines et arbores sacro igne aduste, fructus sui spem sunt mentite: et quedam silue insuper arefacte. Subsecuta est hominum ualetudo grauis et diuturna, cum profluuio uentris et mortalitate [292 1Kb] , Domnus Sigebertus, uenerabilis monachus Gemblacensis  cenobii, uir in omni scientia litterarum incomparabilis ingenii, descriptor precedentium in hoc libro temporum, 3. Non. Octobris obiit, et nobis perpetuum merorem absentie sue reliquit [293 1Kb] .


1113. 7.  4.  13.  13. 

Domnus abbas Lietardus 2. Non. Februarii obit; cui Anselmus octauo loco in Gemblacensi cenobio succedit [294 1Kb] . Feria 3. hebdomade paschalis, 6. Idus Aprilis, monasterium Prumie crematur cum officinis suis, thesauro et bibliotheca ecclesie per Dei prouidentiam durantibus illesis [295 1Kb] . In pago Brachatensi 9. Kal. Maii circa Tornacum nix tanta cecidit, ut etiam siluas fregerit. Mense Augusto Balduinus rex Iherusalem cum Rogero Antiochie comite contra Turcos uadit. Sed cum Rogerus cum exercitu  suo iuxta quendam fluuium resedisset, rex cum suis processit, ut aduentum Turcorum exploraret. Turci uero montem quendam occupauerant, in quo insidias per quatuor loca collocauerant, et in singulis insidiis quattuor milia equitum deputauerant; a quibus ex insperato rex undique interceptus, mille quingentis suorum interfectis, miserabili fuga est liberatus. Ascalonite cognoscentes abesse regem Balduinum, cum graui multitudine. Iherusalem assiliunt; sed non preualentes contra eam, partem ecclesie sancti Stephani, extra ciuitatem ubi lapidatus  est site, diruunt, segetes incendunt, et ita inefficaces redeunt. Turci cenobium monachorum in monte Thabor situm funditus euertunt, et, modachis cum reliquis omnibus interfectis, omnia sibi niripiunt. Rex Iherusalem Balduinus uxorem ducit relictam Rogeri ducis Sicilie  . Apud Rauennam et Parmam ciuitates Italie in agris et infra menia sanguis pluit, Iunio mense [296 1Kb] .


1114. R. 8.  F. 5.  A. 14.  H. 14. 

Heinricus imperator cum magna optimatum suorum et totius regni gloria natale Domini  celebrat Moguntie, ibique uxorem ducit filiam Henrici regis Anglorum [297 1Kb]  .


1115. 9. . 6.  15.  15. 

 Idibus Nouembris in suburbio Antiochie terra noctu dehiscens, turres multas et adiacentes domos cum habitatoribus absorbuit. Quidam autem, ut est illud hominum genus, cum uxore et filiis de locis illis migrauerat; sed in redeundo positum idem terremotus absorbuit in loco quo erat . Henricus imperator, dum quicquid libet licere putauit, magnas regni pene totius inimicitias comparauit. Etenim quia superioribus annis Albertum cancellarium et alios quosdam regni principes insidiose ceperat, et sine audientia et iudicio custodie mancipauerat, aliis similia timentibus suspectus erat. Unde etiam Fridericus Coloniensis archiepiscopus ab eo auersus  , totis uiribus insequitur eum et fautores eius; oppida et castella  contra se posita impugnat, et omnia ad eum pertinentia ferro et igni uastat. Henricus imperator promiserat Aquis se pascha celebraturum; ideoque inter alios regni principes domnus Otbertus Leodicensis episcopus ibi prestolabatur eius aduentum. Unus igitur eorum, Arnulfus de Arslot, dum manus suas confricaret, magno omnium miraculo, sine aliqua uulneris aut ulceris lesione, sanguis ab eius digitis fluere uisus est. Que res, pro magno portento habita, significabat humani sanguinis effusionem pro indigna regni et principum discordia [298 1Kb] .


1116. 10.  7  16  16. 

Heinricus imperator in Italiam secedit propter asperos motus regni, et maxime propter marchise Malthildis cognate sue, que recens obierat  ,  hereditatem, que sibi iure competebat optinendam.


1117. 11.  8.  17.  17. 

Mense Ianuario 3. Non. ipsius, 4. feria, in aliquibus locis, sed non usquequaque, terremotus accidit,  alias clementior, alias ualidior; adeo ut quarundam urbium partes cum ecclesiis subruisse dicitur. Mosa etiam fluuius iuxta abbatiam que dicitur Sustula, quasi pendens in ere, fundum suum uisus est deseruisse [299 1Kb] . Hoc quoque anno Leodium ciuitas multis plagis attrita est. Mense enim Maio, nocte inuentionis sancte crucis, que tunc erat uigilia ascensionis, dum in maiori ecclesia uesperos celebrant, et illum psalmi uersiculum Quis sicut dominus Deus noster cantant, subito tonithrus cum terremotu omnes ad terram strauit, et fulmen a leua templi ingressum non modicas crustas de muro hac illac disiecit; deinde turrim ingrediens, multas trabium partes diffidit. Subsecutus est fetor intolerabilis, adeo ut multo aromatum odore uix potuerit  expelli. Item Iunio mense, 7. Idus ipsius mensis, circa horam nonam, nubes pluuie subito rapta, a monte qui dicitur Roberti, subiectam sibi partem ciuitatis penitus oppressam pessumdedit; adeo ut multas domos dirueret, et immensam annonam perderet, et matrem duos infantes altrinsecus in brachiis amplexam necaret, et alios octo homines diuersis in locis opprimeret. Pulsantibus uesperis sabbato, quedam femina caput dum lauat puero, manus rubent sanguine fluido [300 1Kb] . Kalendis etiam Iulii circa horam 6. turbo nimis uehemens et obscurus ciuitatem operuit, et nubes ex abrupto scissa ita omne tectum maioris ecclesie deuicit, ut et imbribus pateret, et totum pauimentum perfunderet. Ilico fulmen a parte aquilonali ingrediens, quendam  clericum retro altare sanctorum Cosme et Damiani in pulpito legentem, et alterum ante crucifixum orantem, tertium de scriptorio ecclesie proximo egredientem, in ipso ecclesie ingressu extinxit. Ante fores quoque ecclesie, domum episcopi uersus, quendam laicum extinxit. 7. Idus Iulii ab hora 3. usque ad nonam quattuor turbines a quattuor plagis celi urbem circulauerunt; uentus etiam cum magna ui insonuit, et urbem multo imbre alluit. 3. Non. Augusti, primo noctis conticinio, quaqua terrarum cum thonitrus audiretur, et fulgure sepius micarent, et iterum atque tertio id fieret usque mane, in urbem Leodium amplius ipse turbo deseuiit, ita ut homines a stratis exilientes templa et ecclesiolas tristi cetu complerent, et tota nocte  supplicationibus intenderent. Summo uero aurore diluculo, a parte orientis ignis cum ingenti flamma ciuitatem circulauit tantus, ut omnes diuinitus cremari extimuerint. Post hec magnus turbo, erumpens  ab occidente, ipsum ignem uisus est aliquantulum obscurasse. Iterum autem quasi uictor ignis cum flamma recaluit; et iterum turbine reuertente, paululum delituit. Tertio etiam ipse ignis recaluit, et tertio nichilominus turbine uictus decidit. Hoc spectaculum a summo mane usque ad horam tertiam ciuitatem uehementer terruit. Monstrum quoddam Namuci natum est, cui par nunquam uel raro uisum est, uidelicet biceps infantulus. Qui hoc uidit testis est populus. Hic tam sexu, quam ceteris membris, simplex erat compage corporis. 3. Idus Decembris, ad mediam noctem lucentibus stellis celo sereno, 13. luna eclypsim passa est, et contracto orbe, multis coloribus, sed maxime sanguineo, pene integra hora suffusa est [301 1Kb] . 17. Kal. Ianuarii,  prima hora noctis, ignee acies a septentrione in orientem in celo apparuerunt; deinde per totum celum sparse, plurima noctis parte uidentibus miraculo et stupori fuerunt.


1118. R. 12.  F. 9.  A. 18.  H. 18. 

Balduinus secundus rex Iherusalem moritur, frater Godefridi ducis Lotharingorum et primi regis Iherosolimitarum. Fuerunt autem filii Eustatii comitis de Bolonia, ex Ida sorore Godefridi Gibbosi, ducis Lotharingorum. Quibus de medio factis, tertius regnat Balduinus, filius Hugonis comitis de Reitesta.  Paschalis papa moritur; succedit Iohannes Gaitanus 159us, qui et Gelasium se nominat.  Cum uero Henricus imperator tunc temporis agens in Italia, Romam tenderet ad eligendum papam, Iohannes presentiam eius ueritus, iam electus  et ordinatus secessit Capuam  . At imperator quia electioni non interfuerat, nec ordinationi consensit, sed, aliquibus Romanorum annitentibus, Hyspanum quendam Burdinum nomine, satis clericum ei superordinari fecit.  Iohannes interim transiens ad Gallias, per Burgundiam et Gothiam, que prouintia sancti Egidii dicitur, agit synodales causas [302 1Kb]  Henricus imperator ab Italia in Lotharingiam repatriat, et secundum illud Qui a multis timetur, necesse est ut multos timeat, coniuratos in se regni principes modo minis, modo blanditiis,  modo ui, modo satisfactione ad pacem inuitat [303 1Kb] . Deficiente penitus naturali prole Flandrensium  comitum, Karolus, Roberti comitis ex sorore nepos, comes substituitur, filius regis Danorum.


1119. 13.  10.  19.  1.

 Iohannes Gaitanus, qui et Gelasius papa, Cluniaci moritur et sepelitur. Consensu omnium episcoporum tam Germanie quam Gallie cum Romanis habito, domnus Guido uiennensis archiepiscopus in papam eligitur, et Calistus uocari designatus, Cluniaci benedicitur 160us  [304 1Kb] . Postea mediante Octobrio mense Remis synodum congregans, multos in utroque regno episcopos consecrat; inter quos etiam domnus Fredericus in episcopum Leodiensium ungitur. Interim Henricus imperator Iuosium  uenit; et dum pro reconciliatione regni et sacerdotii legatio nunc a rege ad  papam uadit, nunc a papa ad regem uicissim redit, dissensu quorundam inuidorum lux pacis turbatur, et imperator cum sibi fauentibus excommunicatur  [305 1Kb] .


1120. 14.  11.  20.  2.

Domnus papa Calistus, Romam proficiscens, ab omni senatu et populari turba gloriose excipitur, et in sede apostolica confirmatur 160us . Burdinus pseudopapa Sutrii positus, dum peregrinos Romam euntes uel redeuntes turbat et depredatur, tandem  ut uilissimus apostata capitur et in monachum attundetur. Maior ecclesia episcopii Monasteriensis, eo quod episcopum repudiassent, ab ipso episcopo Theoderico et Leudone [306 1Kb] duce Saxonie cum tota ciuitate exuritur [307 1Kb] .


 1121. 15.  12.  21.  6.

Domnus Fredericus episcopus  obiit; ad cuius sepulcrum multa signa uisa a plerisque coniiciuntur. Mense Octobrio Henricus imperator Quintiliburch  uenit, et hinc inde optimates regni, legati etiam apostolice sedis, tractaturi de controuersia, que est inter imperatorem et regnum, seu etiam contra domnum apostolicum. Cum autem diu disceptatur de statu regni et de inuestituris ecclesiarum et de hereditate Sicfridi comitis palatini et de aliis negotiis, partim fauendo regi, partim differendo causam usque ad presentiam apostolici, dissimulato federe incertiores redeunt quam uenerant. Terremotus in secunda epdomada aduentus Domini, sabbato  hora tertia, 4. Idus Decembris, alias clementior, alias inclementior accidit [308 1Kb] .


 1122. R. 16.  F. 13.  A. 21.  H. 4.

Optimates regni cum episcopis conuenientes Henricum imperatorem, Deo sibi propitio id egerunt saluberrimo consultu, ut inter ipsum et apostolicum controuersia de inuestituris ecclesiarum tandem finiretur. Legantur inde Romam ex parte imperatoris Bruno Spirensis episcopus, et Arnulfus abbas Fuldensis. Interim Henricus imperator pascha Domini Aquisgrani celebrat , deinde Leodium contendit. Hic querela apud eum facta de insolentiis cuiusdam Gothuini, castrum eius, quod Monsfalconis  dicitur, annitente sibi Godefrido duce obsidet, capit, incendit et destruit. Aecclesia Hannoniensis cum omnibus appendiciis suis seditione aduocati  sui cum tota uilla crematur, saluo tamen thesauro et biblioteca. Turonis etiam contentione orta inter clericos et laicos, ecclesia sancti Martini penitus est combusta. Domnus apostolicus uisa et recepta legatione imperatoris, pertesus et ipse dissonantie nimium inter eos diutine, libenter assensit; et tam consultu totius Romani senatus, quam etiam omnium episcoporum Italicorum, mittuntur ex latere apostolici Lambertus Ostiensis episcopus et Saxo cardinalis de monte Celio, et Gregorius alter Cardinalis, ad ordinandam rem tanti negotii. Mense Septembrio, in natiuitate sancte Marie, Henricus imperator cum episcopis et optimatibus regni uenit Wormatie; ubi occurrerunt ei legati sedis apostolice. Diu, ut fit in tanto magnatum consessu, euentilata  ratione, tandem gratia antique caritatis redintegratur inter imperatorem et apostolicum Dei ordinatione . Quorum consensus talis est  : Ego Calistus episcopus, seruus seruorum Dei, tibi dilecto filio Henrico Dei gratia Romanorum imperatori Augusto concedo electiones episcoporum, abbatum, Teutonici regri, qui ad regnum pertinent, in presentia tua fieri absque symonia et aliqua uiolentia, ut si qua inter partes discordia emerserit, metropolitani et conprouintialium consilio uel iudicio saniori parti assensum et auxilium prebeas. Electus autem a te regalia accipiat per sceptrum, exceptis omnibus que ad Romanam ecclesiam pertinere noscuntur; et que ex his iure tibi debet, faciat. Ex aliis uero partibus imperii  consecratus infra 6 menses regalia per sceptrum a te recipiat. De quibus uero michi querimoniam feceris et auxilium postulaueris, secundum officii mei debitum auxilium tibi prestabo. Do tibi ueram pacem, et omnibus qui in tua parte sunt uel fuerunt tempore huius discordie. Rescriptum Henrici imperatoris: Ego  Henricus, Romanorum imperator augustus, pro amore Dei et sancte Romane ecclesie et domni pape Colisti, et pro remedio anime mee, remitto Deo et sanctis apostolis Dei Petro et Paulo sancteque catholice ecclesie, omnem inuestituram per anulum et baculum, et concedo in omnibus ecclesiis, que in regno et imperio meo sunt, canonicam fieri electionem et liberam fieri consecrationem. Possessiones et regalia beati Petri, que a principio huius discordie usque ad hodiernam diem, siue tempore patris mei siue etiam meo, ablata sunt, que habeo, eidem sancte Romane ecclesie restituo; que autem non habeo, ut reddantur, fideliter iuuabo. Possessiones etiam omnium aliarum ecclesiarum et principum et aliorum tam clericorum quam laicorum, consilio principum et iustitia,  que habeo, reddam; que non habeo, ut reddantur fideliter iuuabo. Et do ueram pacem domno pape Calisto sancteque Romane ecclesie et omnibus qui in parte ipsius sunt uel fuerunt; et in quibus sancta Romana ecclesia auxilium postulauerit, fideliter iuuabo [309 1Kb] .


1123. 17.  14.  23.  5.

Domnus Adelbero, ex clero sancti Stephani Mettensis electus, Leodicensium ordinatur episcopus. Fundus nostre proprietatis est [310 1Kb] antiquus, qui nunc mons sancti Guiberti dicitur; in quo placuit nobis, auspice Christo et assensu omnium uicinorum, nouam ecclesiam edificare. Olim quippe ecclesiola lignea in eo fuerat, habens priuilegii sui dignitatem, scilicet baptisterium, sepulturam et decimam. Sed  ita per annos plus minusue 60 neglectus erat, ut uix ibi aliqua ecclesie uestigia remanerent. Anno itaque Domini 1123. feria 4. pasce corpus sanctissimi patroni nostri Guiberti ibi detulimus , et Dei fauore affluentia plebis utriusque sexus ad 12 milia estimata est. uisum est nobis redeuntibus ibi remanere corpus sancti Guiberti; quod tanta deinceps miraculorum luce claret, ut ab omnibus quaquauersum gentibus et desideretur et frequentetur [311 1Kb] . Balduinus Iherosolimorum rex a Saracenis capitur. Qua de re mente excedentes, undiqueuersum euocati ad sexaginta milia conglomerantur, ut christianos a finibus suis exterminent; et apud Ascalon impedimenta sua commendant, scilicet uxores, soboles  et uictualia. Christiani in arto positi, nichil spei nisi in Deum habentes, exemplo Niniuitarum utrique sexui ieiunium indicunt; pueris etiam, infantibus lactentibus, uniuerso quoque pecori pabula negantur, Dies pugne indicitur. Procedunt christiani, cum militibus et peditibus uix ad tria milia estimati.  Principes gradiuntur in fronte, scilicet patriarcha, pro uexillo ferens crucem Christi; abbas olim Cluniacensis Pontius, proferens lanceam transfixam in latere Christi; episcopus Behtleemites, ferens in pixide lac sancte Marie perpetue uirginis. Saraceni uero quaquauersum effusi, ex omni latere in orbem circumcingunt christianos, ne quis possit euadere. Dum ita in procinctu herent christiani, uident Deo sibi auspice splendorem scisso acre super paganos subito cecidisse, sed non prosperum, sed satis nociuum; quamuis hunc ipsi Saraceni non uiderint. Ilico enim omnium uirium robore eneruati, passim fugientes, ceduntur non solum a uiris, sed etiam a pueris et feminis. Perierunt in bello septem milia, submersi sunt in aquis quinque milia. Omnes uero  christiani incolumes reuersi, summum et dulce epynichion reboant Domino in excelsis [312 1Kb] .


1124. R. 18.  F. 15.  A. 24.  H. 6.

Henricus imperator Aquisgrani natale Domini celebrat. Hiems solito acerbior, et aggestu niuis sepius decidentis nimis horrida et importuna. Multi enim pauperum infantes et mulieres nimietate frigoris defecerunt. Mortalitas quoque animalium maxima. In multis uiuariis pisces absorti sub glacie perierunt. In Bracbanto anguille innumerabiles propter glaciem a paludibus exeuntes, quod dictu mirum est, in fenilibus fugientes latuerunt; sed ibi etiam pre nimietate frigoris deficientes computruerunt [313 1Kb] . Hiemi successit intemperies eris, nunc  niue, nunc pluuia, nunc gelu alternatim satis deterrima, usque in medio Martio. Postea diutino frigore et pluuia eris horrente inconstantia, uix tandem arbores floruerunt Maio mense, uix tandem gratia herbarum et graminum reuiguit uirore [314 1Kb] . Imber uero singulis mensibus assidue deciduus, sata agrorum pene absorsit. Nam siligo et auene prouentum suum satis sunt ementite. Multi quoque sacro igne aduruntur. Tyrus Hebrea lingua Sor dicta, urbs maxima Fenicis et antiqua, in corde maris sita, Sydoniorum colonia, negotiatio maris, empurium totius orbis, uaticinio prophetarum celebrata et carminibus petarum inclita, olim quidem insula, a Nabugodonosor uel ab Alexandro propter expugnationem multis in breui freto aggeribus comportatis terra continens  facta, pridem a Nabugodonosor expugnata et partim captiuata, et postea ab Alexandro penitus usque ad solum diruta et destructa, sed iuxta prophetas post septuaginta annos reedificata et in antiquum statum restituta, nostris modo temporibus in fine mundi a christianis terra marique obsessa capitur, et Christi imperio subiugatur.  Calixtus  papa, qui et Guido, moritur. Succedit Lambertus, qui et Honorius, Hostiensis episcopus.


1125. 19.  16.  25.  7.

Hiems asperrima, sex epdomadibus continua et ualde noxia. Fames ualida ubique magna multitudine utriusque sexus pereuntibus. In Hasbania ignobilis muliercula monstrum bisgemini corporis est inixa. auersis uultibus et corporibus sibi coherens; ante quidem effigies hominis integro corporis menbrorumque ordine distincta, retro uero facies canis, similiter corporis et menbrorum proprietate integra. In Bracbanto uilla Nerisca, alia mulier enixa est quatuor masculos uno partu [315 1Kb] . In Gemblacensi parochia, dum paterfamilias dominica die mixturam  segetum pre penuria famis moleret in usus familie, subito iusta Dei indignatione arsit farina cum putoris nigredine; ad exemplum posteris, ne quid presumant simile. Aecclesia sancti Dyonisii sita in Brochorensi silua  , 7 Kal. Maii, in festo sancti Marci, primo crepusculo noctis cum omnibus appendiciis et tota uilla penitus concrematur, saluo tamen thesauro et armario.  Henricus imperator Leodii pascha Domini celebrat. Inde Aquas contendens, morbo dracunculi, qui sibi erat natiuus, molestari cepit; propter quod et ibi aliquot dies remoratus est; deinde Neumaiam  uenit. Postea quasi pentecosten celebraturus, uultraiectum uenit; sed cum per dies languor ingrauesceret, tandem feria quinta in pentecoste uitam cum regno amisit  . Corpus eius eiectis intestinis sale respersum, Spire relatum est. Rex Ierusalem Balduinus data redemptione a Saracenis dimittitur [316 1Kb] .  Mense Augusto in festo sancti Bartolomei apostoli, excellentior dignitas optimatum imperii siue eminentior gloria ecclesie, Eurardus et Romanus legati apostolice sedis, et archiepiscopi cum episcopis, ex condicto [317 1Kb] conuenientes Moguntie, consultant sibi et toti Romano imperio de substituendo rege. Lotharius dux Saxonum, uir sapiens et industrius, et ecclesiastico iuri deuotus, prepotens diuitiis et uictoriis, omnium assensu eligitur. Hic mense Septembrio cum eisdem legatis et duobus archiepiscopis et octo episcopis et multis abbatibus et cum eminentioribus aule regalis primatibus Aquasgrani  ueniens, dominica die, Id. Septembris, a Frederico archipresule Coloniensi in regem benedicitur et ungitur , omni clero et populo festiuum epinichion acclamantibus [318 1Kb] .


1126. 1. 17.  26.  8.

Hiems acerrima; uernus etiam periculosus. Rex Lotharius contra Behemones uadens, quorundam  suorum principum traditione magnam stragem militum passus est, quingentis uidelicet et quadraginta occisis [319 1Kb] . In Syria hoc anno exercitus Dei bis congressus est Saracenis. In primo prelio de paganis ceciderunt duo milia quingenti, de christianis solummodo 15; in secundo autem non incruentam uictoriam habuerunt christiani. Sed quamuis plurima pars eorum perierit, tamen auxilio Dei reuigorati, absque numero hostes contriuerunt et uicerunt. Hoc anno omnis seges egra, et uinee cum omni fructu arborum acerrime [320 1Kb] .


1127. R. 2. F. 18.  A. 27.  H. 9.

 Rex Lotharius natalem Domini Colonie celebrat; sed archiepiscopus seu preuentus infirmitate, seu simulata, Sigeberge se contulerat. Inde  Aquasgrani uenit in theophania  Ibi legati Karoli comitis Morinorum, scilicet castellanus Gande et abbas de sancti Petri  , ad eum uenerunt, nuntiantes dominum suum comitem debitam subiectionem se ei facturum. uerumtamen Lotharingi principes ab eius presentia abstinuerunt. Noue enim potestati semper res noue conuertuntur; quod ilico et ibi patuit. Nam Aquenses oppidani et rex non bene assenserunt, sed satis iniuriose se tractauerunt. De rege autem et Friderico duce quomodo se habeant, non satis compertum; quia pro uoluntate fauentium et contradicentium res extenuantur aut extolluntur. Hoc satis patet, quia graui discidio labuntur [321 1Kb] .

 Anathema in medio terre, facinus audax et indignum, omnibus seculis uindicandum. Ecce enim solutus satanas terras perambulat. Flandria et Burgundia, longo terrarum situ disiecte, coniurant in apostasia proditoris Iude. Quidam rei timentes damnari pro suo scelere, dominum suum Karolum comitem Morinorum Bruieias iugulant in quadam ecclesia  ante altare psalmos canentem. Unus atque idem satanas uno eodemque die simile nefas presumit in Burgundia. Damnaticii quidam, dum diffidunt sue saluti, utpote rei maiestatis, dominum suum Guilelmum comitem Sedunensium gladiis confodiunt in quadam ecclesia ante altare orantem. Actum secunda epdomada quadragesime, feria 3., Kalend. Martii. Homicide hac illa diffugientes, diuersis  iniuriis et digno sibi satis fine perierunt. Comitatus Morinorum a Ludowico rege Francorum datur Guilelmo filio Roberti comitis Nortmannie, fratris  Guilelmi regis Anglorum. Hunc Robertum olim ab Hierosolimis redeuntem, eo quod prestitam pecuniam redibere nequibat, idem frater suus Guilelmus rex Anglorum Nortmannia expulerat, et eam sibi subiugauerat, fratremque in Anglia in custodia libera redegerat. Rex Lotharius Babenbergen [322 1Kb]  pentecosten celebrat. Ibi dux Bohemie cum multis milibus equitum adueniens, domno regi de superiore traditione satisfecit; et omnes, quorum parentes uel amicos occiderat, multa insignium donorum exhibitione reconciliauit sibi. Cenobium sancti Hugberti in Arduenna Nonis Iulii, primo conticinio noctis, cum omnibus appendiciis combustum est, saluo tamen thesauro et armario [323 1Kb] . In pago Lomacensi, uilla Gerpinas  paupercula mulier in festiua nocte  sancti Michelis ordeum moluit, unde ilico panem faciens azimum coxit. Quem dum frangeret ad edendum, sanguinem et aquam elicuit.


1128. 3. 19.  28.  10.

Domnus [324 1Kb] Adelbero episcopus Leodicensium obiit. Dominica die, 5. Kalend. Februarii, auditum est tonitruum circa horam nonam. Domnus Alexander archidiaconus ex clero sancti Lamberti 15. Kalend. Aprilis Leodicensium consecratur episcopus [325 1Kb] . Cum intrante Martio serenus er arrideret, ipso mense mediante subito totus in nube cogitur, et frigore riget, aque gelant, rura torpent, et nunc niue, nunc gelu, nunc pluuiis elementa soluuntur. Subsequitur magna mortalitas ouium, agnorum,  boum, uaccarum. Tandem, miserante Deo, cuncta ad gratiam redeunt in letania maiori [326 1Kb] . 3. Idus Maii feria 2, Colonie grandis tempestas exorta est; fulmen quoque ingressum maiorem ecclesiam sancti Petri, dextrum brachium crucifixi discidit [327 1Kb] . Orta seditione et discidio inter Guilelmum comitem et Morinos, annitentibus Equitio et Daniele maioribus Flandrie, arcessitur Theodericus filius Theoderici ducis Alxatie, nepos Rotberti comitis Flandrie, ex sorore Gertrude. Sed dum Godefridus dux Louaniensis Guilelmo comiti auxiliaretur, congressio facta est utriusque exercitus ante castellum quod dicitur Alost. Ibi Guilelmus comes quendam militem aggrediens monomachia, in dextro brachio lanceatur, et surrepente dracunculo, quinto die moritur.  Comitatus Morinorum Theoderico datur a rege Francorum Ludowico, quia cognatus eius erat ex matertera Gertrude [328 1Kb] . Mediante Septembrio gelu  ualde nociuum factum est, in quo legumina et uinee perierunt, et quicquid exprimi potuit, in acredinem uersum est. In Flandria multi fluuii sanguinei facti sunt, et fossata similiter [329 1Kb] . Rex Lotharius longa obsidione urbem Spiram cingit, sed inefficax redit.


1129. R. 4. F. 20.  A. 29.  II. 11.

Cum intrante mense Ianuario gelu liqueretur, tanta inundatio niuis et pluuie fluuios et uiuaria inflauit, ut sata proxima diluerent et excauarent, domos quoque uicinas subuerterent, et queque in eis inuenta perderent [330 1Kb] . Feria 3. pasche bouem cuiusdam rustici arantem cereus sudor delibuit, in parochia Gemmelacensi [331 1Kb] . Prelium apud Duratium  inter Alexandrum Leodicensem episcopum et  Godefridum Louaniensem comitem, in quo tanta strages fuit, ut peditum utrinque 824 numero insimul opperierint, exceptis his qui fugientes in segetibus uel in siluis uulnerati perierunt, et his qui in aquis prefocati sunt, et his qui ad sua regressi incertis horis et diebus mortui sunt. Horum summa non potuit colligi. Actum 7. Id. Augusti, 4. feria [332 1Kb] . Remis hoc anno in pascha Ludowicus rex Francorum eleuauit in regem filium suum post se, in presentia omnium episcoporum et abbatum regni sui. Pestilentia maxima boum, uacarum et porcorum, aprorum, ceruorum, capreorum. 16. Kal. Nouembris facta sunt fulgura et tonitrua, primo conticinio noctis, prima luna, 5. feria [333 1Kb] . Hoc anno plaga ignis diuini Carnotum, Parisius, Suessionem, Cameracum,  Atrebatum, et alia multa loca mirabiliter peruadit, sed mirabilius per sanctam Dei genitricem Mariam extinguitur. Iuuenes etenim, senes cum iunioribus, uirgines etiam tenere, in pedibus, in manibus, in mamillis, et, quod grauius est, in genis exuruntur, et celeriter extinguntur [334 1Kb] . Apud Parisius ecclesiola est in honore sancti Martini, in qua quidam hac infirmitate detentus se apportari fecit. Ubi dum pernoctans urgentibus angustiis uociferaretur, primo noctis conticinio adest sanctus Martinus, qua de causa domum suam intrasset sciscitans. Ille infirmitatis sue angustias demonstrans, orat sibi misereri. Cui sanctus Martinus: Scito, inquit, in curia superni Iudicis terribilem et horribilem datam sententiam, hanc combustionis plagam per Galliam  deseuire; et matrem misericordie precibus optinuisse, omnes hac clade laborantes et se inuocantes misertum iri. Ideo Parisius in templo ipsius sancte uirginis matris deportari et ibi habes sanari. Cui ille: Omnium ore beatus et miraculorum patrator diceris; hac de causa domum tuam sanitatem per te recuperaturus intraui. Et sanctus Martinus: Sine permissione uirginis  matris, que peperit Deum nostrum, qui ignis consumens est, non poteris extingui. Discedit sanctus Martinus. Iterum rediens, iussit illum redire ad matrem misericordie. Et ille: Aut per te sanabor, aut hic moriar. Et sanctus Martinus: Sanat te dominus iehsu Christus precibus matris sue. Et hoc tibi signum: tu primus, post te sex in hac domo sanabuntur. Ceterum quicunque aduenerint, frustra laborabunt. Sanctus Martinus discedit. Ille sanatus predicat sanitatem suam. Multi confluunt; ex magna copia non curantur nisi sex, sicut predixerat sanctus Martinus. Parisius confugiunt ad ecclesiam uirginis matris. Centum et tres uno die sanantur; duo, seu iubente seu permittente Deo, non curantur, sed extinguntur. Apud Laniacum in die ascensionis  dominice tres ante aram perpetue uirginis extinguntur. Transeamus ad Suessionum ciuitatem. Ibi specialius pre omnibus locis per miracula innotescit gentibus Dei genitrix. Ibi muti, ceci, claudi, paralitici curati sunt, mortuus resuscitatus. uidimus horrendum quiddam. Ignis diuinus nasum, labia, mentum cuiusdam paupercule mulieris exusserat; fetor, horror sentientes et uidentes repleuerat. Expulsa de domo uirginis matris rediit ad propriam domum; pro expulsione, pro infirmitate sua dolet, gemit et orat dicens: Heu michi! mater misericordie omnes excipit, nullam expellit, preter me solam. Deus, qui factus es filius femine propter misericordiam, sana me per feminam matrem tuam propter tuam misericordiam. Orauit, exaudita est. Nocte  que incrastinascit in sabbatum, recepit sanitatem; restituta est ei caro sua, nasus, labia, mentum; omnia propria sua ex integro recepit. uideres nobile miraculum: caro illa similis facta est carni relique, et, quod mirabilius est, in coniunctione carnis ueteris et noue quasi signum tenuissimi fili pro testimonio apparuit. Adolescens quidam, quem abbatissa eiusdem ecclesie, ubi ista gerebantur, ab infantia pro amore Dei nutrierat, surdus et mutus, dum in ecclesia meridianis horis quiesceret, uisum est, quod senior quidam, niueis indutus uestibus, aures et labia eius manu sua pertractaret, dicens: Dic, inquit, »Deus et sancta Maria, miseremini mei.« Dixit hoc; sanatus agit gratias Deo, et omnis plebs magnificauit Deum. Mulier de Remis  ciuitate ueniens cum filio ad domum sancte uirginis, dum querit anime salutem, amittit filium; sed gratia Dei consolatur. Filius enim dum in arca luderet, repente in puteum uetustate destructum decidit, et mortuus est. Aduesperascente die querit mater filium; sed dum non inuenit eum, tristatur et clamat. Accurrunt uicini, turbatur ciuitas. Dicit  quidam, quia uidisset eum super os putei cum pueris iocari. Intro inspiciunt; uident eum mortuum iacentem. Extractus matri redditur. Illa nichil cunctata ad ecclesiam uadit; tota ciuitas eam prosequitur. Ad ecclesiam ueniens, coram altari uirginis matris eum exponit; querit a matre misericordie, ut reddat ei filium. Ilico exaudita est a matre misericordie; surgit puer, uiuit infans qui defunctus fuerat. In testimonio camisia pueri suspenditur coram altari. Fama uolat per aures omnium; cor et lingua contremit omnium per Gallias. In uiromando uilla est Funtanas dicta, ubi in templo uirginis matris crebro fiebant miracula. Dum scirent quidam mercatores et peregrini sanctitatem loci, fide et deuotione firmi, et illo tenderent, obuiauit illis  matrona, quasi mater honorificata, sic eos alloquens: Notifico uobis, quia uirgo et mater Domini Maria locum ampliori dilectione sibi fecit dignum Suessionis. Moneo uos, ut illuc ueniatis. Illi dum non magnopere curant uerba que audierant, ecce iterum matrona, quod primo dixerat, secundo reiterauit et abiit. Tanto attoniti miraculo, Suessionis tendunt; et uenientes basilice ualuas obseratas prospiciunt; orant, exaudiuntur; ostia basilice uirginis matris eis aperiuntur. Ergo quique rei, dum diuino igne exuruntur, ad illud nobile templum uirginis matris confugiunt; et, dum esset idem templum languentibus plenum, audite quam gloriose in momento curantur. Locus ille antiquissimus et nobilissimus subtalare sancte uirginis matris  apud se continet. Quadam igitur nocte, dum omnes fierent et mugitum cordis ex nimia angustia cum stridore dentium emitterent, conspiciunt lumen splendidum, et cum ipso matrem misericordie super altare descendere. Accedit mater et uirgo ad unum de egrotis; sciscitatur an uelit sanari; intelligit cupitum eius desiderium sanandi. Tangit eum; sanatur. Imperat, ut hoc itidem omnibus a se uisa [335 1Kb] patefaciat. Tanguntur, sanantur; tota ciuitas letatur; foramen per quod ingressum lumen de lumine, quasi pro signo remanet, et ab omnibus ueneratur. Carnotum, ubi camisia habetur eiusdem uirginis, innumera multitudo sanata est. Quid etiam de Cameraco dixerim? Cameracus antiquissima et nobilissima ciuitas est, ubi templum habetur in  honore ipsius uirginis matris, dotatum de capillis et de beato lacte eius. Ibi multi infirmi sanati sunt, quorum numerum nemo nouit nisi solus Deus. Atrebati in templo uirginis matris dicato tot et tanti  curati sunt, ut omnis homo ad enarrandum elinguis fiat. Hec precipua loca conscripsimus; sed si per alia loca in memoriam eius dicata uellemus euagari, ubi inedicibili potentia cunctos inibi confugientes mirabilis Domini sanauit potentia, nec sensus, nec ratio ad hec sufficere posset. Balduinus rex Hierusalem moritur [336 1Kb] .


1130. R. 5. F. 21.  A. 30.  H. 12.

Lotharius rex urbem Spiram alternis annis uicissim obsessam, tandem capit 3. Nonas Ianuarii, feria 6, immunitate concessa. Lanbertus, qui et Honorius, papa moritur . Romane ecclesie pax interpolatur, altercantibus duobus de sede apostolica, quodam Gregorio, et altero Petro Leonis, gente Romano, monacho Cluniacensi. Gregorius  priuilegium electionis ab Honorio papa adhuc uiuente consensu quorundam cardinalium sibi usurpat; Petrus, altitudine sanguinis glorians, domum Crescentis inuadit, cedibus, hominum rapinis, incendiis grassatur. Aecclesia sancti Petri in Louanio crematur cum toto oppido [337 1Kb] . Gregorius, ueritus potentiam Petri, profugus a Sancto Paulo et Spoleto, emenso mari, tandem apud Sanctum Egidium appulit [338 1Kb] .  Postea uenit in Burgundiam, et a Cluniaco excipitur, et fauore omnium Francorum celebratur. Deinde Lotharius rex Alemannie, quorundam suorum episcoporum ambitione delinitus, legationem a Francis de Gregorio benigne honorat, et in eius electione coniurat. Parrone ecclesia sancti Fursei penitus comburitur [339 1Kb] . Fulco comes Andegauensis  fit rex Hierusalem [340 1Kb] .


1131. 6. 22.  31.  1. 

Gregorius multo comitatu episcoporum et abbatum a Francia exiens, in Lotharingiam transit, et dominica tertia quadragesime, que est 11. Kal. Aprilis, Leodium uenit. Ibi a Lothario rege Alemannie et multis episcopis et abbatibus tam Lotharingis quam Transrenensibus ueneratur, muneribus honoratur; tota ciuitas in obsequio feruet, salutationibus et epulis uacat. Dominica in medio quadragesime Gregorius, sicut hyrcus caprarum in Daniele, qui pedibus terram non tangebat [341 1Kb] , cum curribus et redis ab ecclesia sancti Martini in publico monte, quasi Rome uia triumphali, usque ad capitolium sancti Lantberti ascendit, missam  celebrat, regem et reginam coronat, coniugatos presbiteros excommunicat. Estimati sunt a quibusdam 32 episcopi affuisse, et abbates 53. Quamuis in medio duorum uel trium in suo nomine Dominus  se dicat adesse, tamen omnis constitutio eorum nec calamo nec carta indiget [342 1Kb] . Ciuitas uultraiectum ex maxima parte concrematur, scilicet palatium episcopi, et maior ecclesia sancti Martini, et altera sancti Bonifacii, et tertia sancte Marie [343 1Kb] . Hugo Canna auene [344 1Kb]  , exortis inimicitiis contra oppidanos Sancti Ricarii  in pago Pontiuo, totum oppidum cum ecclesia sancti Ricarii penitus combussit; in qua ecclesia aliquanti monachi et inestimabilis multitudo promiscui sexus, quod dictu nefas est, simul concremata periit [345 1Kb] . Gregorius, qui et Innocentius papa, Remis post festum sancti Luce euangeliste  concilium habuit cum episcopis et abbatibus 300; mediante Francorum rege Ludouico cum filio qui secundus erat natu.  Nam primus antea coronatus tunc forte Parisius uenerat, et, ut fertur, a demone in specie porci ludificatus, dum hac illac equum girat, subito corruit exanimis. Unde pater ualde mestus Remos adueniens, secundum natu filium secum aduexit, et a papa inungi et benedici et coronari in regem impetrauit. Frittericus Colonie archiepiscopus obiit.


1132. R. 7. F. 23.  A. 32.  H. 2.

Rex Lotharius natalem Domini Colonie celebrat. Qui, auaritie ueneno infectus, electionem sancte ecclesie Coloniensis sua calliditate cassauit [346 1Kb] . Iterum tertia ebdomada quadragesime Coloniam ueniens, nichil dignum regali serenitate egit. Deinde Aquas ueniens in pascha , nichil de statu  regni ordinare ualuit, immo omnium rerum querelas in respectu distulit. Radisbona ciuitas tota pene est combusta [347 1Kb] . Domnus Bruno, ex clero sancti Petri, Colonie fit archiepiscopus. Rex Lotharius collectis uiribus Romam uadit cum Innocentio papa ; sed uario euentu rerum multas difficultates in eundo patitur [348 1Kb] .


1133. 8. 24.  33.  3.

4. Nonas Augusti, luna 27, meridie facta est eclypsis solis fere dimidia hora, et stelle uise sunt in celo [349 1Kb] . Rex Lotharius ueterem Romam ingressus , Innocentium papam in patriarchio Lateranensi relocat, et ab ipso in imperatorem  benedicitur . Sed Romanorum auaritiam a  discidio partium nequiens reuocare, dissimulato negotio inefficax rediit. Petrus uero pseudopapa in domo Crescentis regnat, et alter in alterum predis, rapinis, incendiis et homicidiis deseuit [350 1Kb] . In uilla Namuco  , dum uaccam occisam mango aperit, fetus duorum capitum apparuit [351 1Kb] . Legumen et auena hoc anno prouentum messis satis ementita [352 1Kb] .


1134. 9. 25.  34.  4.

Congregatio Malisnensis ecclesie, que est in Bracbanto, omnibus fidelibus salutem. 12. Kal. Februarii lupus uenenatus et insanus, qui intra corpus suum tres colubros habebat uiuos, consuetas latebras linquens, rura petiit, et innumeram multitudinem porcorum, ouium, canum, et armentorum morsu uenenato  extinxit. Postea uasto impetu homines inuadens, plus quam duodecim morsu suo male mulcauit; quorum quatuor misera morte defuncti sunt. Hi uero ante obitum suum nullum liquorem uidere uel gustare potuerunt. Tandem a quatuor uiris fortissimis comprehensus et euisceratus, fidem malitie sue de colubris patefecit [353 1Kb] . Iste annus pre nimia siccitate satis calamitosus, quia auene, ordea et legumina prouentum suum nimis sunt ementita. Theobaldus comes Blesiensis siue Carnotensis, pre cunctis principibus Gallie magno pondere iustitie eminet in Francia; religiosis monachis et clericis pius ac familiaris, ecclesie defensor, pauperum adiutor, merentium consolator, in commerciis negotiatorum  cautus et discretus, in reis et a recto deuiantibus ultor et uindex [354 1Kb] . Kalendis Octobribus, in tempeste noctis silentio, motus magnus factus est in mari, ita ut litora sua preteriret, et tamen in se iterum resideret. Sequenti uero nocte primo crepusculo cum omni impetu terminos egrediens, omnia circumquaque, id est uillas, castella, ecclesias, ita pessumdedit, ut tres comitatus, id est, Walecras, et Wales, et Bebrant  , cum homine et pecore penitus exterminaret.


1135. 10. 26.  35.  5.

In [355 1Kb] ciuitate Tornaco natus est agnus unius corporis, duum capitum, quatuor aurium, quatuor oculorum,  octo pedum [356 1Kb] . In uilla que dicitur Brania   , mense Aprili natus est infantulus, carens collo et capite, ocellos habens in spatulis [357 1Kb] . Lothasius  rex et Fridericus dux Sueuorum paciscuntur [358 1Kb] .





CONTINUATIO GEMBLACENSIS.


 1136. R. 11. F. 27.  A. 36.  H. 6.

Cenobium sancti uedasti Atrabatensis concrematur cum claustro et officinis et magna oppidi parte; nec meminit aliquis nostra etate tot uillas, tot ciuitates, tot castra, oppida uel municipia, concremata fortuito igne, quot in huius anni spatio combusta esse referuntur. [Domnus Alexander Leodicensium episcopus moritur [359 1Kb] .] Anselmus octauus abbas Gemblacensis cenobii obiit; qui adhuc uiuens, etsi corpore inualidus, tamen erga Dei cultum et scripturarum exercitium erat strenuus [360 1Kb] . Hic cronicam istam a fine chronice a Sigeberto uenerabili Gemblacensis ecclesie monacho descripte ad hunc usque annum perduxit, et uisa uel a fidelibus relatoribus audita posterorum notitie dereliquit. Discordie  malum quam perniciosum sit omnibus, plus iam nostris tribulationibus discimus, quam in codicibus legimus. Cum enim monachi cum oppidanis, oppidani cum monachis non concordarent in substituendi abbatis electione: ad hoc usque processit malum discordie, ut [361 1Kb] dux Louaniensis  et comes Namucensis rupto pacis federe hostiliter inter se concertarent multo tempore. Erat autem cernere miseriam et omnium rerum depredationem uiolentissimam, homicidia sepissime fieri, uillas cum habitatoribus concremari, in tantum ut gemmelacensi oppido cum parrochiana ecclesia combusto cum maximo inhabitantium periculo, Dei clementia maius monasterium, quod est contiguum, undique  grassante incendio iam succensum, miro restrinxerit modo. uicini enim fluminis alueus in stagnum collectus, riuo suo magna ex parte subito est euacuatus, ita ut arene eius cernerentur circumcursantibus et his, qui resistebant hostibus; eiusque aqua superfusa monasterio in modum pluuie, incendium omne restinxit Dei uirtute. Ne cui autem hoc uideatur incredibile, multe hoc hodieque attestantur non  solum laicales, sed et ecclesiastice persone. [Domnus Adelbero, ex clero Mettensi assumtus, datur Leodicensium episcopus [362 1Kb] .] Monasterium sancti Dionisii in Brokorotht comburitur cum claustro et omnibus appendiciis et oppido, uix anno 12. anterioris combustionis expleto [363 1Kb] . Rex Anglorum Heinricus obiit , uir pauperibus et ecclesiis Dei multe benignitatis, ac per hoc etiam multe liberalitatis. [Ludowicus rex Francorum obiit  ; filius eius equiuocus succedit [364 1Kb] .] Rex Lotharius multo regni sui congregato exercitu, Romam secundo proficiscitur  duorum de sede apostolica contendentium discordiam ad pacis et unitatis cupiens reuocare concordiam [365 1Kb] .

 Angli diu habita deliberatione, quem sublimarent regio nomine et honore, sine liberis defuncto Heinrico rege, Stephanum consobrinum eius constituerunt pro eo regnare. Mons Castrilocus  cum templo sancte Waldedrudis et toto pene opido concrematur [366 1Kb] .


1137. 12.  1.  1. 7.

Rex Lotharius, anno uno et mensibus 5 cum expeditione militari in Italia commoratus, ab ingressu abstinuit urbis Rome, quia duorum de sede apostolica comtendentium prelia et seditiones nequiuit compescere . Rogerium Sicilie ducem sibi resistentem bellica congressione frequenter atriuit; prouinciam eius cede et incendio deuastauit;  sed tamen eum ad deditionem non compulit. Dum ergo uarius euentus belli esset, et nec hos nec illos gladius consumeret, rex Lotharius morte preuentus  bellum cum uita finiuit; et propter incursus undique imminentium hostium non manifeste, sed quasi occulte a suis relatus, in Saxonia est tumulatus. [Arnulphus ex monacho Sancti Nichasii Remis datur abbas Gemblacensis [367 1Kb] .]   Bruno Coloniensium archiepiscopus obiit in expeditione Italica, 6. anno sui presulatus. Petrus Leonis decessit ex hac uita, qui sedem apostolicam retinere conabatur cum uiolentia. Aecclesie Dei et Gregorio pape pax est reddita, et cessauerunt seditiones et prelia [368 2Kb] .

Prudens lector, habeo tibi aliquid dicere, cupiens magis doceri quam docere. Beatus Gregorius dicit, inconueniens esse, ea que carent grauitatis soliditate, in libris congerere. Studiosis enim lectoribus non sunt utilia, sed fastidiosa. Hoc exemplo nos de multis que contingunt conscribimus pauca, sed eminentiora; ut habeatur secundum legem chronice rerum gestarum breuiter digesta ueritas, et caueatur inutilis et undecunque congesta prolixitas [369 1Kb] .  Si autem aliquid conscriptione dignum estimaueris a nobis pretermissum, studiosis scripturarum scias esse dimissum; quia non omnia possumus omnes, nec omnia uolunt omnes; et laudatur quidam dixisse prudenter et breuiter:


Quid dem, quid non dem? renuis tu, quod iubet alter.


1138. R. 1. F. 2. A. 2. H. 8.

Rex [370 1Kb] Danorum, audita morte regis Anglorum, cum multo nauium apparatu, cum militari et pedestri exercitu, fines Anglie deuastabat omni crudelitatis genere; dicens, antecessorum hereditario iure et collimitanei maris uicinitate sibi magis deberi regnum Anglie, quam Stephano regi et Normannis  ex Wilhelmi bastardi peruasione. Rex Anglorum reputans periculosum primo impetu cum tam efferato hoste non ex equo confligere, habita dilatione et inspecta oportunitate, dispersos longe lateque et inhiantes prede facili superauit congressione, multisque eorum interfectis aut captis, reliquos conpulit cum dedecore ad propria redire. Post mortem regis Lotharii, non ferentes principes Teutonici regni, aliquem extraneum a stirpe regia sibi dominari, regem constituerunt sibi Cunradum, uirum regii generis  Erat quippe ex sorore nepos Heinrici quinti regis, quarti imperatoris huius nominis. Heinricus dux Baioariorum, quia filia Lotharii regis ei nupserat et iam liberos ex ea susceperat, Cunradum regno sublimatum et se alienatum  grauiter ferebat, et quoscunque poterat, ab eius amicitia et fidelitate auertebat. Hugo post Brunonem datus Coloniensium archiepiscopus, dum Romam adiret consecrandus, peregre est defunctus, eique successit Arnulfus. Godefridus Louaniensis, dux Lothariensium, magnum patrie sue decus, uir suo tempore et tempori et honori sciens se decenter conformare, moritur.


 1139. 2. 3. 3. 9.

Cunradus tertius rex huius nominis, Godefridum filium Godefridi ducis facit paterni honoris successorem, ea maxime pro causa, quia sue coniugis sororem ei dederat uxorem. Heinricus dux Baioariorum, adhuc contrarius existens Cunrado regi, nec attendens illud dictum mundane sapientie: Leuius fit patientia, quicquid nefas est corrigere . inremediabili morbo tristitie peruenit ad extrema uite. Gentis Anglorum principes a rege suo dissentientes, dum alter alteri uarie assentitur, gens tota per eos affligitur, eo deterius, quo ciues ut hostes non exterius, sed interius patitur. Paludes et fontes, qui per aliquot annos tanta defecerant siccitate, ut putarentur non posse denuo  refluere, mirantur multi non solum fluere, sed et solito maiores aquas emittere [371 1Kb] .


1140. 3. 4. 4. 10.

Eclypsis solis facta est 4. Non. Aprilis, aduesperascente iam die et celo serenissimo existente, sol quasi tetro uelamine uidebatur circumfusus eglyptica caligine. Exorta discordia inter Alberonem episcopum Leodicensem et Heinricum comitem Namucensem, multa hinc inde contigerunt mala, prede et incendia, cedes et homicidia. Causa huius discordie comes Namucensis ex inprouiso aggressus opidum, quod Fossis dicitur, quia nomen tale sibi dat situs ipse loci, multis captis aut occisis, multa preda abducta, opidum totum cum monasterio beati Foillani combussit, edificia lapidea quecumque  eminentiora erant, destruxit. Heinricus comes Lemburgensis, dolens se priuatum honore ducatus, quem pater suus et auus habuerant, Godefrido duci rebellis erat, contiguos sibi possessionum eius reditus inuadebat, et sicubi preualebat, nulli amicorum eius parcebat. Godefridus dux grauiter ferens insolentiam eius, opidum sancti Trudonis cum multo equitum peditumque exercitu obsedit, ciues ad deditionem cegit, obsides promisse sibi fidelitatis accepit [372 1Kb] . Deinde cum eodem exercitu progressus, et opidum Aquasgrani ingressus, cum multo potentatu per biduum in sede iudiciaria resedit, exactiones quas ducem Lotharingie exigere decebat exegit, opidanos sue fidelitati astrinxit, et  ne Heinrici comitis fautores essent, ostentatione potentie sue deterruit.


1141. 4. 5. 5 11.

Cunradus rex quosdam regni sui optimates sibi resistentes cogit suo parere imperio, munitiones eorum oppugnando aut expugnando. Rex Anglorum Stephanus, non satis cauens dubios animos principum ficta sibi amicitia adherentium, dum quosdam hostes  expugnare nititur, a suis derelictus et ab hostibus interceptus, capitur et custodie mancipatur. Plaga ignis diuini multos adurit; sed per intercessionem sancte Dei genetricis Marie aliorumque sanctorum multis hac egritudine laborantibus misericordia Dei subuenit. Rex Iherosolimitanorum cum suo exercitu, fultus auxilio christianorum, loca sancta, ubi pedes Domini steterant, uisitantium, Ascalonitas omni commeatu excluso terra marique oppugnat, quorundam etiam hostium castra propinquiora expugnat [373 1Kb] . Adelbero huius nominis secundus Leodicensium episcopus, dolens fraudulenta inuasione comitis Raginoldi iam per 7 annos uiolenter retineri castrum Bulonium, quod cum omnibus appendiciis suis Otbertus episcopus multa summa argenti  adquisierat episcopio Leodicensi, nec ferens tantum honoris et commodi ad presens sibi et in posterum auferri ecclesie Dei, oportunitatem exspectabat, qua iuste repeteret, quod ecclesia iniuste amiserat. Deus autem, qui ei ad hoc dederat affectum, bone uoluntati eius dedit effectum. Inspecta enim oportunitate, castrum obsedit cum multa equitum peditumque multitudine. Plus tamen de diuino quam de humano confidens auxilio, corpus beati Lamberti ad locum obsidionis iussit deferri, sic sperans quod inchoauerat prosperari et accelerari. Nec frustratus est spe sua. In paucis enim diebus castrum recepit cum Dei et sancti Lamberti auxilio, quod multo tempore, multorum labore nimio, uix longa reddidisset obsidio. Quanta ibi contigerint,  quanta etiam nunc contingant ad corpus beati Lamberti miraculorum insignia, quia non est huius operis, prudentioribus relinquimus estimanda uel, si eis placuerit, describenda [374 1Kb] .


1142. R. 5. F. 6. A. 6. H. 12.

Rex [375 1Kb] Anglorum, quibusdam pacis conditionibus solutus a captione qua tenebatur, iterum Anglice genti principatur [376 1Kb] . Rex Francorum frequenter aminonens et per se et per legatos suos Tietbaldum comitem Blesiensium, ne uiolenter inuaderet et retineret aliena, cum ei satis superque possent sufficere propria, animaduertit, eaque ammonendo dicebat, surdis auribus audiri, decreuitque pugnando agere, ne posset contemni. Denique cum multo comitatu aggressus castrum eius, quod uitreiacum  dicitur, opidanos et milites sibi resistentes aut cepit aut occidit. Opido succenso, in tantum ignis excreuit, ut etiam castrum, quod in eo erat ualde  munitum, cum multo inhabitantium periculo concremarit. In hoc prelio uel incendio capti, cesi aut concremati, ad mille quingentos sunt estimati. In uicinia Louaniensi mel stillauit de celo in modum pluuie, quod uerum mel fuisse probauerunt multi uisu, gustu et contrectatione. Godefridus iunior dux Lotharingie quarto anno sui ducatus moritur [377 1Kb] . Cunradus rex in opido quod Frankenefort dicitur, cum multa frequentia optimatum regni sui, curiam habuit , et que confirmanda erant, eorum consilio et iudicio confirmauit, et corrigenda correxit. Deinde cum non multo comitatu aggressus quosdam Sclauorum rebelles regnum inquietantes, non, ut putauit, eos imparatos inuenit, ideoque uiriliter resistentibus ad horam cessit. Nec multo post  incautis superueniens improuisus, multos eorum cepit aut occidit, multos eorum in fugam uersos, in flumen, quod contiguum erat, demersit, reliquos multa summa gratiam suam redimentes ad deditionem compulit. In parochia Gemblacensi natus est puer monstruosus, qui miraculo et horrori se aspicientibus fuit.


1143. 6. 7. 7. 13.

Regnum [378 2Kb] Francorum magnam patitur perturbationem bellorum, per discordiam regis et principum, inter quos eminebat Tietbaldus comes Blesiensium. Rex Anglorum, necdum pacato regno suo, contumaces subiugare uolebat, sed non ualebat, quia tutam fidem nusquam reperiebat, et conatus suos non prosperari sed frustrari dolebat. Cunradus rex concessit  filio Godefridi ducis iunioris adhuc puerulo, quicquid beneficii uel honoris antecessores eius habuerant de manu imperatoris. Pagani uicini Hierosolimitanis christianis, pertesi malorum et frequentis oppugnationis christianorum, pactum pacis inierunt cum eis, et terras, quas eis christiani abstulerant, et que inculte erant, sub tributo colendas susceperunt ab eis. Gregorius papa, qui et Innocentius, obiit . Wido, qui et Celestinus, papa succedit.


1144. 7. 8. 8. 14.

Hiems hoc anno nimietate pluuie et uento uehementi periculosa extitit et damnosa, in tantum, ut siluas, templa, turres et edificia, que putabantur firmissima, aut funditus subuerterit, aut magna ex parte destruxerit. Wido, qui et Celestinus, qui  Romane ecclesie 163us presidebat, obiit . Gerardus, qui et Lucius, papa successit. Fames grauissima hoc anno multos afflixit; multos panis  penuria pauperauit. In regno autem Anglorum in tantum dicitur preualuisse, ut maximam utriusque sexus multitudinem contigerit fame interisse. Nec tantummodo pauperes et mediocres, sed et eorum multi, qui putabantur sibi sufficientes esse, duro famis gladio perurgente coacti sunt alias emigrare, ut malum inopie si non ex toto euitare, saltem possent alleuiare. Triticee messis maturitas et collectio prouenit tardius solito; quia, nimietate pluuie impediente, uix potuerunt messores 8 Kal. Septemb. metere, quod aliquoties uidimus eos 8 Kal. Augusti messuisse. Fulco quartus rex Iherosolimitarum, 15 anno regni sui uita decessit. Balduinus filius eius ei successit. Rex Francorum sciens quia perturbatio capitis perturbatio est membrorum,  ut sedaret perturbationes regni sui, acquieuit confederari Tietbaldo Blesiensium comiti. Cunradus rex sciens per se, sciens religiosorum uirorum ammonitione, quantum reuerentie debeatur ecclesiastico ordini, cui Deus dicit: Qui tangit uos, tangit pupillam oculi mei; si quos elatos fastu secularis potentie contra episcopos uel contra alios ecclesie sancte prelatos nouerat insolenter agere, regia censura cogebat eos ab insolentia desistere, et illis quos offenderant decenter satisfacere [379 1Kb] . uinee et arbores fructifere non exibuerunt solitam ubertatem, sed in prouentu difficultatem, in fructibus habuerant raritatem et acerbitatem [380 1Kb] .


1145. R. 8. F. 9. A. 9. H. 1.

Regnum christianorum, quod adquisierunt exterminata  multitudine paganorum Hierosolimam et confines eius urbes possidentium, sui exordii habet hunc annum quinquagesimum primum. Laus est et gloria Christi, quod christiani cum eius auxilio possident regionem, in qua per semetipsum et per apostolos Christus initiauit christianam religionem [381 1Kb] . Gerardus, qui et Lucius, papa obiit . Bernardus, qui et Eugenius, 165us ei successit.

Remis [382 1Kb] in cenobio beati Remigii sanctus Gibrianus Scottus multis claret uirtutibus, et multo populi concursu frequentatur. Adelbero Leodicensis episcopus uita decessit. Heinricus assumptus ex  clero sancti Lamberti, secundus huius nominis presul, ei succedit [383 1Kb] . Ciuitas Edessa, que et Roaiz dicitur, multo tempore a christianis possessa, per negligentiam christianorum et insidias paganorum capitur, omnesque qui in ea inuenti sunt, perfecte  etatis christiani trucidantur, adolescentes utriusque sexus per diuersas paganorum prouincias in seruos et ancillas uenundantur. Northmanni, qui subditi fuerant Heinrico regi Anglorum, paruipendentes successorem eius Stephanum, subdunt se regimini comitis Andegauensium. Cunradus rex apud Athernacum in uicinia Treuerorum pentecosten celebrauit , et quosdam sibi rebelles oppugnando et expugnando ad deditionem compulit.


1146. 9. 10. 10. 2.

Heresis Eunitarum intra Brittannias pullulat. Horum princeps erat quidam peruerse mentis, Eunus nomine; qui cum esset idiota, et ipsos apices litterarum uix agnosceret, tamen polluto ore de diuinis libris tractabat et disputabat. Hic nefario ausu absque  sacris ordinibus missas celebrabat indigne, ad errorem et subuersionem perditorum hominum; episcopos etiam et archiepiscopos his qui sibi adherebant ordinabat. Multa quoque alia faciebat scelerata et diuine legi contraria. Ad postremum, diabolico spiritu completus, in tantam prorupit insaniam, ut diceret et credi cogeret se esse filium Dei, affirmans se esse eum per quem sacerdotes in ecclesia generalem collectam solent terminare dicendo: Per eundem Dominum nostrum. Quanta autem turpia et execrabilia agant in abscondito heretici isti, qui uocantur Eunite, id est sequaces Euni, bonum est silentio tegere, ne horrorem incutiant uel etiam errorem generent infirmis auditoribus. Fames grauissima iamdiu concepta in tantum longe lateque  preualuit, ut excrescentem pauperum multitudinem nullatenus sine magno grauamine sustentare possent hi qui respectu Dei uel pietatis affectu manum misericordie porrigebant eis. Multos etiam, qui uictu et aliis necessariis habundabant, malum famis ad mendicitatem deduxit. Occidentales christiani, dolentes de subuersione urbis Edesse, que et Rohaisz dicitur, quam pagani superiore anno uastantes, cultum christianitatis in ea omni spurcitiarum genere contaminauerant, in tantum ut etiam princeps eorum in maiori basilica super sanctum altare cubile suum exstrueret, et illic ad iniuriam et contemptum summi Dei cum meretrice cubaret [384 1Kb] : pro his, inquam, omnibus iusto dolore commoti, uno  animo, pari consensu, ad debellandos eos proficisci deliberant. In tantum autem erant omnes prompti et alacres ad hanc profectionem, ut et Cunradus rex Theutonie, et Ludowicus rex Francie, religiosorum uirorum [385 1Kb] monitis animati, et ipsi prompto animo ad hanc expeditionem sese accingerent.


 1147. R. 10. F. 11. A. 11. H. 3.

Cunradus rex Heinricum filium suum Aquisgrani in regem sublimat , ne post decessum suum regnum absque principe remaneret, et aliqua rerum perturbatio moueretur. Multi christianorum per mare Anglicum profecti ad debellandos Saracenos, tandem emenso mari in Gallitiam apud Sanctum Iacobum applicuerunt. Et inde mouentes exercitum, peruenerunt ad urbem Saracenorum potentissimam, que ex nomine conditoris Ulixibona dicitur; ubi uario belli euentu cum Saracenis dimicantes, adiuuante Deo, potiti sunt uictoria, et occisis uel exterminatis Saracenis, urbem ipsam et omnem in circuitu uiciniam quiete possederunt. Eclypsis solis facta est circa tertiam horam diei,  7 Kal. Nouembris. Necdum quoque ad purum redintegrato solari lumine, sed adhuc circumfuso eclyptica caligine, stellam conspicabilem in ere multi suspexerunt. Fuerunt etiam alii, qui dixerunt, se in ipso orbe solis maiestatem diuinam uidisse, eo modo quo a pictoribus in libris depingi solet. In natali Domini fulmen irrupit templum Hierosolymis, et de columna ex lapidibus facta, que sepulchro Domini proxima erat, duos lapides grandes excussit. Inde ad locum baptisterii percurrens, lapidem marmoris concauum, qui aquam baptismi continebat, minutatim confregit. Indeque in montem Syon peruolans, turrim basilice pulcherrimam ex magna parte perfregit.


1148. 11. 12. 12. 4.

 Cunradus et Ludowicus reges, qui superiore anno cum infinito exercitu profecti fuerant trans mare, ut paganos debellarent, nichil prospere fecerunt; sed tantis exercitus eorum attritus est infortuniis, tum fame, tum mortalitate, tum ferro hostium, ut de tot milibus tam copiose multitudinis uix pauci repatriauerint. Et quamuis occulto, quo nescitur, Dei iudicio hec acciderint, constat tamen, quia in hostico illo multa scelera, multa illicita et flagitiosa patrata sunt ab eis, et ob hoc ira Dei ascendente super eos, omnis conatus eorum in uacuum cessit. Nec facile inuenies siue in hystoriis, siue in annalibus, quod ab exordio christianitatis usque ad tempus istud tanta multitudo populi Dei tam subito et tam miserabiliter  deperierit, sicut nunc factum est. Eugenius papa collecta generali synodo Remis, multa super statu  ecclesie tractauit et confirmauit. Inter alia statuit, ut decreta Innocentii pape predecessoris sui rata et inconuulsa permanerent; quicquid autem Petrus Leonis pseudopapa statuerat uel ordinauerat, irritum haberetur, promulgans sententiam sic: Ordinationes factas a filio Petri Leonis et ab aliis scismaticis et hereticis, euacuamus et irritas esse censemus. In hac synodo adductus est supradictus hereticus Eunus, et presentatus pape a quodam catholico Britannie episcopo. Hic igitur in audientia omnium de sua peruersa heresi discussus et conuictus, uitam quidem et membra, episcopo qui eum adduxerat expostulante, retinuit, sed tamen precepto pape in custodia relegatus, et ibi post non multum temporis mortuus est. In hac synodo archiepiscopi, episcopi  et abbates usque ad mille centum resedisse dicuntur. Terrores de celo et tempestates ultra solitum, alias clementius, alias inclementius acciderunt. Mense Martio, 8 Kal. Aprilis, cum dies iam ad uesperam inclinaret, grauissima fuere tonitrua, cum ingenti choruscatione et procellosa pluuia. Non autem euenit tunc, quod alio tempore euenire solet, ut sonus ille ad aures hominum paulatim perueniat, ac deinde crescat in maius; sed ita repente et insperate increpuit fragor ille tonitrui, ut omnes qui audierunt, magno metu et ammiratione concuteret. Item mense Iulio in diuersis locis magna tonitruorum et fulgurantium tempestatum detonauit procella; sed in castro Laudunensi plus quam alias uis tempestatis deseuiit. Nam in monasterio sancti uincentii,  cum monachi completorium canerent, fulmen irrupit basilicam, et duos monachos in choro stantes percussit et extinxit; inde ad maius altare peruolans, pallas lineas, que altare uelabant, exussit. Accidit autem ibi quiddam mirabile, quia maior palla, que desuper totum altare ambiebat, aliis pallis ardentibus, ardere non potuit. Dicitur autem, quod alia multa in eadem basilica ex ictu fulminis acciderunt; sed sufficiunt ista ad cognoscendum, quantus sit terror diuine districtionis. Cameracus ciuitas ex magna parte sui incendio conflagrauit, et principalis ecclesia cum claustro et palatio episcopi, monasterium etiam beati Autberti. Hoc etiam anno [386 1Kb] combustum est cenobium sancti Sepulcri in  eadem urbe, paucis annis a priori eius combustione transactis.





AUCTARIUM GEMBLACENSE


 1, manus s. XII scripsit post a. 1131, et ante a. 1137. Eadem habent B3*. F1. 2. 3.

771. Caput Iohannis baptiste ab Alexandria in Aquitaniam transfertur hoc modo. Quidam laudabilis uite monachus, nomine Felicianus, ex Galliarum partibus, cum paucis sociis Hierosolimam gratia  orationis adiit, et post expleta pie deuotionis obsequia, angelica allocutione commonitus, Alexandriam expetiuit, et caput baptiste Ioannis a loco, in quo olim a Theophilo, eiusdem urbis episcopo, reconditum fuerat, eodem angelo reuelante sustulit, et ad Aquitaniam in territorio Engolismo detulit.  Pipinus rex tunc morabatur ibidem in palatio, quod Angiriacum dicitur, cernensque, per eum cotidiana indigenis beneficia, sibique crebras ex hostibus Aquitanicis uictorias prouenire, regii operis basilicam construxit, non longe a uulturni fluminis litore, et in ea ciborio constructo mirifici operis, caput decenter adornatum recondidit precursoris. Monachorum etiam cenobium illic constituit, et prediis regiis magnifice ditauit [387 5Kb] .

876. Rollo dux Normanniam cum suis penetrauit, et 53 annis in ea regnauit. Ab hoc deriuatur genealogia ducum Normannorum et regum, qui ex eis nati, prefuerunt postmodum genti Anglorum.


1. natione Leodiensis, qui et a. 1137-1145 exarauit. Eadem habent B3*.  F1. 2.  3.

465.  Annus presens, qui est a transtu sancti Martini 64, reuerentissimi corporis eius translatione insignitur. Cum enim ea prerogatiua, qua uiuens, etiam mortuus incomparabili signorum fulguraret claritate: beatus Perpetuus, Turonice ciuitatis antistes, pro priori edicula templum multe ambitionis, adeo ut centum et uigenti columpnarum mira dispositione subnixum totum concameraret, super eum edificauit, corpusque sanctum a sepulchro eleuatum, 4 Nonas Iulii, annuo uidelicet consecrationis eius in episcopum die, in loco, in quo nunc ueneratur, angelico fretus auxilio transtulit,  ipsumque templum eodem nichilominus die postmodum dedicauit. Unde fit, ut sub uno die triplici occurrente festiuitate, ordinatione scilicet episcopatus, translatione corporis, dedicatione basilice sue, 4 Nonas Iulii annuatim beatus Martinus sollempnissima totius comprouintialis populi frequentetur deuotione. Locus autem, in quo sacratissimum corpus eius quiescit, ab urbe Turonica occidentem uersus breui interiacente campi planitie disparatus, castrum nouum uocatur, ubi in predicto templo, sub ciborio auro, argento, gemmisque uestito, decenter collocatum, tanta miraculorum illustratur magnificentia, ut toto christianitatis orbe apostolicam gloriam optineat [388 1Kb] .

564. Hic Lotharius cenobium sancti Medardi in  Suessionis ciuitate construxit et regia munificentia dotauit, et in eo sepulture locum accepit [389 1Kb] .

592. Hic  decreuit, ut monachi in officio sacerdotalis gradus utantur potestate ligandi atque soluendi [389 1Kb] .

651. Cui  successit in pontificali regimine sanctus Theodardus [389 1Kb] .

688. Innocentius 38us pacis osculum decreuit dari [390 1Kb] .

 694.  Gens Thessandrorum, cum usque ad id temporis idolatrie erroribus esset dedita, predicatione sancti Lamberti Traiectensis episcopi ad fidem Christi conuertitur [391 1Kb] .

710. Extunc Legia exaltata, et in urbem est ampliata [389 1Kb] .

711.  in uilla super Mosam sita, que dicitur Ammanium [390 1Kb] .

714. Sanctus Hubertus construxit et reditibus ditauit monasterium sancti Petri in Leodio [389 1Kb] .

735.  Succedit Florbertus [389 1Kb] .

771. Idem rex  fecit fontem lacunarium, de quo a duobus fere milibus sub terra, per edificia cementaria, in palatium eius aqueductus influebat,  et ipsam diuidens aquam, in basilicam sancti Iohannis baptiste, per ferrum et es introduxit, ita, ut sub ciborio per marmoream columnam interius concauam ebulliret, ibique sacri baptismatis ablutio in honore domini nostri Iesu Christi et sancti Iohannis baptiste fieret, atque iterum in ipsa lacunaria remearet. Hoc cenobium Angelisz uocatur [389 1Kb] .

849.  recondita in cenobio sancti Petri, quod Altumuyleyr dicitur.

890. Franco episcopus adquisiuit episcopatui Legiensi abbatiam Lobiensem et preposituram Fossensem cum appendiciis suis.

958.  a quibusdam contrariis sancte religioni [390 1Kb] .

987. Succedit Heriwardus  .

 991. Obiit Heruardus abbas; succedit Erluinus iunior.

1012. Abbas Erluinus iunior obit.,

1037.  Obiit Reginardus episcopus; succedit Nihardus.

1042.  Obiit Nihardus episcopus.

1048. Abbati Olberto succedit Mysac  .

1072. Obiit abbas Mysac; succedit Tietmarus.

1092. Obiit Tietmarus abbas; succedit Lietardus.


1. manus s. XII med.; eadem habent B3*. F1. 2. 3.

1010. In cenobio Florinensi pro clericis, qui ad hoc usque tempus deseruiebant ibi, monachi sunt  constituti.

1015. Baldricus episcopus Florinensem abbatiam adquisiuit ei cui preerat Leodicensi episcopatui.

1088. Monasterium sancti Iohannis in Florinis concrematur anno sexagesimo secundo sue consecrationis.


1. manus s. XII ex. Eadem habent F1. 2. 3. .

1133. Rex Anglorum Heinricus obiit mense Decembrio,  uir pauperibus et ecclesiis Dei multe benignitatis [392 1Kb] .

1134. Hoc anno cepit edificari heremus Montis Dei, 10 Kal. Iunii.

1135. Lodouicus rex Francorum obiit; filius eius equiuocus succedit [393 1Kb] .


1. manus s. XII ex.; eadem habent F1. 2. 3.

1131. Apud Scathiam insulam Dacie octo episcopi cum regis sui filio ac multis populis 2 feria pentecostes publica congressione perierunt prelii.

1148. Daci et Westphali ac Saxonum duces consenserunt in hoc, ut aliis euntibus Ierosolimam contra Sarracenos, ipsi uicinam sibi Sclauorum gentem aut omnino delerent, aut cogerent christianam fieri. Et cum iam ad arma ex utraque parte uentum  fuisset, Teutonici accepta pecunia uendiderunt Dacos; ceptoque prelio se subtrahentes, multa milia Dacorum Sclauorum occiderunt gladii.


1. manus s. XII; eadem B3*. 4*.  F2.  F3.

1083. Affligemense---aggreditur [394 1Kb] .

1087. Hoc anno Cnuth, rex Danorum, interficitur. Domnus Fulgentius Affligemensis cenobii primus abbas hoc anno electus est in festiuitate sancti Martini [394 1Kb] .

 1121. Henricus rex Anglorum ducis Godefridi filiam Adeleidam sibi coniugio sociat, et reginam in Anglia constituit. Qui rex magna prudentia rexit imperium suum, omnes quoque tyrannorum motus miro ingenio compescuit, et larga manu ecclesias ditauit [395 1Kb] .

1130. Hugo de Sancto uictore simplicitate et morum honestate precipuus habetur; qui et diuersa opuscula conscripsit.

1142.  sed post modicum obiit. Godefridus iunior, dux Lotharingie, quarto anno sui ducatus inmatura morte prereptus, epatica passione consumptus, et Louanii in templo tumulatur. Succedit filius eius equiuocus, primum adhuc agens etatis annum [396 1Kb] .


 Alie manus.

1690. Sanctus Bernardus, postea primus abbas Clareuallensis, nascitur in Burgundia [397 1Kb] .

1099. Abhinc annotandum est regnum Hierosolymorum in quarta linea [398 2Kb] .

1104.  sed quam adquisierunt per industriam, perdiderunt per negligentiam [399 1Kb] .





AUCTARIUM AQUICINENSE


Que in monasterio Aquicinensi  Sigeberto addita sint, codice B. deperdito, iam coniectura tantum assequi licet. Additiones enim reliquorum codicum, quos ex B. fluxisse omnes supra uidimus, alie in singulis tantum codicibus leguntur, his ipsis igitur tribuende; alie nunc in pluribus, nunc in omnibus exstant, quas explicare non possumus, nisi communi isto fonte statuto. Hasce igitur hic damus in unum collectas. Scriptas esse oportet a. 1113, cum codex B. exaratus sit, priusquam Anselmus Sigeberto quidquam preter a. 1112 adiecisset. Alius deinde post a. 1148 addidit continuationem Anselmi, Gemblacensium, et propriam. Hanc etiam e coniectura tantum restituere licuit. B3*. enim et B5. in plurimis ad uerbum conueniunt; eademque ipsa in B4*. 4**. leguntur sine ulla additione. Et hec igitur in communi istorum codicum fonte B. fuisse, ueri plus est quam simile. Damus ea ex B3*. 5*. et 4*., hunc maxime secuti, quippe qui ab interpolationibus abstinuit. Continuator primo ad a. tantum 1155. scripsisse uidetur; post hunc enim annum Affligemensis eius uestigia plane deserit. Abhinc eum non nouimus nisi ex B4*. 5., sed finem eius ignoramus, cum B4*. in media sententia calamum deposuisse pateat. Auctor non raro exscripsit Annales Blandinienses.

 651.  Alnei, Waslaris atque Crispiniensis, ubi corpore requiescit cum discipulis suis Adeleno et Domitiano [400 1Kb] .

685. Sanctus Amatus a Theoderico rege consilio Ebroini exiliatur [401 1Kb] .

690. Obiit sanctus Amatus [402 1Kb] .

773.  Adrianus papa ad tuendas res ecclesie Karolum Romam accersiit. Quo pergens, Papiam obsedit; ibique relicto exercitu, Romam  peruenit, sanctam resurrectionem ibi peregit. Postea rediens Papiam cepit; iterumque Romam rediit, synodum constituit cum Adriano papa aliisque 153 religiosis episcopis et abbatibus, in qua Adrianus papa cum uniuersa synodo dedit ei ius eligendi pontificem et ordinandi apostolicam sedem, dignitatem quoque patriciatus. Insuper archiepiscopos et episcopos per singulas prouintias ab eo inuestituram accipere diffiniuit, et ut, nisi a rege laudetur et inuestiatur episcopus, a nemine consecretur.  Omnesque huic decreto rebelles anathematizauit, et nisi resipiscerent, bona eorum publicari [403 1Kb] .

1048. Odiloni Cluniacensi Hugo uenerandus substituitur [404 1Kb] .

1076. Lietbertus episcopus Cameracensis obit, cui Gerardus succedit [405 1Kb] . Balduinus puer, frater Arnulfi occisi ad Donengium, bellauit contra exercitum patrui sui Roberti, quem pugnando deuicit [406 1Kb] .  in medio Aprilis mensis, cuius soliditas durauit usque Kal. Aprilis [407 1Kb] .

1079. Hoc anno inceptum est cenobium sancti Saluatoris, in insula que dicitur Aquicinctus, a uiris illustribus Sichero uidelicet atque Waltero [408 1Kb] . Qui Sicherus habebat uxorem nomine Mathildem, nobilem quidem natalibus, sed nobiliorem  moribus; que coniugem suum crebrius monendo ad hoc opus aggrediendum incitauit, ideo maxime, quod sanctum quendam Gordanium inibi quondam heremiticam uitam duxisse ferebatur. Unde factum est, ut prefati uiri hinc crebro colloquentes se mutuo hortarentur; et deliberantes, Ansellum de Ribodimonte nobilissimum uirum adeunt, et ab eo insulam illam, quia sui erat iuris, deposcunt. At Ansellus audita peticione eorum gauisus est ualde, et sine dilatione gratis quod petebatur concessit. Itaque ex condicto pariter properantes, Gerardum Camerace urbis presulem aggrediuntur, ad cuius diocesim tunc locus ille pertinebat; quid animo gerant, pandunt; et quia eius parrochiani erant, ut uoto eorum assentiat, exposcunt. Quibus auditis uenerandus  pontifex libentissime annuit, receptoque fundo de manu Anselli, quod ab eo in beneficium tenebat, cum harundineto adiacente eis tradidit. Quo accepto, cenobium illic construere ceperunt, et de suis allodiis competenter prout poterant ditauerunt. Adgregantur ibi Deo deuoti uiri, se cum facultatulis suis Christo deuouentes, eius grex pusillus esse gestientes. Quorum curam memoratus presul gerens, duos ex monachis Hasnoniensis cenobii honeste uite ad instituendos eos eis misit; e quibus uni Alardo nomine curam eorum commisit, abbatem ordinauit. De quo quia se occasio prebuit, libet paucis aperire, cuius simplicitatis cuiusque bonitatis fuerit. Is etenim, si res exigeret, ut quoquam  progredi debuisset, non meliorem equum sibi eligebat, sed et sepe animal, quo uehebatur, capistro pro freno regebat. Residentibus monachis in claustro, in medio eorum sedebat, et ueluti quilibet ex eis cum sobrietate se agebat, familiariter eis colloquens, et dominum eorum se esse obliuiscens. Si quis ei uenerationem impendere uoluisset osculando  manus uel genua seu alio quolibet modo, cum quadam animaduersione prohibebat, dicens se eis hunc morem indulgere, futurosque post se asserebat huiusce exactores reuerentie. Nec ista tamen referentes in eos inuehimur, qui hec more ecclesiastico sibi congruenter sinunt fieri. Prefatus pontifex cernens eosdem fratres haud segniter instare rebus ceptis, eandem ecclesiam omnimodis quantum preualuit libertauit, preter quod baculum regiminis in manu sua retinuit, ut ei daret, quem sibi congregatio canonice eligeret. Preterea contulit eis quedam altaria; sed et innumera impendit beneficia. Erat enim in ecclesia sancte Marie Cameracensi, cui idem Gerardus preerat episcopus, uenerabilis decanus nomine Hugo, qui tam eundem episcopum quam alios  fideles uiros Cameracenses utriusque ordinis animabat, ut liberales existerent prescripto cenobio. Ipse quoque omnem pene substantiam suam illo conuehebat; unde monasterium et habitacula fratrum cum xenodochio primitus edificauit.

1080. Contigit etiam hoc tempore Deo permittente concremari Aquicinense cenobium per incuriam fratrum [409 1Kb] , quia quidam e fratribus uespere lecto suo incaute circumferens lumen, repente accendit stramen, moxque paries proximus stratui flamma lambente aduritur, et ex eo cetera 

1084. Comes Montensis Balduinus uxorem duxit Idam [410 1Kb] .

1086. Richildis comitissa obit. [411 1Kb]  Hoc anno consecrata est ecclesia huius Aquicinensis cenobii,  in honore domini nostri Iesu Christi eiusdemque genitricis sancte Marie, a domno Gerardo Cameracensi episcopo, decretumque ab eodem presule, ut festiuitas illorum sanctorum, quorum pignera huc allata fuerant, omni anno agatur in hoc loco [412 1Kb] .

1087. Obiit Alardus, primus abbas huius Aquicinensis ecclesie;  cui successit Alelmus ex Normannia de cenobio Becci [413 1Kb] .

1088. Obiit Alelmus secundus abbas Aquicinensis cenobii.  Qui quante bonitatis fuerit, experti sunt febricitantes, dum ad tumulum eius dormientes, febrem cum somno sepius deposuerunt. Cui successit Haimericus Atrebatensis monachus, litteris  eruditus [414 1Kb] .

1090. Ea tempestate uenit Aquicinctum quidam monachus nomine Gelduinus, qui ex monacho Laudunensi abbas Sancti Michelis de Terrascia, relicta abbatia ob amorem Dei, reclusus efficitur Aquicincti [415 1Kb] .

1092. Gerardus episcopus Cameracensis obit ,  [qui nostrum cenobium ualde dilexit et sublimare studuit. Unde statutum est, ut ad missam matutinalem cotidie, si defunctorum est, collecta pro eo et eius cepiscopis secundo loco dicatur [416 1Kb] .] Gualcherus ei succedit [417 1Kb] . In suburbio Tornacensi ad septentrionalem plagam urbis monasterium sancti Martini construere incipit Odo Aurelianensis, 6 Non. Maii, die dominico. Ex condicto namque predicta die eo adueniens, comitante sibi sollempni processione domno Radbodo eiusdem urbis episcopo, et clericis sibi subiectis ecclesie beate Dei genitricis Marie cum populi maxima multitudine, locum ab eodem suscepit episcopo, una cum quatuor fratribus secum ibidem Deo militaturis regula canonica sub habitu clericali. Qui Odo Aurelianis  oriundus, Tornaci tunc temporis scolasticus, nullo Cisalpinorum inferior fama celebrabatur dialectice artis ceterarumque liberalium scientia. Qua ex re undequaque ad eum clericis confluentibus, unus e peregrina superueniens regione anulum aureum illi optulit, in quo monosticon hoc inscriptum fuit: Anulus Odonem decet aureus Aureliensem. Hec retulimus, ut ex his coniiciatur, quantum apud unam regalium ecclesiarum honorem habere posset, si illo tetendisset; dum maluit Christo adherere in loco pauperiei et indigentie [418 1Kb] .

1093. Aecclesia sancti Georgii Hesdiniensis traditur ecclesie Aquicinensi [419 1Kb] . Odo Aurelianensis inualescente religionis feruore monachicum habitum  una cum ceteris fratribus suscipit secum in hoc monasterio sancti Martini Tornacensis constitutis. Et quia tanta fama uiri, ut prediximus, circumquaque diffusa, tantumque lumen sub modio latere diu non potuit: Dei ordinatione, qui eum altius in posterum sublimare disponebat, cuncta congregatio iam Deo largiente numerosior adulta, unanimi uoluntate parique uoto eundem Odonem abbatem sibi prefecit, assensu Radbodi iam predicti episcopi. Cui in tantum diuina gratia affuit, ut cum ante eius aduentum idem locus per 300 fere annos desertus fuisset, nec quicquam omnino appenditiorum haberet, plus quam 70 monachos infra 12 annos in eo congregauerit, constructis sufficientibus eis officinis, tanta agrorum amplitudine adquisita tantaque substantia,  que superhabundaret ad necessarios usus tam superuenientium hospitum, quam inhabitantium monachorum [420 1Kb] .

1095. Expulso ab episcopatu Cameracensi Walchero, Manasses ei succedit [421 1Kb] .

1096.  Aliqui Iudeorum zelo tenende  patrie legis ducti, se multuo trucidant; alii ad tempus se credere simulantes, post ad Iudaismum reuoluuntur [422 1Kb] .  Ansellus de Ribodimonte, fundator Aquicinensis ecclesie [423 1Kb] .

1099. Christianis Turcos fortiter debellantibus, eorumque urbes et castra sibi bellando uendicantibus, contigit apud quoddam munitissimum castrum nomine Archas, cis Hierusalem octo mansionibus situm, multos perire eorum; cum quibus et Ansellus de Ribodimonte lapide percussus in capite occumbit, hoc solummodo post acceptum uulnus ter repetens uerbum: Deus adiuua me [424 1Kb] .

1100. Rotbertus comes Flandrensium a Hierosolimis repatrians, detulit secum brachium sancti  Georgii martiris, quod ecclesie Aquicinensi transmisit [425 1Kb] [per uenerandum Haimericum abbatem ipsius loci illatum Aquicincti 12 Kal. Iulii [426 1Kb] ].

1102.  Obiit Haimericus tercius abbas Aquicinensis, cui successit Gelduinus [427 1Kb] .

1105. Manasse Cameracensi episcopo accepto monachico habitu, Odo, primus abbas ex cenobio sancti Martini Tornacensis ecclesie, in episcopatu ei succedit [428 1Kb] .

1109. Obiit etiam Anselmus archiepiscopus Cantuarie; et Hugo abbas Cluniacensis; cui successit Pontius [429 1Kb] . Hoc etiam anno Gelduinus, quarto loco Aquicincti abbas, fastidiens onus regiminis, potiusque  eligens ocium olim acte reclusionis, reliquit curam animarum, et iterum effectus est reclusus apud Sanctum Bertinum . Cui successit in cura pastorali Rotbertus, eiusdem cenobii monachus, qui qualiter electus fuerit, supersedeo narrare, ne quemlibet offendat sermo relationis nostre [430 1Kb] . Hoc anno sacro igne multi accenduntur, membris instar carbonum nigrescentibus [431 1Kb] .

1111. Robertus Aquicinensis cenobii quintus abbas, egre ferens, insectatione quorumdam secularium uexari ecclesiam sibi creditam, simul quia hoc ei imputabatur, consilio accepto dimisit abbatiam, succedente ei domno Aluiso [432 1Kb] [monacho Sithiensi, postea episcopo Atrebatensi [433 1Kb] ].

 1130. Domnus Aibertus ex monacho Crispiniensis cenobii  assensu et consensu Lamberti abbatis claret in Gallia reclusus; uir nostris temporibus nulli, aut fere rarissimo comparandus. Hic uiginti quatuor annis ab omni pane abstinuit, et totidem ab omni potu, exceptis duobus; quod dictu mirum  est. Cuius uitam Robertus Ostreuandensis archidiaconus diligenti stilo elucidauit [434 1Kb] .

1131. Defuncto domno Roberto Atrebatensi episcopo, successit ei in pontificatu domnus Aluisus, Aquicinensis ecclesie sextus abbas [435 1Kb] , uir magne religionis et singularis seueritatis . Cui in Aquicinensi ecclesia substituitur domnus Gozuinus septimus abbas [436 1Kb] .

1134. Hoc tempore capella, a domno Aiberto iam pridem cepta, Deo uolente et auxiliante est peracta. Ad cuius benedictionem Lietardus Cameracensium episcopus inuitatur, et cum magno tripudio eam deuote benedixit. Que per 40 dies ab omnibus pene partibus regni Dei instinctu ita frequentatur, ut uix aut numquam adhuc [437 1Kb] hominem mortalem huic similem  nemo uiderit. Quo tempore similiter apud Oscannum ab episcopo Remensi ecclesia consecratur; cui archiepiscopus, episcopi et abbates comprouintiales fauentes, multitudinem, domnum Aibertum frequentantem, prohibere ceperunt, et de eo multa infamando dicere, que reticere melius putauimus. In tantum enim eorum preualuit contentio, ut causa probationis ad eum mitterent abbatem Sancti Amandi domnum Absalon, et abbatem Sancti Sepulcri  Paruinum, utrum talis ac tantus esset, qualem fama de eo diffusa aures omnium percellerat. Qui eius sanctitate comperta, per omnia laudantes Deum, ad eos a quibus missi fuerant rediere [438 1Kb] .

1135. Obiit domnus Aibertus pie memorie, et  nobis perpetuum merorem reliquit absentie sue, anno incarnationis Domini 1135, inclusionis autem sue 25, die sancto pasche [439 1Kb] .


1149. R. 12. F. 13. A. 13. H. 5.

Conradus rex Theutonicorum et Ludowicus rex Francorum procinctum soluunt, et sine ullo prosperitatis euentu ab itinere Iherosolimorum reuertuntur, numquam audita tanta infelicitate tanti exercitus.  Hyemps grauissima quattuor mensibus inualuit et preualuit.


1150. 13. 14. 14. 6.

Orta est contentio inter Henricum episcopum Leodicensem et Henricum comitem Namucensem. Unde  congregato utrinque exercitu congressi, superior factus episcopus, non sine multorum cede uictoria potitus est.


1151. 14. 15. 15. 7.

Fructus terra habuit uberes; set pluuiarum inundatione a festiuitate sancti Iohannis usque ad medium Augusti omnia uastante, uix ad maturitatem perduxit. Nam uinum et ceteri fructus ex parte defecerunt; et quod de uuis collectum est, in acorem uersum est.


 1152 15. 16. 16. 8.

 Conradus imperator diem ultimum claudit; cui successit Fredericus, consobrinus eius. In ecclesia sancti Nicolai, que constructa est in opido Brusellensi, sancta Maria Mater Iesu Christi operata est multa miracula.  Aecclesia sancti Bertini cum omnibus appendiciis suis combusta est in ipso festo sancti Bertini, dum matutinorum solempnia agebantur.


1153. 1. 17. 17. 9.

Eclipsis solis facta est 7 Kal. Febr. in 2 feria; 5 Idus Februarii in 2 feria tonitruum auditum est.  Eugenius papa diem ultimum claudit  ; succedit ei Konradus 158us papa, Sancte Sabine episcopus, Anastasius apellatus, uicarius domini pape  predecessoris sui. Domnus quoque Bernardus, abbas Clareuallensis, qui quasi lucifer exortus, ordinem nostrum illustrabat, migrauit ad Dominum  ; cuius uita et doctrina in tantum excellit, ut minus sit, quicquid in eius laude dictum fuerit. Turbo grauissime tempestatis per fines nostros uiam molitus, quasi sulcum ducens, unius diei itinere queque uelut flammis depasta consumens, lugenda uestigia reliquit.  Ascalon capta est ab exercitu Domini, qui est Iherosolimis, et possessa a nostris; multo tamen labore ac diuturno bello, multis etiam periculis et grauibus damnis prius exercitu afflicto. Namque [440 1Kb] diebus sancte Dei genitricis purificationi proximis, rex Hierosolymorum procinctum  mouens, ciuitatem diffuso exercitu uallauit, et usque in festum assumptionis eiusdem sacratissime uirginis moras protraxit. Proxima ergo die illius sacratissimi festi turrim cum suis machinamentis muro admouit; et artificio subterraneo actum est, ut murus cadens latum ingressum nostris preberet. Primus prepositus et dux illius exercitus, qui fraterne societatis professione templo militant, cum suo cuneo irrupit, et usque ad plateam ciuitatis agmine suorum stipatus perueniens, gradum fixit; ibi artatus angustiis platearum, maceriis cinctus, et superimminentibus tectorum domatibus, et omni parte confluente turba circumuentus, opprimitur, et cum omni turba suorum obtruncatur. Quorum capita in unum cumulum sunt congesta, ut regi Babylonie  pro signo uictorie ostentarent; corpora uero in muro suspenderunt, nobis improperantes, et uerbis blasphemie exercitum Dei prouocantes. Tandem nostri in Domino confortati, deuotissimis supplicationibus se Domino committentes, et sancte Dei genitrici uota facientes, tertia die ad murum accesserunt, instrumenta bellica, machinas et balistas admouerunt, fide constantes. Crux uero dominica in manibus patriarche agmen precedebat. Tum uero uirtute Domini manifesta, percussi sunt omnes cecitate,  ita, ut cum morales lapides balista suo impetu in medio eorum emitteret, nullus lapidem uenientem uiderit, ut a loco cederet, ictumque lapidis declinaret. Postremo coacti ciuitatem in manus regis tradunt, et ex illo tempore Ascalon nostra facta est, et a nostris possessa [441 1Kb] ; urbs 150 turribus preualidis munita, et cenaculis domatum in plateis suis quasi crypta laqueariis supertecta, et quodammodo inexpugnabilis.


1154. R. 2. F. 18. A. 18. H. 10.

Anastasius papa ex hac uita decessit; succedit ei Nicolaus antea dictus episcopus Albanensis, cuius nomen mutatum est Adrianus papa 159us . Rex in Anglia constitutus est Heinricus, cuius auus fuit ille magnus et famosus Anglie rex  Heinricus. Filia namque eius, que imperatori nupta imperatrix dicebatur et erat, comiti Andegauensi in coniugio post eius excessum copulata, hunc de eo suscepit, et fratres eius. Qui cum adhuc lactens sub ubere nutricis esset, defuncto auo eius Heinrico rege, in Angliam deportatus, electione omnium principum datis iuramentis in regno confirmatus est. Electus est comes Stephanus, cognatus eius, qui regnum regeret et eum educaret . Qui Stephanus a principibus persuasus, regnum inuasit et tenuit. Hoc comperto, imperatrix Angliam cum exercitu ingreditur; multis et grauibus preliis commissis, multa audacter opera patrauit. Ad ultimum post plurimos annos, iam adulto illo iuuene, filio  suo, Stephano etiam subito, nec satis nota morte defuncto, filium suum Heinricum in regno constituit


1155. 3. 19. 1. 11.

Imperator Fredericus, preterito anno profectus, hoc anno Romam peruenit, multis in itinere laboribus attritus, et diuersis hostiliter obsistentibus; quos omnes ad deditionem atque subiectionem compulit. Sed cum a Romanis principibus minime reciperetur, Romam armata manu ingreditur; papam Adrianum amicum sibi et aptum inueniens, in ecclesia sancti Petri benedictione imperiali confirmatur et coronatur. Interim exercitus eius, hostium non ignorans insidias, totum procinctum ecclesie sancti Petri armatus circumdederat, donec omnibus  expletis cum imperatore egrederetur. Romani quibusdam residuis, quos incautos occupauerant, interfectis, cum imperatore congrediuntur: sed mox in fugam uersi, ad Tiberis alueum coguntur. Quanti in congressu ceciderint, quanti in flumine submersi sint, scriptis committere non audeo. Imperator uictor regreditur. Godefridus iunior, dux Lotharingie, filiam Heinrici comitis Lemburgensis  , in coniugio sortitus est; per quod tandem rebus  omnibus pace compositis, contentio longo tempore protracta ea conditione finita est, ut Godefridus confirmatum sibi ducatum, aduocatiam Sancti Trudonis, castellum Rode  obtineat, atque omnium, que possidet idem comes, post decessum eius medietatem accipiens, hereditario iure successor fiat [441 1Kb] .


1156. 4. 20. 2. 12

Philippus, filius Theoderici comitis Flandrensium, filiam Rodulfi uiromandensium comitis Elizabeth uxorem ducit Beluaci 


1157. 5. 21. 3. 13.

 Theodericus comes Flandrie tercio Iherosolimam petit cum Sibilla uxore. Post quorum discessum Philippus, filius eorum, aduersus  Symonis de Orzi sibi subiici nolentis contumaciam edomandam exercitum ducit, et Inci castellum obsidet et capit.


1158. 6. 22. 4. 14.

Philippus comes Flandrie, filius Theoderici, naualem expeditionem ducit aduersus Theodericum comitem Hollandie et piratas sub eius tuitione degentes, et acceptis obsidibus uictor reuertitur, et Beuerne  comburit.


1159. 7. 23. 5. 15.

Theodericus comes Flandrie tertia uice Iherosolima reuertitur.


1160. 8. 24. 6. 16.

 Post Adriani pape mortem orta  est dissensio grauis in ecclesia Romana de papatu, Frederico imperatore cum orientalibus Octauianum, qui et uictor, Italiensibus uero Rollandum, qui et Alexander, papam sibi rapientibus [442 1Kb] . Obiit Guillelmus Longa Speie comes Boloniensis sine herede. Matheus uero, filius Theoderici comitis Flandrie, filiam Stephani regis Anglorum, de monasterio  ubi erat Deo consecrata raptam, duxit uxorem, et per eam obtinet comitatum Boloniensem. Qua de causa a Samsone Remorum archiepiscope eiusque suffraganeis episcopis omnibus excommunicatus, et a patre suo Theoderico comite et fratre Philippo obsidione bellica nimium attritus est.


1161. 9. 25. 7. 17.

 Obiit Samson Remorum archiepiscopus.  Succedit Henricus Beluacensium episcopus, frater Ludowici regis Francorum. Beluacensium episcopatum suscipit Bartholomeus, Remensis ecclesie archidiaconus. Fames ualida.  Fredericus imperator Mediolanum uicit et in deditionem cegit, 5 annis obsessam.


1162. 10. 26. 8. 18.

Alexander papa concilium Turonis tenet  .  Obiit Balduinus rex Iherosolimorum sine  herede, filius Fulconis regis. Succedit ei Amalricus frater eius, comes de Ioppe.


1163. R. 11. F. 27. A. 9. H. 1. U. 1.

 Theodericus comes quarto Iherosolimam petit. Obiit Giezo rex Ungarorum  , succedit Stephanus filius eius, habens uxorem filiam Heinrici Austrasiorum marchionis, qui erat frater Conradi imperatoris. Giezo, frater eiusdem Stephani, Ungarorum regnum turbat et infestat plurimum, auxilio Manuelis regis, cuius filiam ob hoc duxerat uxorem.


1164. 12. 28. 10. 2. 2.

 [A. Bland.] Philippus comes Flandrie cum magno exercitu militum pergit Aquis in natali Domini  ad curiam Friderici imperatoris,  a quo Cameracum suscepit, homo eius effectus; et magnam pacem Flandrensibus per terram imperatoris eundi ac redeundi obtinuit. Idem a curia reuertens, statim patri suo Theoderico comiti a Iherosolima obuiam proficiscitur.


1165. 13. 29. 11. 3. 3.

 [Ib.] Philippus comes Flandrie, et Matheus frater eius, comes Bolonie, et Godefridus dux Louaniensis, cum septem fere milibus nauium expeditionem mouent aduersus Theodericum comitem Hollandie; quem in deditionem uenientem cum suis comes Flandrie diutius tenuit in captiuitate. In Gandauo infans natus est trium capitum, habens in collo caudam pecudis. Similiter in uilla sancti  Petri quedam femina, undecim mensibus grauida, peperit monstrum, deorsum formatum ut pharetra, sursum ut galea, ibi habens duo cornua.  Obiit domna Sibylla, Flandrensium comitissa, pie memorie, postquam 10 annis Hierosolymis apud Sanctum Lazarum seruierat.


1166. 14. 30. 12. 4. 4.

 Bellum inter Ludouicum regem Francorum et Heinricum regem Anglorum, pro regni sui terminis. Ludowicus rex, auxilio Philippi Flandrensium comitis, regem Anglorum fugat, et pax inter eos usque in pascha sequentis anni firmatur. Obiit domnus Nicholaus Cameracensis episcopus; succedit Petrus filius Theoderici Flandrensium comitis.  Ducatu Rainaldi Coloniensis archiepiscopi  et Christiani Moguntinensis, Alexandri quoque Leodicensis episcopi, orientalis exercitus Frederici imperatoris stragem fecit quindecim milium de Romanis, reliquos usque ad Tiberim fugat. Supradicti episcopi et multi alii et abbates ibidem pestilentia mortui sunt.

 Ludowicus rex Francorum et Philippus comes Flandrorum iterum mouent expeditionem aduersus Henricum regem Anglie. Francis inuidentibus et detrahentibus frequentibus bene gestis Philippi comitis, sine laude reuertitur.  Cum Saxonum dux, qui eodem anno filiam Heinrici regis Anglorum duxerat uxorem [443 1Kb] . . . . .





AUCTARIUM AFFLIGEMENSE


 Monachus quidam Affligemensis  Sigebertum, Anselmum, Gemblacenses descripsit cum additionibus Gemblacensium preter a. 987, 991, 1012, 1037, 1042, 1048, 1072, 1090, 1092, 1099 omnibus. His ipse additiones fecit ex Auctario Aquicinensi a. 1096, ex annalibus Blandiniensibus a. 606, 610, 639, 640, 645, 658, 662, 664, 665, 674, 676, 678, 684, 695, 697, 698, 720, 763, 772, 806, 807, 812, 836, 851, 855, 870, 879-882, 885, 887, 891, 893, 896, 912, 913, 918, 928, 931, 932, 944, 949, 951, 960, 975, 1002, 1013, 1014, 1020, 1023, 1036, 1038, 1041, 1048, 1057, 1061, 1063, 1067, 1086, 1087, 1093, 1094, 1100, 1106, 1109-1111, 1118, 1145, tum eas quas infra dabimus. Continuationem ita confecit, ut a. 1149-1155 Aquicinensem exciperet, res potissimum Affligemenses ex huius monasterii Historia illi inserens; postea autem suis uestigiis incederet. Scripsit ante a. 1189, ut docent uerba eius hunc qui modo regnat a. 1154. Usi eo fuerunt Albericus Trium Fontium et Balduinus Ninouensis  . Edidit primus Mireus, sed que de imperatore cum laude dicta inueniebat, tacitus omnia omisit. Secundus Struue Mirei textum fideliter repetiit. Nos damus ex eodem, quo Mireus, unico codice B3*, cuius scriba Eihamensis quum in continuatione nichil de suo monasterio interpolauerit, ea quoque que in a. 1005, 1033, 1063, 1139, de hoc narrantur, iam Affligemensi scripta esse crediderim.

 597. Hic beatus Gregorius interrogatus, cur sancta uniuersalis ecclesia non uno modo ubique terrarum consecret eucaristiam, hanc non ualde magnam. sed ualde utilem composuit epistolam: Solet plane mouere nonnullos, quod in ecclesia alii offerunt panes  azimos, alii fermentatum. Esse namque ecclesiam 4 ordinibus distributam nouimus, Romanorum uidelicet, Alexandrinorum, Hierosolimorum, Antiochenorum, que generaliter ecclesie nuncupantur, et cum unam teneant fidem catholicam, diuersis utuntur officiorum  mysteriis. Unde fit, ut Romana ecclesia offerat azimos panes, propter quod Dominus sine ulla commixtione suscepit carnem, sicut scriptum est: »uerbum caro factum est, et habitauit in nobis.« Sic azimo pane efficitur corpus Christi. Nam cetere ecclesie supradicte offerunt fermentatum pro eo, quod uerbum patris indutum est carne et est uerus Deus et uerus homo, ita ut fermentatum commiscetur farina, et efficitur corpus Domini nostri Iesu Christi uerum. Sed tamen tam Romana ecclesia, quam cetere supranominate ecclesie pro inuiolabili fide, tam azimum quam fermentatum dum sumimus, unum corpus Domini nostri Iesu Christi efficitur. Certissimum autem sicut diximus diuinum interest sacramentum, secundum quod legimus in euangelio: »Mulier illa, que accepto  fermento abscondit in farine sata tria, donec fermentatum est totum«. Mulier uidetur mihi esse apostolica predicatio, uel ecclesia, que de diuersis partibus congregata est. Hec tollit fermentum, id est noticiam uel intelligentiam sanctarum scripturarum, et abscondit illud in farine sata tria, ut spiritus et anima et corpus in unum redacta inter se non discrepent, sed impetrent a patre, quicquid petierint. Amen.

1005. Iste dux Godefridus dictus est Eihamensis. Erat autem Eiham oppidum et castrum munitissimum  , et sedes principalis ducatus regni Lotharici. Qui dux Godefridus duxit Mathildem, filiam Herimanni ducis Saxonum, uiduam relictam Baldewini comitis, qui erat filius Arnulfi magni marchionis. De qua idem Godefridus genuit tres filios,  Godefridum, Gozcelonem, Hezcelonem. Hezcelo comes, post mortem ducis, castrum Eiham cum prouincia Brabantensi suscepit et diu tenuit. Hic enim genuit filium nomine Herimannum, et filium nomine Berthildem; qui dum adhuc iuuenes essent, defuncti sunt, et in ecclesia apud Felseka sepulti. Qui postea multis miraculorum signis claruerunt, sed a uerdunensibus monachis furtiue ablati sunt. Alteram quoque filiam tradidit nuptui Reginero, Montensi comiti, simul cum tota prouincia Brabantensi. Deinde cum omnia sua ad uotum ordinasset, relicto in manus Regineri castro et comitatu, apud uerdunum effectus est monachus.

1007. In Gandauo aduentus corporis sancti Liuini  Hibernensis archiepiscopi et martyris piissimi, 16 Kal. Sept. [444 1Kb] .

1030. Comes Balduinus, qui dictus est Barbatus, congregatis marchisie sue sanctorum corporibus, Bauonis, Wandregisili, Amandi, uedasti, Bertini, Winnoci, cum aliis innumerabilibus sanctorum reliquiis, presente Hugone Nouiomensi episcopo cum aliis pluribus episcopis et abbatibus, congregatis totius regni sui primatibus apud Aldenardum, pacem ab omni populo coniuratam firmari fecit.

 1033. In diebus Ragineri Longicolli traditum est fraudulenter castrum quod dicitur Eiham, et datum est Balduino Barbato, qui castrum funditus destruxit.

1063. Hoc in anno cenobium Eihamense a Balduino comite et Athela comitissa constructum est.

1083.  Affligemense cenobium tale, auxiliante Deo, sumpsit exordium. Predicante Wetherico, seruo Dei, qui quasi stella matutina in medio nebule, effugandis obscuritatibus erroris apparuit, conuersi quinque milites suis integre renuntiant. Inter quos Gerardus Niger, qui ceteris excellentior uidebatur, doctoris sui consilio animatus, cum sociis locum Affligem dictum, sicut nomine, sic omni barbarie incultum, quippe qui latrocinantium  tantum conuenticulis aptus erat, edificare et claustrum in eo exstruere aggreditur [445 2Kb] .

1086.  Affligemensis cenobii fundatores, qui omnibus abiectis, ita nudi ad edificandum claustrum conuenerant, ut nichil secum, preter panes tres, dimidium caseum et pauca ferramenta detulerint, uix tribus annis exactis, a Gerardo Cameracensi episcopo in honore apostolorum Petri et Pauli ecclesiam dedicari faciunt. Comitissa Adela cum duobus filiis suis, Heinrico et Godefrido, ad edificandum inibi cenobium eundem locum libertate donauit. Predicti fratres monachos, a quibus monachicum ordinem discerent, sibi adsociauerunt  Arnulfus, Suessonice ciuitatis episcopus, spiritu  prophetie, puritate uite, et miraculis uenerabilis claruit; Aldenbort  in ecclesia sancti Petri Dei nutu sepelitur.

1087. Domnus Fulgentius huius cenobii primus abbas hoc anno electus est in festiuitate sancti Martini [445 2Kb]  Hugo abbas Cluniacensis pietate insignis, discretione precipuus, sanctitate et religione clarus habetur.

1088.  Hoc anno domnus Fulgentius, primus huius cenobii abbas, consecratus est in festiuitate sancti Georgii.

1091.  Nobilis uir Heribrandus diuina reuelatione ammonitus a sancto Petro, se a damnatione uidens absolutum, apud Afflighem ad conuersionem uenit. Qui tricesimo die mox a Deo uocatur. Quem  secuti quinque filii eius, frater quoque magni nominis et potentie, nomine Iggelbertus, omnes tonsorati ad celestes thesauros terrena patrimonia transtulerunt.

1093. Lanfrancus, Cantuariensis ecclesie archiepiscopus diem ultimum claudit. Cui succedit Anselmus, uita et doctrina precipuus, flos presulum, lux patrie, per omnia imitator magistri, qui et diuersa opuscula conscripsit  .

 1095.  secundus huius nominis Tornaci perimitur. Succedit frater eius Godefridus.

1096.  Ida Boloniensium comitissa tradidit nobis ecclesiam, que est in uilla Genapia, cum decimis et uniuersis eius reditibus, consentientibus filiis eius Godefrido duce, Eustachio et Balduino. Idem Godefridus dux, filius eius, in eadem uilla quinque mansos terre nobis donauit, ad quos ipsa postea quasdam partes circumiacentes, plane unum continentes, in augmentum concessit.

1099.  Cellam Fraxinam domnus Fulgentius abbas suscepit regendam.

1100.  Cellam sancti Andree prope Brugas  sitam domnus abbas Fulgentius suscepit regendam.

1100. Anselmus Laudunensis, doctor doctorum, preclarus habetur; qui non soli sibi laborauit, sed in uita sua multos erudiens post mortem posteros beatos fecit, quos scriptis suis ditauit.

1105. Immunitas Affligemensis ecclesie etiam apostolica auctoritate a Paschali papa corrobatur anno 6 pontificatus eius. Domnus Fulgentius abbas locum, qui Forest dicitur, suscipit.

1119. Cellam in Bornehem  domnus abbas Fulgentius suscepit regendam, tradente abbate, et canonicis eius monachis factis, quia per eos regi non poterat [446 1Kb] .

1120. Obiit domnus Fulgentius abbas primus Affligemensis,  qui bono Christi odore sua ornauit tempora usque ad consummationem uite. Succedit domnus Franco secundo loco abbas constitutus, uere in multis laudabilis. Basilicam Affligemensem fundauit, libris et ornamentis eam decorauit, predia ampliauit, religionem confirmauit [447 1Kb] .

1122. Norhbertus claruit.

1126. Balduinus Gandensis, primus inter primos Flandrie et Brabantie, principumque princeps, seculo renuncians tonsoratur, defunctusque in templo Affligemnie sepelitur [446 1Kb] .

1134. Domnus Franco secundus abbas Affligemensis moritur; Albertus succedit [447 1Kb] .

1136. Domnus Albertus abbas Affligemensis pastoralis  cure honus deponit; domnus Petrus succedit [447 1Kb] .

1139. Deiecta est uetusta Eihamensis ecclesia, et incepta est noua, a Snellardo abbate. Ab isto anno cepit fames 12 annos perdurans.

1140. Heinricus comes, filius ducis Godefridi superiore anno defuncti, militie cingulo deposito Affligemensis monachus factus, celestis militie signaculum accepit, et cito uocatus a Deo migrauit [446 1Kb] .


 1149. R. 12. F. 13. A. 13. H. 5.

 Imperator Conradus et rex Francie Ludowicus sine ullo effectu procinctum soluunt, et ab itinere Hierosolimorum reuertuntur, numquam audita tanta infelicitate tanti exercitus. Hiemps grauissima 4 mensibus inualuit et preualuit.


1150. 13. 14. 14. 6.

 Orta est contentio inter Heinricum episcopum Leodiensem, et Heinricum comitem Namucensem. Comes quidem, ut dominaretur, intendebat; episcopus, ut sui ab eius dominatione et graui oppressione liberarentur, satagebat. Milites comitis in quandam uillam, que uocatur Hoylon, conuenerant, quorum unus, qui potior uidebatur, manus in episcopum, ut eum caperet, iniecit; sed  ipse se ab eo subripiens, iratus suos ad eorum subuersionem fortiter incitauit. Tandem, nescio quo infortunio, ecclesia succensa est, et omnes, qui in ea confugerant, combusti sunt, miserabiliterque perierunt.  Tandem congregato utrinque exercitu, congressi sunt; episcopus superior factus est. Comitem fugauit, de suis potentiores cepit, sed cum miserabili cede multorum uictoria potitus est.


1151. 14. 15. 15. 7.

 Fructus terra uberes habuit, sed pluuiarum inundatione a festiuitate sancti Iohannis usque ad medium Augustum omnia uastante, uix ad maturitatem perduxit. Nam uinum et ceteri fructus magna ex parte defecerunt, et quod de uuis collectum  est, in acorem uersum est.


1152. 15. 16. 16. 8.

 Conradus imperator diem ultimum claudit; cui successit Fredericus Romanorum 60us, consobrinus eius, concordi principum sententia electus. In ecclesia sancti Nicolai, que constructa est in opido Brusellensi, sancta Maria mater Iesu Christi operata est tanta miracula, quod a temporibus apostolorum adeo magna et frequentia in tam breui tempore nusquam sint audita. Dum enim consensu abbatis Affligemensis et consilio fratrum, feretrum illud in honore sancte Marie, auro et argento operiendum, ab ecclesia Wauerensi  cum ceteris reliquiis que in eadem continentur,  fuisset allatum, et in ecclesia sancti Nicolai reuerenter locatum, statim operante diuina uirtute, per merita gloriose uirginis ceci uisum, surdi auditum, claudi gressum recipiunt, et tot infirmi uariis languoribus oppressi, a paschali hebdomada usque in diem natiuitatis sancti Iohannis, sanitatem optatam consecuti sunt. Si fratres supradicte ecclesie hec per singula stili officio fidelium memorie commendassent, non paruum uolumen posteris profuturum conscripsissent. Hoc bono odore tota prouincia in  breui respersa; non solum ex nostris, sed etiam ex ualde remotis partibus factus est concursus diuitum et pauperum; diuerse etatis et utriusque sexus fideles cum oblationibus suis conuenerunt, et tantam pecuniam, que non facile numerari potest, hac ratione diuidendam obtulerunt; partim scilicet in sustentatione pauperum, partim in restauratione ecclesiarum, partim in usus fratrum in ecclesia Haffligemensi uel Wauerensi Deo seruientium. Abbas etiam Haffligemensis et fratres eius pedites usque ad ipsum opidum conuenerunt, ubi albis uestiti et cappis induti, processionem multitudine monachorum composite et honeste ordinauerunt; et sic cantando, Deum et eius genitricem collaudando, cum magna gloria et applausu totius populi, qui ea die  dicuntur fere ad 30 milia conuenisse, in ecclesia sancti Nicolai intrauerunt. Attestati sunt fideles, numquam se aliquo conuentu, qui factus sit aliquando, siue imperatoris siue iussu Romani pontificis, tam honestam et tam bene ordinatam processionem uidisse. Quoddam insuper beneficium, quod non est silentio pretereundum, imo super cetera commendandum, ipsa gloriosa Domina contulit toto illo tempore fidelibus suis; per quod bella multa, que iam instigante maligno concitata fuerant, et seditiones consopite quieuerunt. Dum enim ex diuersis partibus multi conuenissent, de quibus auditum est, quod inimici essent ad inuicem, statim sine ulla exactione pecunie uei qualibet satisfactione, que inter seculares in huiusmodi negotiis solet fieri,  solo Dei timore et amore piissime matris correpti, interuentu fidelium in pace reconciliati sunt. Hoc finito tempore relatum est feretrum in supra nominatam ecclesiam cum reliquis, nec tamen toto illo anno desiit mater misericordie a ceptis circa infirmos beneficiis.  Ecclesia sancti Bertini cum omnibus appendiciis suis combusta est in ipso festo sancti Bertini, dum matutinorum sollempnia agebantur.


1153. R. 1. F. 17. A. 17. H. 9.

 Eclipsis solis facta est 7 Kal. Feb. in 2 feria; 5 Idus Februarii in 2 feria tonitruum auditum est. Brusellenses opidani iniuriam quam preterito anno abbati et fratribus eius utpote  homines dura ceruice et in sua sententia mentis obstinate intulerant, hoc anno correxerunt, hoc scilicet modo: quia ipsi Dominam nostram---sic enim aiunt  ---de ecclesia Wauerensi deuote et humiliter tollentes, cum honore susceperunt, et suo tempore pacifice et cum gaudio remiserunt.  Eugenius papa diem ultimum claudit; succedit ei Konradus 158us, Sancte Sabine episcopus, Anastasius appellatus, uicarius domini pape predecessoris sui. Domnus quoque Bernardus abbas Clareuallensis, qui quasi lucifer exortus, ordinem nostrum illustrabat, migrauit ad Dominum; cuius uita et doctrina in tantum excellit, ut minus sit,  quicquid in eius laude dictum fuerit. Nec parua miraculi portio est, quod hoc anno tanta sterilitas agris nostris incubuit, quod uix duorum uel ad trium mensium nobis uictum suffecit omnis copia mensis nostre.  Turbo grauissime tempestatis per fines nostros uiam molitus, quasi sulcum ducens, unius diei itinere queque uelut flammis depasta consumens, lugenda uestigia reliquit.  Ascalon capta est ab exercitu Domini, qui est Hierosolymis, et possessa a nostris; multo tamen labore ac diuturno bello, multis etiam periculis et grauibus damnis prius exercitu afflicto. Namque diebus sancte Dei genitricis purificationi proximis, rex Hierosolymorum procinctum mouit, portas obsedit, et muros ciuitatis diffuso exercitu uallauit,  nocturnis excubiis, diurno bello eis incessanter imminens, usque in festum assumptionis eiusdem sacratissime uirginis moras pertrahens, et infatigabilis perdurans. Proxima ergo die illius sacratissimi festi, turrim cum suis machinamentis muro admouit; et artificio subterraneo actum est, ut murus cadens latum ingressum nostris preberet. Itaque nostri ruunt et irruunt; primus prepositus et dux illius exercitus, qui fraterne societatis professione templo militant, cum suo cuneo irrupit, et usque ad plateam ciuitatis, agmine suorum stipatus, perueniens, gradum fixit; ibi artatus augustiis platearum, maceriis cinctus, et superimminentibus tectorum domatibus, et omni parte confluente turba circumuentus, opprimitur et  cum omni turba suorum obtruncatur. Quorum capita in unum cumulum sunt congesta, ut regi Babylonie pro signo uictorie ostentarent; corpora uero in muro suspenderunt, nobis improperantes, et uerbis blasphemie exercitum Dei prouocantes. Tandem nostri in Domino confortati regi dicebant, ut uiriliter pugnaret, et de Dei misericordia non desperaret, cuius tunc maxime adesse solet auxilium, cum deest nec speratur humanum. Quod ergo christianorum proprie presidium est, confessione peccatorum, elemosinarum largitate, et deuotissimis supplicationibus se Domino committentes, et sancte Dei genetrici uota facientes, tertia die ad murum accesserunt, instrumenta bellica, machinas  et balistas admouerunt, fide constantes. Crux uero dominica in manibus patriarche agmen precedebat, certissimum uictorie pignus, quod semper nostris in omnibus preliis fuit. Tum uero uirtus Domini manifesta fuit, linguas blasphemas edomuit, et omnem confidentiam superborum deiecit, et consilio dissipauit. uir ille qui presens fuit, et omni tempore obsiditionis in exercitu durauit, quod uidit, nobis narrauit. Percussi sunt omnes cecitate, ita ut cum molares lapides balista suo impetu in medio eorum emitteret, nullus lapidem uenientem uiderit, ut a loco cederet, ictumque lapidis declinaret. Quid multa? coacti sunt, quam negauerant, Dei confiteri  uirtutem, et quem blasphemabant, suorum esse fidelem protectorem et adiutorem. Ergo ultra differre non ualentes, ciuitatem in manus regis tradunt, et ex illo tempore Ascalon nostra facta est, et a nostris possessa. Istud inter maxime miranda miracula miraculum esse uidetur, quod urbs 150 turribus preualidis munita, et cenaculis domatum in plateis suis quasi crypta laqueariis supertecta, et quodammodo inexpugnabilis, tandem aliquando uinci potuit, quod in hystoriis ueterum nusquam legitur.


1154. R. 2. F. 18. A. 18. H. 10.

 Anastasius papa ex hac uita decessit; succedit ei Adrianus 159us, antea Nicolaus dictus, episcopus Albanensis. Rex in Anglia constitutus est Heinricus, cuius auus fuit ille magnus et  famosus Anglie rex Heinricus. Filia namque eius, que imperatori nupta, imperatrix dicebatur, et erat comiti Andegauensi in coniugio post eius excessum copulata, hunc, qui modo regnat  , de eo suscepit, et fratres eius. Qui cum adhuc lactens sub ubere nutricis esset defuncto auo eius Heinrico rege, cum cunabulo in Angliam deportatus est, et ibi electione omnium principum, datis iuramentis, in regno confirmatus est. Et quia sub manu procuratoris usque ad legitimos annos eum seruari oportebat, electus est comes Stephanus cognatus eius, qui regnum regeret, et eum educaret. Qui Stephanus a principibus persuasus, et eorum adulationibus nimis prono fauore se inclinans, supplantator et proditor factus, regnum inuasit et tenuit. Hoc  comperto mater supra modum mulieris animo attolitur et efferatur, nec mora intercedente, Angliam cum exercitu ingreditur; multis et grauibus preliis commissis, multa audacter opera patrauit. Ad ultimum, post plurimos annos, iam adulto illo iuuene filio suo, Stephano etiam subito, nec satis nota morte defuncto, filium suum Heinricum in regno constituit.


1155. 3. 19. 1. 11.

 Imperator Fredericus, preterito anno profectus, hoc anno Romam peruenit multis in itinere laboribus attritus, et diuersis hostiliter obsistentibus; quos omnes tam sagacitate quam uirtute [448 1Kb] superauit, et ad deditionem atque subiectionem  compulit; Romanis principibus mandauit, ut eum cum pace susciperent, et subiectionem non negarent. Quod illi pecunie inhiantes contumaciter rennuerunt, dicentes, quod nisi ad quas uellent conditiones acquiesceret, ipsos non subiectos, sed hostes sentiret. Imperator semper eorum inexpletam auariciam respuens, Romam armata manu ingreditur; papam Adrianum amicum et aptum sibi inueniens, in ecclesia sancti Petri benedictione confirmatur et coronatur. Interim exercitus eius,  hostium non ignorans insidias, totum procinctum ecclesie sancti Petri armatus circumdederat; donec omnibus expletis cum imperatore egrederetur. Romani, tam pudore quam dolore animo concitato, quibusdam residuis, quos incautos occupauerant, interfectis, cum imperatore congrediuntur; sed mox in fugam uersi, ad Tiberis alueum coguntur. Quanti in congressu ceciderint, quanti in flumine submersi sint, scriptis committere non audeo. Imperator uictor regreditur. Floret imperium, et dominus rerum sublimis attollitur. Multis annis sterilitate terre et necessariorum penuria nobis laborantibus, hoc anno tritico omnino deficiente, in ultimo discrimine, quid agendum esset, uix anxiis potuit occurrere. In hoc tamen ad ultimum stetit  sententia, ut pecunia mutuo amicorum fide sumpta, emeremus uictui necessaria. Misimus ergo fratres nostros in aliam regionem, qui sollicite iniunctum negotium exsequuntur, et remenso itinere, onerata naue iter carpentes ad opidum Aldenardum dictum peruenerunt. Est ibi locus, in quo molendina et catarecte, que aquarum transitum suscipiunt et reddunt, ita angustum et periculosum efficiunt ipsum locum, ut nauis nostra transitura, firmissimis funibus ligaturis posti astricta teneretur, donec ipsam caribdim euaderet et pertransiret. Ergo tanta cautela, tanto conamine nauis ad illam uoraginem et precipitem cursum aque frementis adducta, imo impulsa, in medio feruore insani estus suis presidiis destituitur. Soluuntur retinacula, rumpuntur  funes, omnisque conatus frustratur. Nauis precipiti cursu uiolenti amnis rapta, nunc sursum eiecta, nunc in imo precipitata, tandem ad pontem qui proximus erat, undarum concursione et uiolenta concussione propulsa, impegit in postem firmum et fortem, qui sustentabat pontem; quem pontem confregit, ipsa nullum dispendium passa libero et securo cursu pertransiit. Quid ad hoc dicemus? largitori bonorum omnium gratias agamus.  Godefridus iunior, dux Lotharingie, filiam Heinrici comitis Lemburgensis in coniugio sortitus est; per quod tandem rebus omnibus pace compositis, contentio longo tempore protracta, ea conditione finita est, ut Godefridus confirmatum sibi ducatum, sine ulla  contradictione, aduocatiam sancti Trudonis, castellum Rode obtineat, atque omnium, que possidet idem comes, post decessum eius medietatem accipiens, hereditario iure successor fiat. Arnoldus hereticus et scismaticus de Brixia, discipulus magistri Petri Abailart, a quinque apostolicis excommunicatur: tandem sub Adriano papa laqueo suspenditur, corpus eius igne crematur et combusti cineres in Tyberim proiiciuntur.


 1156. R. 4. F. 20. A. 2. H. 12.

Fredericus imperator iudicio et consilio episcoporum et archiepiscorum relicta uxore sua, duxit filiam comitis Burgundionum, Reinaldi nomine, de ultra Saonam; quam patruus suus comes Wilhelmus arta turris custodia diu clausam tenuerat, ut eam perderet et hereditatem eius fraudulenter preriperet; sed Deo miserante de manibus eius liberata, imperatori in coniugium copulata est. Heinricus iunior rex Anglorum, exercitum copiosum et magnum belli apparatum, quem proposuerat ducere in Hiberniam, ut eam suo dominio subiugaret, fratremque suum consilio episcoporum et religiosorum uirorum illi insule regem constitueret, conuertit contra regem Francorum; hac scilicet de causa, quia uxorem eius  ab eo relictam in matrimonium duxerat, cuius patrimonium satis magnum et amplum, ducatum scilicet Aquitanie et omnia ipsi subiacentia, rege contradicente, possidere contendebat. Inde grauis et longa contentio inter eos exorta est, ita ut in partibus utriusque regni uiderentur urbes destrui, uille et opida cremari, homicidia, depredationes rerum omnium uiolenter fieri, et a Pyreneis montibus pene ad fines Flandrie hoc malum quasi pestis grauissima intolerabiliter grassari.


1157. 5. 21. 3. 13.

Theodericus comes Flandrie, iam tertio profectus cum quibusdam principibus terre sue, ducta etiam uxore sua zelo pio deuotionis accensa, cum quadringentis militibus et copioso belli apparatu Hierosolimam,  Philippus filius eius comitatum suscepit; quem iusticia, fortitudo et liberalitas omnibus bonis laudabilem et amabilem fecit. Quam  ea tempestate in tanta perturbatione et desperatione inuenit, ut iam timerent se finibus suis expelli, loca sancta gentibus prophananda, totamque terram possidendam relinqui. Noradin enim, Sanguinii filius, rupto pacis federe primo improuisis superueniens, eis congressus superauit. Secundo in uigilia pentecostes congrediens, fere sexcentos in exercitu probatos, quosdam templi, quosdam regis milites cepit, occidit, regem uix fuga elapsum ceterosque in castrum Belinas impulit, terramque, usque maritima nullo resistente progrediens, multa ex cede uastauit.  In tanto timore positos Dominus adiutor in oportunitatibus, in tribulatione, per comitem supradictum hoc modo consolatus est. Ipse namque Dei confisus adiutorio, et sancte crucis, que in exercitu ferebatur, munitus signaculo, adiuncto sibi rege audacter congressus, Noradin cum suis superauit, superatos humiliauit, humiliatos ad pacem poscendam compulit. Castellum, quod Cauea dicitur, nostris ualde infestum, quippe qui per illud infra 7 annos fere 15  milia de suis amiserant, magna instantia et fortitudine superatum, positis in eo militibus obtinuit. Inde circa natale Domini Antiochiam ueniens, duo castella Harenc et Femie acquisiuit, tertium destruxit; et quecumque princeps ipsius Raimundus incuria et insolenti temeritate amiserat, Turcis irruentibus cum maxima parte exercitus sui occisus, ipse uiriliter agens recuperauit. Deinde progressus in ulteriora, Cesaream Cappadocie obsedit, obsessam quarto die cepit, et quia retinere non potuit, utpote a nostris longe positam, dextruxit; et sic omnia prospere agens, ad suos Hierosolimam cum magna gloria et gaudio christianorum reuersus, ibidem biennio commoratus est. Uxor eius Bethanie religionis habitum suscepit. Brandeburch castellum in  terra Sclauorum trans Albim, per quod pagani christianos grauiter affligebant, Albertus marchio comes in Saxonia obsedit, cepit, positisque in eo militibus Sclauos humiliauit, ac per hoc christianos fines multum dilatauit. Fredericus imperator secundo in Italiam, plenius eam subiugaturus, mouit exercitum cum duce Bohemie et ceteris regni sui principibus  . Cenobium Gemblacense, quod ante annos circiter 20 succensum  sed Dei clementia et suffragiis sanctorum, quorum reliquie in illa continentur ecclesia, aquis de alueo uicini fluminis eleuatis et monasterio superfusis restinctum, modo tali presidio destitutum, occulto Dei iudicio cum claustro et ceteris officinis totoque oppido combustum est.


 1158. 6. 22. 4. 14.

Frederico imperatore in Italia posito, ciuitatibus et urbibus subactis, duces, comites et principes terre ad eum partim timore partim amore conuenerunt, debitam ei subiectionem et reuerentiam ei exhibuerunt  exceptis Mediolanensibus, qui sicut predecessoribus eius, ita ipsi quoque rebelles extiterunt. Ipse absque ulla dilatione sua usus constantia, ciuitatem obsedit, et quamuis interius haberent, ut dicitur, 60 milia armatorum, primo tamen et secundo congressu multa strage humiliatos ad deditionem compulit, ut 200 de nobilioribus ciuitatis pacis obsides darent, et quamcumque conditionem sibi ab eo impositam susciperent. Quibus  acceptis et conditionibus sacramento confirmatis  quasi securus, exercitum quosdam in propria, quosdam in hiberna dimisit; ipse in Italia se retinens, pius et iustus ab omnibus appellatus, et secundus post Karolum Magnum iusticia et pietate est habitus. Interim tamen sua ocia piis rei publice perornans negociis, Laudam ciuitatem, quam Mediolanenses destruxerant, in tutiori loco translatam restruxit. Cumam quoque, quam idem Dei et [449 1Kb] sui  hostes pene destruxerant, renouauit et muniuit.


1159. R. 7. F. 23. A. 5. H. 15.

 Adrianus papa diem ultimum claudit. Rolandus cancellarius et Octauianus presbyter cardinalis de papatu contendunt. Bellum grauissimum ortum erat ante annos circiter 20 inter ducem Louanii Godefridum iuniorem, et Walterum cognomento Bertold. Puer quidem Godefridus adhuc in cunis iacebat; turba autem seditiosorum utriusque partis pacem turbabat. Unde magnum malum processit, et quasi quoddam contagium terram utriusque inuasit. Agricole enim bonis suis spoliati, miseri et exsules de finibus suis sunt egressi; terra deserta habitatoribus inculta remansit. Erat cernere miseriam, incendia, homicidia, rerum omnium depredationes  uiolenter fieri, fere per annos 20, donec hoc anno quarto bello Grinbergensis  urbs antiqua ruit , multos dominata per annos; castrumque magnum et famosum, quod humana uirtute uix poterat, iusto Dei iudicio combustum et ad solum usque dirutum est. Accidit hoc in festo sancti Remigii. Itaque omni auxilio destitutus, a comite Flandrie derelictus, cui soli innitebatur, cum duce, sero tamen, in pacem rediit. Mediolanenses uiolatis sacramentis castrum, in quo imperator thesauros suos deposuerat, inuadunt, milites custodes castelli capiunt, thesauros diripiunt, ulteriusque progredientes, amicos eius et confederatos impugnant. Ipse hoc audito, ultra quam credi potest ammirans et exhorrens eorum perfidiam, decreuit  Dei et suam iniuriam de crimine infidelitatis debito talione uindicandam.  Obsedit itaque Criminum  castrum satis munitum, in quo erat maxima fiducia et fortitudo eorum, obsessum cepit , captum destruxit, milites qui in eo inuenti sunt, uita donatos abire permisit, sed et quecumque Mediolanensium erant, circumquaque uastari precepit.


1160. 8. 24. 6. 16.

Heinricus rex Anglorum filiam Stephani, neptem suam sanctimonialem et abbatissam in claustro consecratam, contra fas legum Matheo filio comitis Flandrie dedit uxorem, ut per eam comitatum retineret Boloniensem. Et quia sponsa Deo dicata, non  sponsum sed adulterum summo regi superduxit, bella et seditiones inimicus inter patrem et filium, inter fratrem et fratrem concitauit. Fridericus imperator cum uideret, propter paucitatem exercitus Mediolanenses contra se insolentius agere, misit per omnes fines regni sui, ut uenirent ei in auxilium, et iurauit, se non recessurum a ciuitate, donec caperet eam. Ut autem hoc iuramentum ratum maneret, designauit, si forte uita decederet, duos imperatores, filium Conradi predecessoris sui, et post eum Heinricum ducem Saxonie.


1161. 9. 25. 7. 17.

Conuenerat exercitus magnus ex omnibus partibus  regni, preterito anno ab imperatore ter uocatus. Quorum aduentu oppido letatus, consilio principum statim obsedit ex omni parte Mediolanum, et ita coartauit eos, ut non haberent potestatem libere egrediendi uel ingrediendi, emendi uel uendendi. Timuit enim propter reuerentiam ecclesiarum armata manu ingredi; et ut parceret militibus, qui in congressione, ut assolet fieri, occidi possent, maluit fame cruciatos ad deditionem compelli. Ipse interim cotidie elemosinis pauperum insistebat; decimam partem omnium redituum suorum pauperibus erogabat, estimans se melius elemosinis pauperum quam armis militum posse uincere. Ipse pius et dilectus omnibus habitus est, ut duces et comites Guillelmi regis Sicilie dominum suum desererent et  ad ipsum se conferrent. Baldewinus quintus rex Iherusalem uita decessit; Amalricus frater eius ei successit.


1162. 10. 26. 8. 18.

Mediolanenses obsidione, fame, inopia, et quod est grauius, seditione coartati, per internuntios petunt ab imperatore misericordiam; tantum ut uita donentur, omnem conditionem ab ipso propositam promittunt se sustinere. Kalendis itaque Martii, omnes per turmas suas exeunt, prius principes, post eos nobiles et milites, gladios manibus tenentes, quasi essent rei maiestatis et proditores, deinde promiscuum uulgus, funibus colla innexi, in ciliciis, cinere capitibus aspersis ad pedes imperatoris  in modum crucis se prosternunt. Imperator, qui proposuerat eos ad terrorem aliorum diuersis suppliciis interimere, uita donatos, rebusque necessariis, quantum secum ferre poterant, concessis, per regiones dispersit, ita ut non haberent licentiam in ciuitatem amplius reuertendi; deinde iussit suos ciuitatem ingredi, muros, turres, alta et superba fastigia et edificia destrui---tribus tamen pepercit ecclesiis, sancte Marie, sancti Mauricii, et sancti Ambrosii, cum officinis clericorum, officialibus ipsorum, domibus et indempnitate rerum concessa---erarium publicum sibi reseruari. Placentini, Bolonienses, Brixienses, Mediolanensibus contra imperatorem confederati, exemplo eorum territi, eamdem humilitatis subiectionem, quasi rei maiestatis  substrati imperatoris pedibus, exhibuerunt, ipsiusque indulgentia ueniam optinuerunt. Fames grauissima in tantum preualuit, ut modius tritici uenderetur 30 et eo amplius solidis Louaniensis monete, multaque milia hominum fame periissent, nisi Dominus pauperis populi afflictionem respexisset. Ipse enim qui percutit et medetur, dedit spiritum bonum in cordibus fidelium suorum, cuius instinctu largam manum ad pauperes extenderunt, eorumque inopiam sua habundantia suppleuerunt, et largius quam aliquando nostris temporibus uidimus, sua eos liberalitate sustentauerunt. Imperator Fredericus a rege Francorum inuitatus, ut sublato  schismate Romane ecclesie pax firma redderetur, concilium in territorio Besuntionum Dolo uilla super Sennam fluuium, in decollatione sancti Iohannis baptiste conuocauit; sed in tanto conuentu regum, ducum, comitum, archiepiscoporum, episcoporum et abbatum, Clareuallensium consilio et instinctu rege Francie ab imperatore auerso, quique sine effectu, eadem et adhuc grauiore permanente discordia, in sua redierunt. Desponsata filia regis Francorum filio regis Anglorum, contentio conquieuit, et pax plena inter eos conuenit.


 1163. R. 11 F. 27. A. 9. H. 1.

Corpora trium magorum a Reinaldo Coloniensi electo de ecclesia quadam ciuitati Mediolanensi contigua translata sunt, et cum magno gaudio et exultatione totius prouincie, processione mirabiliter ordinata nec simili omnibus retro seculis uisa uel audita, ciuitati Coloniensi illata et in ecclesia sancti Petri reposita sunt. Si quis uult scire, quomodo de partibus suis translata sint Constantinopolim, et de Constantinopoli Mediolanum, id in ecclesia sancti Petri Coloniensis inueniet.





CONTINUATIO AQUICINCTINA


De hac continuatione, omnium prestantissima, et in ultimo saltem decennio factis ceua, iam egimus col. 29. Damus primi integram e codice egregio B5, quem tamen non esse autographum auctoris, supra uidimus col. 45.

 Breuis epilogus. Eusebius hystorigraphus Cesariensis episcopus scripsit principia huius uoluminis, ueraci stilo futuris insinuans successionem regum et seriem temporum, a natiuitate Abrahe patriarche usque ad uicesimum Constantini magni principis annum. Scripsit autem Grece; set beatus Iheronimus transtulit Latine. A uicesimo autem anno Constantini usque ad mortem ualentis imperatoris idem beatus Iheronimus digessit. A primo uero anno Gratiani usque ad mortem ualentiniani iunioris filii Placidie, Prosper sancti Augustini discipulus composuit. Deinde Sigibertus Gemblaucensis monachus, uir satis litteratus, altius repetens, a primo anno primi Theodosii usque ad septimum annum Henrici quinti huius nominis imperatoris descripsit.  Post hinc Anselmus abbas supradicte Gemblaucensis ecclesie, a septimo anno Henrici usque ad undecimum annum Lotharii imperatoris que secuntur apposuit. Reliqua uero, que ab anno undecimo Lotharii usque ad annum 12um Conradi regis scripta sunt, quis scripserit ignoramus. A 13o autem anno Conradi regis Theuthonicorum et 14o Ludouici huius nominis septimi regis Francorum, rogatu quorundam fratrum Aquicinensium, et postmodum auctoritate Symonis eiusdem ecclesie abbatis  , quidam monachus eiusdem ecclesie familiarissimus, mediocriter litteratus, usque in calcem uoluminis sequentia apposuit. Audita magis quam uisa scripsit, et que a fidelibus relatoribus audiuit, posterorum notice dereliquit. Litterati enim nostri  seculi his intendere pro nichilo ducunt, et huiusmodi scripturam uilipendunt.


1149. R. 13. F. 14. A. 14. H. 6.

 Anno d. i. 1149. Conradus rex Theuthonicorum et Ludouicus rex Francorum procinctum soluunt, et sine ullo prosperitatis effectu ab itinere Iherosolimorum reuertuntur; nunquam audita tanta infelicitate corporali christiani exercitus.  Nam multorum anime, qui ibi a Sarracenis interfecti sunt et fame perierunt, per Dei misericordiam salue facte sunt. Inter Balduinum comitem Montensem et Sibillam comitissam Flandrensem orta discordia, milites Flandrenses in pago Austrebatensi incendiis et rapinis patriam demoliuntur. Ad hanc discordiam pacificandam Sanson uenerabilis Remensis archiepiscopus cum quibusdam episcopis suffraganeis suis uenit; set quibusdam maliuolis pacem turbantibus, parum profecit. Ecclesia Hasnoniensis tunc ab eodem archiepiscopo dedicata est.  Hyemps grauissima quatuor mensibus inualuit et preualuit.


1150. 14. 15. 15. 7.

Theodericus comes Flandrensis reuertitur ab Iherosolimis.  Qui commotus pro iniuria, quam Balduinus comes Montensis preterito anno sue fecerat uxori, contra eum exercitum mouit. At Balduinus de suis uiribus diffidens, Henricum episcopum Leodicensem et Henricum comitem Namucensem contra Flandrenses adduxit. Set Flandrensibus suo more uiriliter repugnantibus, inglorii ad sua sunt reuersi Namucensis comes et Leodicensis episcopus.  Orta est contentio inter Henricum episcopum Leodicensem et Henricum comitem Namucensem. Unde congregato utrimque exercitu congressi, superior factus episcopus, non sine multorum cede uictoria potitus est.


1151. 15. 16. 16. 8.

Ludouicus rex Francorum consilio domni Bernardi  abbatis Clareuallensis Aanordem uxorem suam repudiauit, et ducatum Aquitanie prouincie amisit. Erat enim filia ducis Aquitanie. Aanors uero quondam regina Henrico, filio Gaufridi comitis Andegauorum, cui postea in Anglia regnauit, nupsit; sicque predicta mulier de regno ad regnum transiit. Genuit autem ex ea quatuor filios, Henricum regem qui ante patrem obiit, Richardum regem, qui patri  successit, Gaufridum comitum Brittannie, et Iohannem qui dicitur sine terra; tres quoque filias, quarum una nupsit regi Hispanie, sequens regi Sicilie, tercia duci Saxonie. Nam de rege Ludouico duas genuerat filias, quorum prima nupsit Henrico comiti Campanensi, sequens Theobaldo fratri eius comiti Blesensi. Ludouicus rex Francorum secundam duxit uxorem Constantiam filiam regis Hispanie, satis religiosam; ex qua genuit duas filias, quarum una nupsit Henrico regi iuniori, filio Henrici Anglorum regis, altera uero filio imperatoris Constantinopolitani.  Fructus terra habuit uberes, set pluuiarum inundatione a festiuitate sancti Iohannis usque ad medium Augusti omnia uastante, uix ad maturitatem perduxit. Nam uinum  et ceteri fructus ex parte defecerunt, et quod de uuis collectum est, in acorem uersum est.  In ciuitate Atrebatensi post beate memorie domnum Aluisum episcopum, qui in expeditione Iherosolimitana obierat  , ordinatur Godescalcus quartus episcopus.


1152. R. 16. F. 17. A. 17. H. 9.

 Conradus rex diem clausit ultimum. Optimates uero regni et episcopi in unum conuenientes, elegerunt  Fredericum illustrem ducem, filium Frederici ducis Suauorum. Huius auunculi fuerunt Conradus supramemoratus imperator, et Henricus dux Austrasiorum, pater regine Hungarii.  In ecclesia sancti Nicholai, que constructa est in oppido Brusellensi, sancta Maria mater  Iesu Christi multa miracula operata est. Ecclesia sancti Bertini combusta est cum omnibus appenditiis suis, in ipso festo sancti Bertini, dum matutinorum sollempnia agerentur, cum magna parte oppidi.


1153. 1. 18. 18. 10.

 Eclypsis solis facta est 7 Kal. Febr. in 2 feria. 5 Id. eiusdem mensis in 2 feria audita sunt tonitrua. Eugenius papa obiit; succedit ei Conradus 166us papa Sabinensis episcopus, Anastasius appellatus, etate grandeuus, uicarius domni pape predecessoris sui. Domnus quoque Bernardus abbas Clareuallensis, qui quasi lucifer exortus monachicum ordinem illustrabat, migrauit ad Dominum.  Cuius uita et doctrina in tantum excellit, ut minus sit, quicquid in eius laude dictum fuerit. Turbo grauissime tempestatis per fines uiam molitus quasi sulcum ducens, unius diei itinere queque uelut flammis depastus consumens, lugenda uestigia reliquit. Ascalon capta est a Domini exercitu, qui est Iherosolimis, et possessa a nostris, multo tamen labore ac diuturno bello, multis etiam periculis et grauibus dampnis nostro prius exercitu afflicto. Erat urbs illa 150 turribus preualidis munita, et cenaculis domatum in plateis suis quasi cripta laqueariis supertecta, et quodammodo inexpugnabilis. Eustachius filius Stephani regis Anglie in Anglia moritur.  Huic Constantia, soror Ludouici Francorum regis, nupserat. Mortuo autem Eustachio, comiti Sancti Egidii secundo copulata est matrimonio. uario euentu aduersum Stephanum regem Anglorum a Henrico, filio comitis Andegauorum, pugnatur. Stephanus rex Anglorum Henrico cognato suo reconciliatur.


1154. 2. 19. 19. 11.

 Romane ecclesie 167us ordinatur episcopus Adrianus, qui et Nicholaus, Albanensis episcopus annis 6. Stephanus rex Anglie ueneno, ut quidam asserunt, in cibo sumpto subito moritur ; cui successit Heinricus nepos eius , cuius auus fuit ille famosus rex Anglie Henricus. Filia namque eius, que imperatori nupta imperatrix  dicebatur, et erat comiti Andegauensi nupta post excessum imperatoris, supradictum Henricum et fratres eius de eo suscepit. Qui cum adhuc lactens sub ubere nutricis esset, defuncto auo eius Henrico rege in Angliam deportatus, electione omnium principum, datis iuramentis in regno confirmatus est. Electus est etiam comes Stephanus cognatus eius, qui regnum regeret et infantem educaret. Qui Stephanus a principibus persuasus, regnum inuasit et tenuit. Hoc comperto, imperatrix Angliam cum exercitu ingreditur, et auxilio fratris sui Roberti comitis de Claudiocestria, multis et grauibus preliis commissis, multa audacter opera perpetrauit. Ad ultimum post plurimos annos filio suo iuuene iam adulto, Stephano subito defuncto, filium suum Henricum  regem constituit. Willelmus Yprensis cognomento Bastardus cum suis militibus, quia Stephano regi fauerat, a Henrico rege ab Anglia expellitur. Willelmus comes Boloniensis ad graciam regis Henrici et pacem reducitur, et omnes bellorum motus in Anglia sedantur.


1155. 3. 20. 1. 12.

 Fredericus rex preterito anno profectus Romam peruenit, multis in itinere laboribus attritus, et diuersis hostiliter obsistentibus; quos omnes ad subiectionem et deditionem compulit. Set cum a Romanis principibus minime reciperetur, Romam armata manu ingreditur; papam Adrianum amicum sibi et aptum experiens, in ecclesia sancti  Petri benedictione imperiali confirmatur et coronatur. Interim exercitus eius totum procinctum ecclesie beati Petri circumdederat, donec omnibus expletis cum imperatore egrederetur. Romani quibusdam residuis, quos incautos occupauerant, interfectis, cum imperatore congrediuntur; set mox in fugam uersi, ad Tiberis alueum coguntur. Quanti in congressione ceciderunt, quanti in flumine submersi sunt, scriptis committere non audeo. Imperator uictor regreditur. Godefridus iunior dux Lotharingie filiam Henrici comitis Lemburgensis in coniugio sortitus est; per quod tandem rebus omnibus pace compositis, contentio longo tempore  contracta ea conditione finita est, ut Godefridus confirmatum sibi ducatum sancti Trudonis, castellum Rode optineat, atque omnium que possidebat, idem comes post decessum eius medietatem accipiens, hereditario iure possideat. In insula Aquicinensi dedicata est ecclesia beate Dei genitricis Marie a Godescalco Atrebatensi episcopo, mense Iulio.


1156. R. 4. F. 21. A. 2. H. 13.

Fredericus imperator, consentientibus archiepiscopis et episcopis Theutonici regni, uxorem suam iniuste dimisit, et inde magnam sibi calamitatem parauit. Ipse autem imperator aliam duxit uxorem, filiam cuiusdam ducis Burgundionum, uirginem elegantem.  Philippus, filius Theoderici comitis Flandrensium, filiam Rodulfi uiromandensium  comitis Elizabeth uxorem ducit Beluaci. Fredericus imperator a papa Adriano et Rollando cancellario pro uxoris sue prime diuortio uehementer arguitur. Quod ille egre ferens, cardinalibus Romanis introitum ciuitatum et ecclesiarum regni sui interdixit.


1157. 5. 22. 3. 14.

Adrianus papa et Fredericus imperator, orta inter se simultate pro diuersis causis, epistolas nimis mordaci sermone ad alterutrum conscribunt. Epistola Adriani pape ad Fredericum imperatorem: Adrianus episcopus seruus seruorum Dei, dilecto filio in Christo Frederico Romanorum imperatori, salutem et apostolicam benedictionem. Lex diuina, sicut parentes honorantibus uite longeuitatem repromittit,  ita maledicentibus patri et matri sententiam nichilominus mortis intendit. ueritatis autem uoce docemur, quia omnis qui se exaltat, humiliabitur, et qui se humiliat, exaltabitur. Quapropter, dilecte mi in Domino fili, super prudentia tua non mediocriter admiramur, quod beato Petro et sancte Romane ecclesie illi commisse non quantam deberes reuerentiam exhibere uideris. In litteris enim ad nos missis nomen tuum nostro preponis; in quo insolentie, ne dicam arrogantie, notam incurris. Quid dicam de fidelitate beato Petro et nobis a te promissa et iurata, quomodo eam obserues, qui ab his qui dii sunt et filii Excelsi omnes, episcopis scilicet, hominagium requiris, fidelitatem exigis, manus eorum consecratas  manibus tuis innectis, et manifeste factus nobis contrarius, cardinalibus a latere nostro directis non solum ecclesias, sed etiam ciuitates regni tui claudis? Resipisce igitur, resipisce, tibi consulimus, quia dum a nobis consecrationem et coronam merueris, dum inconcessa captas, ne concessa perdas, tue nobilitati timemus. Data Preneste 8 Kal. Iulii. Rescriptum imperatoris ad eundem: Fredericus Dei gratia Romanorum imperator semper augustus, Adriano ecclesie catholice summo pontifici, omnibus adherere que cepit iehsu facere et docere. Lex iusticie unicuique quod suum est restituit. Non enim parentibus nostris derogamus, quibus in hoc regno nostro  debitum exhibemus honorem, a quibus, uidelicet progenitoribus nostris, et regni dignitatem suscepimus et honorem. Nusquam enim ante tempora Constantini Siluester regale aliquid habuisse dinoscitur; set eius pietatis concessione pax reddita est ecclesie, libertas restituta, et quicquid hodie papatus uester regale habere dinoscitur, largitione principum optinet. Unde cum Romano pontifici scribimus, iure et antique nomen nostrum uestro preponimus. Ab his autem, qui dii sunt per adoptionem et regalia nostra tenent cur hominagium et regalia sacramenta non exigamus, cum ille noster et uester uerus institutor ab homine rege nichil accipiens, et omnia bona omnibus conferens, qui pro se et pro Petro censum cesari persoluit, et exemplum dedit uobis, ut et uos ita faciatis, doceat  uos ita dicens: »Discite a me, quia mitis sum et humilis corde.« Aut igitur episcopi regalia nobis dimittant, aut si hec sibi utilia iudicauerint, que Dei Deo, et que cesaris sunt cesari reddant. Cardinalibus utique uestris clause sunt ecclesie, ut non pateant ciuitates; quia non uidemus predicatores, set predatores; non pacis administratores, set pecunie raptores; non orbis corroboratores, set pecunie ultra modum insatiabiles corrosores. Cum uiderimus eos quales requirit Ecclesia, portantes pacem, illuminantes patriam, assistentes cause humilium in equitate, necessariis eos stipendiis et commeatu sustentare non differemus. Humilitatis autem, que custos est uirtutum, et mansuetudinis uestre non minimam notam incurritis, cum huiusmodi questiones religioni non multum conferentes  secularibus personis proponitis. Prouideat itaque paternitas uestra, ne dum talia monet, que digna non ducimus, offendiculum ponat illis, qui uelut ad umbram serotinam ori uestro aures suas arrigere festinant. Non enim possumus non respondere auditis; cum superbie detestabilem bestiam usque ad sedem beati Petri iam reptasse uideamus. Paci ecclesiastice bene prouidentes, semper ualeatis. His relectis, papa totus in imperatorem inuehitur, et quoscumque potest, ab eo uerbis et scriptis auertit  . Italienses contra imperatorem rebellant; ipse uero ad eos debellandos Italiam petit. Contra quem Italienses urbibus et castellis munitis, se ad rebellandum accingunt, eumque Mediolanum hostiliter adheuntem non  recipiunt. Imperator autem, expugnatis munitionibus que contra se erant, Mediolanum obsidet.  Theodericus comes Flandrie tercio Iherosolimam petit cum Sibilla coniuge. Post quorum discessum Philippus filius eorum aduersus Symonis de Oizi sibi subici nolentis contumaciam edomandam exercitum ducit, et Inci castellum obsidet et capit Contra Ludouicum regem Francorum commotio et simultas Henrici regis Anglorum exoritur.


1158. 6. 23. 4. 15.

Adrianus papa cum cardinalibus suis habito consilio, Fredericum imperatorem, qui uiuente uxore sua aliam superduxerat excommunicat, sub hoc  optentu, ut primates regni quasi iusta ex causa excommunicato regi contradicant. Adrianus papa et omnes cardinales Romani preter quatuor Willelmum regem Sicilie ad regnandum in Italia contra Fredericum imperatorem inuitant, misso ei per Rollandum cancellarium beati Petri uexillo. Huic factioni non consenserunt Imerus episcopus Tusculanus, et Octouianus presbyter cardinalis tituli Sancte Cecilie, Wido Cremonensis Iohannes de Sancto Martimo.  Philippus comes Flandrie, filius Theoderici, naualem expeditionem ducit aduersus Theodericum comitem Hollandie et piratas sub eius tuitione degentes, et acceptis obsidibus uictor reuertitur, et Beuerne comburit.


1159. R. 7. F. 24. A. 5. H. 16.

 Henricus rex Anglorum post adeptum regnum ultra se elatus, quod diu mente conceperat, contra Ludouicum regem Francorum rebellat. Qui, congregato exercitu, Aquitaniam transiit, et urbem Tolosam obsidione cinxit. Rex autem Francorum cum suis militibus, priusquam obsideretur, ciuitatem potenter ingressus est, et a comite Sancti Egidii seu ciuibus cum magno gaudio susceptus est. Quod rex Anglorum cernens, et eorum concordiam et stabilitatem uidens, indoluit, ueritusque regis potentiam, inefficax rediit.  Theodericus comes Flandrie tercia uice Iherosolima reuertitur. Sibilla autem comitissa ibidem remansit, et habitu religionis apud Sanctum Lazarum assumpto, ibidem sancto  fine quieuit  .


1160. 8. 25. 6. 17.

Adriano papa defuncto  , Alexander, qui et Rollandus cancellarius Romane ecclesie, ordinatur papa, post beatum Petrum 168us . Contra quem Octouianus presbiter cardinalis tituli Sancte Cecilie, papatum ambiens, magno scandalo uniuersali ecclesie fuit, quia prolixa inter eos contentio etiam usque ad sanguinis effusionem prorupit. Fredericus enim imperator et episcopi Teutonici uel principes Octouianum in patriarchio Lateranensi immantatum uictorem appellauerunt; Italienses uero, qui et Longobardi, Rollandum cancellarium extra Romam in loco qui nuncupatur Cisterna Neronis, in regione Siculi, consecrauerunt, et Alexandrum  uocitauerunt . Alexander et uictor de papatu contendentes, legatos in Franciam certatim ad Ludouicum regem et primates regni dirigunt; quorum relatione in ciuitate Beluacensi audita et examinata , prefatus rex et omnes episcopi ipsius regni Alexandro pape se submiserunt. Porro Fredericus imperator et omnes Teutonici uictori obtemperabant.  Obiit Willelmus filius Stephani regis Anglie, comes Bolonie et dapifer regis Anglie, sine herede. Matheus uero filius Theoderici comitis Flandrie, filiam Stephani  regis Anglorum abbatissam raptam de monasterio ubi erat Deo sacrata per uiolentiam regis Anglorum, ducit uxorem, et per eam optinet comitatum Boloniensem. Qua de causa a Sansone Remorum archiepiscopo et ab eius suffraganeis omnibus episcopis excommunicatus est, et a patre suo Theoderico et fratre Philippo propter castellum Lens, quod aduersus eos iure hereditario repetebat, nimium iniuriatus. Legatio pro reconciliatione regni et sacerdocii nunc a rege Ludouico Francorum ad imperatorem Romanum Fredericum uadit, nunc ab imperatore ad regem uicissim redit.


1161. 9. 26. 7. 18.

 Fredericus imperator ciuitatem Mediolanensem quinque annis obsessam uicit et in  deditionem cegit  . Corpora trium magorum, qui ab oriente in Behtleem uenerunt adorare Dominum, cum quibusdam reliquiis sanctorum in eadem urbe quiescentium, a Rainaldo imperatoris cancellario transferuntur, et in maiori ecclesia Sancti Petri in urbe Colonia decenter reconduntur .  Fames ualida. Sanson uenerabilis Remorum archiepiscopus obiit, et sepelitur in cenobio Igniacensi  . Cui succedit Henricus episcopus Beluacensis, frater Ludouici Francorum regis. In episcopatu Beluacensi substituitur Bartholomeus ecclesie Remensis archidiaconus. Ludouicus rex Francorum, indignum ducens contra ecclesie statum agi per uiolentiam imperatoris Frederici, legatum ad  eum dirigit Henricum comitem Trecarum, ut eum ad mutuum conuocet colloquium. Qui apud castrum Gallie, quod Diuion dicitur, quo in loco beatus martyr Benignus requiescit, de pace et unitate sancte et uniuersalis ecclesie loquuturi conueniunt, sed dissensu quorundam luce pacis turbata, nichil dignum uel utile tractantes, unusquisque rediit ad sua . Octouianus, qui et uictor, per totum regnum Frederici imperatoris potenter sinodales agit causas; Alexander uero, qui et Rollandus, ueritus potenciam imperatoris, profugus ab Italia, emenso mari, uenit in Franciam . Qui a Ludouico rege et optimatibus eius gloriose excipitur.


1162. 10. 27. 8. 19.

  Alexander papa collecto generali concilio Turonis  , excommunicauit Octouianum scismaticum et Rainaldum Coloniensem electum, archiepiscopum quoque Mogontinum, Hugonem etiam abbatem Cluniacensem, cum quibusdam scismatis auctoribus. In quo concilio quedam ecclesie utilia tractauit, et decreta predecessorum suorum renouauit et confirmauit; ordinationes autem a scismaticis factas euacuauit et irritas esse censuit. Octouianus quoque in ciuitate Treuerensi, tenens concilium cum episcopis Teutonicis et Italicis sibi  adherentibus, Rollandum et eius sequaces anathematizauit.  Obiit Balduinus rex Iherosolimorum sine herede, filius Fulconis regis quondam comitis Andegauensis. Succedit ei Amalricus frater eius, comes de Ioppe.


1163. R. 11. F. 28 A. 9. H 1.

 Theodericus comes Flandrensium quarto Iherosolimam petit. Obiit Gyezo, rex Hungarorum; succedit Stephanus filius eius, habens uxorem filiam Henrici Austrasiorum marchionis, qui fuit frater Conradi imperatoris. Gyezo frater eiusdem Stephani Hungarorum regnum turbat et infestat plurimum, auxilio Manuhelis imperatoris Constantinopolitani, cuius filiam ob hoc duxerat uxorem.   Obiit Octouianus pseudopapa, et in ciuitate Lucensi sepelitur. Wido Cremensis ab eius sequacibus eligitur, et Paschalis appellatur. Fredericus imperator in die pentecostes, coacto concilio episcoporum et principum imperii sui apud Wiseburch, Alexandrum papam abiurando se subiecit Paschali. Quid in illo concilio actum sit testatur epistola eiusdem imperatoris missa abbati Sancti Remacli  . Epistola imperatoris Frederici ad abbatem Sancti Remacli: Fredericus Dei gratia Romanorum imperator et semper augustus dilecto et fideli suo N. abbati Sancti Remacli gratiam suam et omne bonum. Sicut nouit dilectio tua, ad curiam Wizeburch, quam in pentecosten indiximus, nos una cum principibus uniuersis tam secularibus quam ecclesiasticis gloriose conuenimus. Ubi inter cetera  sancte ecclesie statum, et precipue de negocio domni Paschalis pape, quod in cordibus multorum habebatur dubium, communicato consilio uniuersorum principum et omnium clericorum atque laicorum qui aderant, fideliter et magnifice roborauimus; inuocata etiam sancti Spiritus gratia domnum papam Paschalem in hunc modum stabiliuimus et confirmauimus, quod nos propria manu nostra super sanctorum reliquias publice iuramentum fecimus, quod de cetero Rollandum scismaticum nunquam pro papa recipiemus, et si ipse decesserit, eius successorem, quem pars aduersa substituet, similiter nunquam recipiemus. Domnum uero Paschalem papam de cetero sicut uniuersalem et catholicum patrem cum obedientia et honore  et reuerentia habebimus et tenebimus, et ab ipso eiusque parte nunquam recedemus, quamdiu ipse uiuet et nos uiuemus. Si autem nos ab hac uita decedere contigerit, noster successor, quem principes uniuersi substituent, hunc honorem imperii et hanc partem nostram sub eodem iuramento tuebitur semper atque tenebit. Hoc idem iuramentum omnes archiepiscopi et episcopi et electi qui intererant, numero quadraginta, super sancta Dei euangelia manu propria unusquisque sub stola sua fecerunt et publice firmauerunt. Et ad remouendam pro parte nostra omnem ambiguitatem, omnes electi, primus Coloniensis, deinde ceteri, sacros  ordines in sabbato quatuor temporum ad laudem Dei et ad honorem imperii apud Wizeburg cum omni deuotione susceperunt. Similiter omnes principes seculares, dux Saxonie et Albertus marchio senior et palatinus comes de Rheno, langrauius et reliqui omnes, super sanctorum reliquias id ipsum iurauerunt. Honorabiles quoque legati regis Anglie amici nostri ab ipso ad nos transmissi, in presentia totius curie nostre super sanctorum reliquias ex parte regis iurauerunt, quod ipse rex cum toto regno suo in parte nostra fideliter stabit, et dominum papam Paschalem, quem nos retinemus, nobiscum tenebit, et partem nostram manutenebit, et de Rollando scismatico uel eius parte amplius se non intromittet. Nos itaque de tua dilectione et fidelitate plurimam fiduciam habentes,  mandamus tibi attentius monentes et precipientes, quatinus predictum iuramentum, quod nos propria manu iurauimus coram principibus et ipsi principes iurauerunt et firmauerunt, ipse cum omnibus fidelibus ecclesie tue iures et obserues, et singulis dominicis diebus et festis in publica missa, sicut edictum est a nobis et a principibus, publicam orationem pro domno papa Paschali nominatim et assidue intus et foris precipias recitari. Edictum itaque et statutum est, ut hec omnia iuramenta infra sex hebdomadas compleantur. Quod si aliquis clericorum uel monachorum uel laicorum in imperio nostro huic confirmationi et edicto nostro aliquo modo se opponendo contradixerit, certum sit apud te, quod sicut publicus hostis Dei et imperii absque omni spe recuperationis iudicatus est  et dampnatus et ab omni officio et honore atque beneficio destitutus. Litteras quidem uocationis tibi transmisimus, et, quia secundum prudentiam tuam nobis in curia ualde necessarius fuisses, quod littere nostre ad te non peruenerunt ualde dolemus. Interim in partibus tuis nostram presentiam prestolare; ibi enim cum uiciniores erimus, si quid iusticie tibi defuerit, per omnia complebimus. uale. Huic imperatoris tam temerario iuramento omnes archiepiscopi et episcopi seu abbates uel principes totius regni subscribebant, et idem iuramentum faciebant. Aliqui tamen eorum corde Alexandro pape adherebant. Hac de causa in uniuersali ecclesia oritur graue scandalum, et in regno augescit discidium,  dum alter dissidet ab altero, et alter excommunicatur ab altero. Ea tempestate ecclesia scindebatur, et nauicula Petri grauissimis opprimebatur fluctibus.


1164. 12. 29. 10. 2.

 Fredericus imperator natale Domini in palacio suo celebrauit Aquis, ad cuius curiam omnes optimates totius regni, siue ecclesiastici seu seculares, ab ipso submoniti conuenerunt, et corpus domni Karoli Magni imperatoris, qui in basilica beate Marie semper uirginis quiescebat, de tumulo marmoreo leuantes, in locello ligneo in medio eiusdem  basilice reposuerunt.  Ibi Philippus comes Flandrie cum magno militum exercitu affuit, et ab imperatore Cameracum suscipiens, homo eius affectus est, et magnam pacem Flandrensibus per terram imperatoris eundi ac redeundi obtinuit. Idem a curia reuertens, statim patri suo Theoderico comiti, a Iherosolima reuertenti, obuiam proficiscitur  . Salahadinus, princeps militie Noradini regis Damasci, cum magna Turcorum et Sarracenorum multitudine, Egyptum sibi subiugaturus ingreditur. Soldanus igitur Babylonie, qui et rex Egypti, de sua suorumque uirtute diffidens, Amalricum regem Iherosolimorum, consilio cum suis habito, quesiuit sibi adiutorem, ea conditione, ut illi annuum persolueret tributum, et christianos qui captiui tenebantur liberaret per totam  Egyptum. His conditionibus rex Iherosolimorum assensum prebuit, et Boamundo principi Anthioceno, cognato suo, tradita cura regni sui, cum exercitu ualido in auxilium properauit regis Egypti. Quo comperto Noradinus rex Damasci, collectis undecumque infidelium regibus et populis, castellum principis Anthiocheni, Harenc nomine, obsedit. Princeps autem Antiochenus, contractis undique uiribus, egressus Anthiochia, usque ad castellum cum suo exercitu saluus peruenit. Turci uero obsidione relicta, non longe a castello inter angustias substiterunt locorum. Princeps autem Antiochenus altera die Turcos insequutus, infeliciter cum eis pugnauit, ita ut nullus ex eis fere euaderet, nisi quem fortitudo equi aut casus aliquis eripuit. Captus est  princeps, retentus est et comes Tripolis, cum multis aliis; alii capiuntur, alii detruncantur. Turci ad castellum Harenc reuertentes, summa cum festinatione illud obtinuerunt; et ex pactione debilem multitudinem, tam mulierum, quam infantum et uulneratorum, usque Anthiochiam perduxerunt. Amalricus uero rex Iherusalem cum soldano Egypti Salahadinum Egyptum opprimentem totis uiribus populatur; quem in ciuitate Belbacensi inclusum obsidione cinxit; qui impetum regis ferre non preualens, missis ad eum nuntiis, reddidit se eius fidelitati; qui a rege ex consulto cum suis dimissus, in Damascum rediit. Rege quoque in Iherusalem reuerso, amiraldi Sarracenorum indigne ferentes soldanum Babylonie christianorum tributarium effectum, omnes in unum  conglobati cum predicto Salahadino super eum irruentes, uita simul et regno priuauerunt. Salahadinus uero, quod diu concupierat, regnum Egypti inuasit, uxoremque soldani a se interfecti, amissionem uiri lugere prohibitam, in coniugium suum transire cegit. Noradinus rex Syrie non post multum moritur. Predictus autem Salahadinus, iustum regni successorem interficiens, pro eo regnauit. Sic tempestate illa oriens et occidens diuersis afficiebatur calamitatibus. Henricus rex, ecclesiarum regni sui iura auferendo, in Anglia tyrannizat; contra quem Thomas  archiepiscopus Cantuariensis, pro libertate ecclesie decertans, ab ipso exiliatur; qui mare Britannicum transiens, a Ludouico rege Francorum tam deuote quam benigne suscipitur. Godescalcus Attrebatensis episcopus, infirmitate capitis grauatus, episcopatum dimisit, cui successit Andreas quidam abbas de ordine Cisterciensi.


1165. R. 13. F. 30. A. 11. H. 3.

Alexander papa, a Romanis contra Fredericum imperatorem inuitatus, Francia relicta, in Italiam reuertitur, et in die festiuitatis sancti Clementis pape et martyris  missa apud beatum Petrum, in Roma Leoniana, ab ipso celebratur. Paschalis, qui et Wido, alter papa, in ciuitate Italie que Biterbium dicitur sedem sibi episcopalem statuit, et potentia  imperatoris fultus, peregrinos seu mercatores de terra Francorum per Italiam transeuntes turbat et depredatur. Quod multi timentes, licet inuiti, ipsum adorabant et magnis muneribus honorabant. Alexander papa, Romanos habens suspectos, ad Tusculanos se contulit. Paschalis, qui et Wido, assumptis secum imperatoris  , Cisternam Neronis, ubi Alexander papa fuerat consecratus, totam terre cequauit.  Philippus comes Flandrie, et Matheus frater eius comes Bolonie, et Godefridus dux Louaniensis, cum septem fere milibus nauium expeditionem mouent aduersus Theodericum comitem Hollandie; quem in deditionem uenientem cum suis comes Flandrie diutius tenuit in captiuitate.  In Gandauo infans natus est trium capitum, habens in  collo caudam pecudis. Similiter in uilla sancti Petri quedam femina undecim mensibus grauida, peperit monstrum, deorsum formatum ut pharetra, sursum ut galea, ibi habens duo cornua  .  Obiit domna Sibilla Flandrensium comitissa, pie memorie, postquam 10 annis Iherosolimis apud Sanctum Lazarum seruierat.


1166. 14. 31. 12. 4.

Imperator Fredericus ad debellandos Romanos aduersantes sibi exercitum in Italiam mittit.  Bellum inter Ludouicum regem Francorum et Henricum regem Anglorum pro regni sui terminis. Ludouicus rex auxilio Philippi Flandrensium comitis regem Anglorum fugat, et pax inter eos usque in Pascha sequentis anni firmatur.  Ducatu  Rainaldi Coloniensis archiepiscopi et Christiani Maguntiensis, Alexandri quoque Leodicensis episcopi, orientalis exercitus Frederici imperatoris stragem fecit quindecim milium de Romanis, reliquos usque ad Tyberim fugat. Supradicti episcopi, excepto Maguntiensi, et Karolus dux, filius Conradi imperatoris, cum multis aliis ibidem pestilentia mortui sunt. Ossa uero Rainaldi archiepiscopi Colonie sunt relata, et in ecclesia beati Petri honeste tumulata. Successit ei in episcopatu Philippus archidiaconus eius, filius Gozuini de Falconis monte. Pie  memorie domnus Gozuinus, abbas Aquicinensis septimus, caritate illustris, amator pacis et religionis, 7. Id. Octob. circa mediam noctem, die dominica, luna 11, indictione 14, de hoc seculo transiit ; quo in ecclesia beate Marie semper uirginis, in loco ubi orare consueuerat, cum magno filiorum suorum gemitu tumulato, Alexander prior eiusdem ecclesie ei octauus succedit. Magna uini habundantia


1167. R. 15. F. 32. A. 13. H. 5.

Fredericus imperator Italienses leuibus preliis fundit; illi autem pro libertate patrie sue tuenda satis animati, de omnibus pene Italie ciuitatibus que inter Alpes et Romam consistunt, in unum conuenientes, ciuitatem Mediolanensem egregie munitam  reedificant, in contemptum imperatoris.  Ludouicus rex Francorum et Philippus comes Flandrensium iterum mouent expeditionem aduersus Henricum regem Anglie. Francis inuidentibus et detrahentibus frequentibus bene gestis Philippi comitis, sine laude reuertitur.  Obiit Nicholaus Cameracensis episcopus. Petrus, filius Theoderici comitis Flandrensium, in loco eius eligitur. Ecclesia sancti Bertini ualde infestatur a Theoderico comite Flandrensi, astu et persuasione Roberti Ariensis prepositi, eiusdem comitis cancellarii  . Unde Godescalcus abbas et fratres eiusdem ecclesie animo consternati et humano auxilio destituti, bis in die pro tribulatione illa clamorem ad Deum faciebant prostrati ad missam scilicet et in fine completorii


 1168 16. 33. 14. 6.

Obiit comes Theodericus Flandrensis, in uilla illa, quam sancto Bertino abstulerat per uiolentiam Roberti prepositi. Succedit ei in comitatu Flandrensi filius eius Philippus; qui ante mortem patris sui, defuncto Rodulpho iuuene comite uirmandensi, eumdem comitatum per uxorem  sibi debitum obtinuerat. Balduinus comes Montensis et Philippus comes Flandrie confederantur.


1169. 17. 34. 15. 7.

Fredericus imperator ad comprimendos Italienses ire disponens, Henricum filium suum adhuc puerum in regem sublimat Aquis . Noua iterum  Romanis consurgit ruina, quia cum Tusculanis bellum ciuile ineuntes, pene usque ad internitionem Romani deleti sunt. Hac de causa discordia magna inter Alexandrum papam et Romanos orta est. Alexander papa auxilia militum undecumque contrahens, cum Tusculanis Romanos et imperatoris fideles debellabat. Fredericus autem imperator Christianum archiepiscopum Moguntinum, cancellarium  suum, uirum sapientem et magnanimum, cum ualido exercitu in Italiam misit; qui imperatoris rebelles uiriliter inuadens, munitiones eorum destruxit, et ciuitates cepit, magnamque partem Italie imperatori subegit. Balduinus iunior, filius Balduini comitis Haginensium, uxorem duxit Margaretam, sororem Philippi comitis Flandrensium  .


1170. 18. 35. 16. 8.

Henricus, rex Anglie, Henricum filium suum in regem sublimat in Anglia per manus archiepiscopi Eboracensis eiusque suffraganeorum. Inde simultas inter Thomam archiepiscopum Cantuariensem exorta est et Eboracensem archiepiscopum, quia rex Anglorum, iuxta priuilegia Romanorum pontificum ecclesie Cantuariensi collata, debuerat inungi ab  archiepiscopo Cantuariensi. Exceptis aliis causis, hec maxime causa beato Thome contulit passionem. Ludouicus rex Francorum et Henricus senior rex Anglorum ad mutuum conuenerunt colloquium; ubi Thomas archiepiscopus Cantuariensis cum utriusque regni optimatibus affuit, et pax inter ipsum et regem Anglie magis palliatur quam confirmetur. Obiit Balduinus Iu. comes Haginensis, 6. Idus Nouembris, et in monte Castriloco et in ecclesia sancte Waldetrudis ab Alexandro Aquicinensi abbate sepelitur  . Successit ei Balduinus filius eius, huius nominis comes quintus. Ipso die uentus uehemens, pluuie mixtus, periculosus et dampnosus extitit, in tantum, ut domos, turres et edificia subuerteret, siluasque euelleret. Inter cetera tectum  maxime turris sancti Iohannis baptiste Lauduni euulsit et longius a templo proiecit. Thomas archiepiscopus Cantuariensis a Henrico rege septenni exilio iniuriatus, tandem ipsius regis permissu, ante natale Domini, ad suam sedem reuertitur.


1171. 19. 36. 17. 9.

Thomas, archiepiscopus Cantuarie ac primas totius Britannie, diu ab Henrico rege iniuriis et exilii fatigatione afflictus, die 5. natiuitatis dominice, in maiori ecclesia, hora nona, ante quoddam altare a satellitibus prefati regis capite mutilato, effusoque cerebro, in congregatione pretiosorum martyrum coronatur a Domino ; ad cuius sepulchrum mira et inaudita per eius merita a domino  Deo fiunt miracula. Alexander papa et omnes episcopi Francie interfectores archiepiscopi anathematysant. Henricus rex Anglie pro interfectione beati Thome ab omnibus ut apostata uilissimus exosus habetur. Christianus, cancellarius imperatoris Frederici, Alexandrum papam et Tusculanos imperatori rebelles obsessurus, Tusculanum pergit. Alexander autem papa, ueritus imminentem iam ceruicibus  suis cancellarium, animo consternatus, de ciuitate fugere disponit. Hoc eius propositum omnibus innotuit, quorum custodia detentus de urbe discedere non potuit; ciues tamen, accepto salubri consilio, cancellarium magnis obsequiis delinitum maximisque auri et argenti muneribus honoratum de sua ciuitate ad alias transmittunt.


1172. R. 20. F. 37. A. 18. H. 10.

In Italia homines agrarii marchisi de Montferrat cum quibusdam militibus, terras suas et possessiones relinquentes cum uxoribus et filiis, urbem nouam contra Fredericum imperatorem edificant, quam Alexandriam in honorem Alexandri pape nuncupant. Henricus rex Anglie ultra se elatus, inconcessa captans et affectans indebita, regnum Hybernie  subiugaturus, et regium diadema, ut putabat, capiti suo impositurus, naues parat militesque de suo regno congregat.  Ingressus igitur Hyberniam, cum pagenses sensisset ad rebellandum satis paratos, tum panis, quo patria premebatur, timens inopiam, tum uentorum in redeundo cauens discrimina, confusus recessit in sua. Alexander papa legatos in Normanniam ad Henricum regem dirigit, Autbertum uidelicet presbiterum cardinalem Sancti Laurentii in Lucina, et Theotimum presbiterum cardinalem tituli Sancti uitalis. In quorum presentia  , adstantibus episcopis et regni sui optimatibus, de interfectione beati Thome, tactis sanctorum reliquiis, prefatus rex se purgauit; et ecclesiis sui regni, queque sui erant  iuris, ad arbitrium cardinalium restituens, a uinculo absoluitur anathematis. Quod factum Francorum regi Ludouico et omnibus optimatibus eius ualde displicuit. Cardinales uero, qui Normannia relicta in Franciam hyemare disposuerant, rex predictus inuitos redire fecit in Italiam. Alexander papa, auditis miraculis que Deus per beatum Thomam martyrem suum operabatur, per auctoritatem apostolicam decreuit eum in numero sanctorum martyrum solemniter habendum . Interfectores beati Thome archiepiscopi, penitentia ducti, ad papam Alexandrum pergunt, et sub omnium presentia graui plectuntur sententia. Obiit Godescalcus quondam Attrebatensis episcopus.


 1173. 21. 38. 19. 11.

Imperator Fredericus et marchisus de Montferrat exercitum congregant, ut in sequenti anno Alexandrinos et Italienses contra se tyrannizantes expugnent. Contra Henricum regem Anglorum coniuratione uxoris et filiorum eius, quorumdam etiam optimatum eius exorta, filii eius ad Ludouicum regem Francorum, contra patrem auxilium petentes, confugiunt. Rex uero  , assumpto secum Philippo  comite Flandrensi, in Normanniam expeditionem ducit. Exercitu autem eorum in duas partes diuiso, Philippus cum suis Flandrensibus tres munitiones  summa cum festinatione cepit. Matheus uero comes Bolonie, frater Philippi comitis, sagitta letaliter ibi  uulneratus, non multo post obiit, et sepultus est in monasterio sancti Iudoci  . Rex uero Francorum cum suis Francis quoddam castrum cum magna difficultate cepit; sed his qui in arce eiusdem castri erant, uiriliter repugnantibus, eam capere non potuit. Rex itaque relicta obsidione castelli, pene inefficax rediit. Henricus rex Anglie aduersantes sibi, alios exauctoritauit, alios bonis priuauit, ac per hoc amicos etiam suos magis contra se exacerbauit. Alexander  abbas Aquicinensis preciosas plurimorum sanctorum reliquias de diuersis ecclesiarum locis congregauit, quas in theca auro et argento ad hoc preparata decenter locauit. Obiit Andreas Attrebatensis episcopus; Robertus Ariensis prepositus in loco eius eligitur. Alexander papa domnum Bernardum, Clareuallensem abbatem, in numero sanctorum confessorum in ecclesia decreuit honorandum. Hyemps solito asperior; hyemi accedit intemperies eris. Nam corrupto ere, mense Decembri, homines succumbunt infirmitatibus diuersis; multi etiam infirmitate illa moriuntur quam medici uocant catarrum et tussim.


1174. 22. 39. 20. 12.

 Obiit Alexander Aquicinensis ecclesie  abbas 8us. Succedit ei Symon, monachus eiusdem ecclesie, abbas 9us. Petrus Cameracensis electus, frater Philippi comitis Flandrie, assensu eiusdem fratris sui relicto episcopatu et clericali corona, in ebdomada pentecosten, sabbato qui intitulatur in duodecim lectionibus, armis militaribus accingitur. Sequenti anno uxorem duxit, relictam comitis Niuernorum, eodemque anno diem clausit ultimum. Robertus Attrebatensium electus, industria Philippi comitis ac potestate, Cameracensium episcopus eligitur. In episcopatu autem Atrebatensi Frumaldus arcidiaconus, ipso Roberto annitente, substituitur. Fredericus imperator et marcisus de Montferrat post pentecosten  Italiam potenter  ingressi, nouam Alexandriam obsidione cingunt. Ludouicus rex Francorum, Henricus et Richardus, filii regis Anglie, cum Philippo comite Flandrie contra prefatum regem iterum insurgunt; qui in Normanniam profecti, ciuitatem Rothomagum obsederunt. Pars uero quedam exercitus Flandrensis, instinctu Roberti Cameracensis electi, Angliam depredatura, trans mare mittitur; quorum alii marina tempestate quassati, alii uero ab Anglis militibus  uiriliter suscepti et ignominiose repulsi, cum dedecore ad propria sunt reuersi. Henricus rex Anglie, cernens se ab omnibus impeti, in se reuersus, tandem hoc suis imputauit peccatis, et de suis uiribus diffidens, diuinum poscit auxilium. Qui Cantuariam ueniens, beatum Thomam archiepiscopum, olim a se iniuriose tractatum, humili et deuota satisfactione, ad sanctum tumulum eius uberrime flendo, placauit. Que res ei, ut credimus, uictoriam contulit. Nam mox regem Gualensium, diu sibi rebellem, et quosdam inimicos suos sub quindecim dierum spatio in deditionem cegit, quorundam etiam Anglorum contra se sentientium motus compescuit. Post hec Normanniam reuersus, ciuitatem Rothomagum a rege Francorum obsessam circa  mediam noctem est ingressus. Iacobus de Auesnis, quidam miles diues et ingenuus, in obsidione Rothomagensi a Roberto Cameracensi electo contumeliis uerborum afficitur. Rex Francorum et comes Flandrorum de obsidione illa inefficaces redierunt; sic filii contra patrem uenientes reuersi sunt inglorii. Robertus Cameracensium electus a seruientibus Iacobi de Auesnis ignominiose apud Condatum perimitur  . Duo Cameracenses archidiaconi ad episcopatum per contentionem eliguntur, Rogerus scilicet et Alardus. Sed Rogero a Philippo comite Flandrorum et saniori parte abdicato, Alardus substituitur. Uterque episcopatum desiderans, transcensis Alpibus certatim ad imperatorem Fredericum in Italiam pergit. Imperator itaque uisis personis,  auditaque ratione electionis, uisis etiam litteris Philippi comitis, pro Alardo petentibus, communicato cum episcopis qui ibi aderant consilio, illi episcopatum dedit. Philippus comes Flandrie contra Iacobum de Auesnis, pro interfectione Roberti Cameracensis electi, cum exercitu uadit; sed interuentu Henrici Remensis archiepiscopi detentus, pacto pacis magis utrimque simulato quam composito, in Flandriam rediit. Hyems nimis pluuiosa exercitum Frederici imperatoris Alexandriam obsidentis nimis attriuit.


1175. R. 23. F. 40. A. 21. H. 13.

 Henricus rex Anglie et filii eius, mediante Ludouico Francorum rege, pacificantur. Henricus Remorum archiepiscopus natale Domini  apud Aquicinctum celebrauit; deinde profectus est in Flandriam, ad curiam Philippi comitis; ibique Iacobus de Auesnis de morte Roberti Cameracensis electi, facto secundum iudicium curie iuramento, se immunem ostendit. In die sancto parasceuen Philippus comes Flandrie, cum multis aliis in Iherusalem profecturus, crucem accepit. Estas pluuiosa et dampnosa messem Augusti mensis et autumpnatem uindemiam protelauit. Per Galliam et Germaniam panis inopia multos affligit. Sub hac tempestate  multi monachi et milites in hac nostra regione elemosinas largas pauperibus tribuebant; inter quos ualcellenses monachi eminebant. Obiit Henricus Remensis archiepiscopus, frater Ludouici regis Francorum. Magna circa natiuitatem Domini fluminum redundantia, in tantum, ut Sequana, Axona et Hysa alueos suos egressi, sub una nocte magnum circummanentibus damnum inferrent, multos etiam necarent.


1176. 24. 41. 22. 14.

Inter imperatorem Fredericum et Italienses uario euentu sepenumero pugnatur. Christianus cancellarius de pace inter imperatorem et papam reformanda ualde extat sollicitus. Henricus rex Anglorum, missis nunciis ad Philippum comitem Flandrorum,  nescio quibus uerbis aut promissionibus illectum ab itinere Iherosolimitano detinuit hoc anno. Iacobus de Auesnis satis superbus et insolens, contra dominum suum comitem Haginensem rebellat; at Balduinus comes contumaciam eius egre ferens, castellum eiusdem Iacobi Condatum obsidione cingit, auxilio Philippi Flandrie comitis. Iacobus uero de suis diffidens uiribus, claues castelli inuitus comiti reddidit; comes uero accepto castello, murum et turrim solo tenus cequauit  . Obiit Petrus, frater Philippi comitis, apud Hilseldunum  . Orta iterum inter Philippum comitem et Iacobum simultate, post messem Augusti, assumpto secum comite Hagynensi, duas eiusdem Iacobi munitiones. sitas in comitatu uirmandensi, comes Flandrie  cum summa festinatione cepit; quarum altera  destructa, alteram  sibi retinuit. Sic iuxta Salomonem flagellato pestilente, quietior fuit patria. Magna panis et uini abundantia. In ciuitate Cameraco et castro sancti Quintini, in Gandauo et in Betunia, multe ecclesie et domus sunt incense. Willelmus Senonensis archiepiscopus, frater Elizabeth regine Francorum, de Senonensi ecclesia in Remensem ecclesiam transmutatur. Obiit Amalricus rex Iherusalem; succedit ei Balduinus, filius eius, etate impotens et infirmitate.


1177. 25. 42. 23. 1.

Inter Fredericum imperatorem et Italienses pax usque in quinquennium firmatur. Italienses imperatori tumida submittentes colla, magnis eum auri  et argenti onustant muneribus.  Imperator degens in ciuitate Rauenna, et Alexander papa in uenetia, legationes alternatim de pace inter ipsos reformanda plus uice simplici mittunt. Philippus comes Flandrie circa pentecosten Iherosolimam petiit. Willelmus, filius marchisi de Montferrat, egregius iuuenis, qui filiam Amalrici Iherosolimorum regis uxorem duxerat, a transmarinis militibus ueneno extinguitur.

De reconciliatione regni et sacerdocii. Hoc eodem  anno 9 Kal. Augusti facta est leticia magna in uniuersali ecclesia, quia discordia que inter regnum et sacerdocium per uiginti annos fuerat exagitata, et magno scandalo toti mundo erat, auctore Deo in hac die est pacificata  . Christianus enim archiepiscopus Maguntinus, qui et cancellarius, et optimates regni cum episcopis conuenientes, Fredericum imperatorem ad domnum papam Alexandrum, discalciatum et regiis ornamentis nudatum, in uenetia in loco qui Altus riuus nuncupatur, adduxerunt. Ipse uero cum tanta humilitate, quod ei fuerat indictum, impleuit, ut illius extitisse opus sine dubitatione credatur, de quo dicitur: Cor regis in manu Dei; ubi uoluerit, conuertet illud. Sane quam timoratum Deo, quam obedientem ecclesie et domno  pape se curauerit exhibere, lacrimis pedes eius deosculando et regiis muneribus honorando magnifice demonstrauit. Sequenti uero die, in festiuitate scilicet sancti Iacobi apostoli , domnus papa cum cardinalibus suis et episcopis missam sollempniter celebrauit, et predictum imperatorem a uinculo anathematis absolutum, corpore et sanguine domini nostri Iesu Christi, in confirmatione unitatis et pacis communicauit. Tota ciuitas letatur, et imperatorem muneribus honorans, conuiuiis uacat. Alexander papa, de pace recepta et de honore a Deo sibi collato gaudens, epistolas ad omnes episcopos Galliarum dirigit, continentes seriem huiusmodi. Epistola Alexandri pape: Alexander episcopus, seruus seruorum Dei, uenerabilibus fratribus, Willelmo  Remensi archiepiscopo, apostolice sedis legato, et suffraganeis eius, et dilectis filiis abbatibus in Remensi prouincia constitutis, salutem et apostolicam benedictionem. Cum per auxilium, potentiam et fauorem karissimi in Christo filii nostri Ludouici illustris Francorum regis et regni sui, sacrosancte Romane ecclesie ac nobis recognoscamus gloriosa et magnifica beneficia prouenisse, dignum est et consentaneum rationi, ut illi et uobis, quorum auxilio potenter sumus in necessitatibus nostris adiuti, prosperos et felices pacis successus significemus; indubitata ueritate tenentes, quod post Deum idem rex simul cum regno suo cooperatus est honori et exaltationi sancte ecclesie, et ei magnum contulit incrementum. Quod quidem, sicut uerbo recognoscimus, ita opere et sermone omni  tempore, auctore Deo, recognoscemus. Notum sit autem sollicitudini uestre, quod karissimus in Christo filius noster Fredericus, illustris Romanorum imperator, per inspirationem diuine gratie deposito uanitatis errore, ad uiam ueritatis conuersus, ad obedientiam ecclesie et nostram reuerenter et deuote, sicut decuit, rediit, et illam beato Petro in nobis reuerentiam et deuotionem exhibuit, quam antecessores eius nostris consueuerunt antecessoribus exhibere, et se de cetero exhibiturum promisit. Super quo utique laudes Altissimo aqimus, et consequenter regi et regno gratias  copiosas referimus, de eo quod ecclesiam et nos ipsos in tribulationibus et persecutionibus nostris nequaquam deseruit, sed usque in finem magnifice iuuit et defendit. Monemus itaque dilectionem uestram et hortamur attentius, quatinus ecclesie et nobis in prosperitatibus congaudentes, in deuotione beati Petri et nostra, sicut hactenus firmiter perstitistis, perseueretis, et regem, ut in eodem cum regno suo persistat, monere propensius et inducere studeatis. Data uenetie in Riuo alto, 6 Kal. Augusti  .

Nono Kal. Augusti, die dominica, ipso die quo pax inter imperatorem et papam facta est, dedicata est Marcianensis ecclesia, in honore sanctorum apostolorum Petri et Pauli, a Willelmo Remensi archiepiscopo, apostolice sedis legato, et duobus episcopis  ipsius suffraganeis, Frumaldo scilicet Atrebatensi et Euerardo Tornacensi. Estas nimium fuit sicca et calida. Messis triticea prouenit uberior solito. Post finem mensis Augusti, autumpnus nimis extitit pluuialis. uindemia etiam ipsius temporis multis in locis corrupta est. Nam quadam matutinali nebula uue contacte atque ita putrefacte sunt, ut uinum ex eis expressum magnam bibentibus attulerit incommoditatem. Multi etiam in hac nostra regione diuersis laborant febribus, multi et moriuntur. Ludouicus rex Francorum et Henricus senior rex Anglorum magnifice confederantur. Henricus comes Trecarum, cum multis aliis in Iherusalem profecturus, crucem accipit. Philippus comes Flandrie  a transmarinis principibus seu militibus cum magno honore suscipitur. Paucis autem, postquam illuc uenerat, euolutis diebus, inter ipsum et Templarios pro quibusdam regni negociis orta simultate, Palestina relicta, Antiochiam Syrie, a principe ipsius ciuitatis inuitatus, proficiscitur. Initium hyemis frequentibus pluuiis et uentorum flabris satis molestum.

Princeps Anthiochenus et Philippus comes Flandrie, congregato undecumque exercitu copioso, castellum Harenc, christianitati superioribus annis uiolenter ereptum, omni ex parte obsident. Quo nunciis interuolantibus comperto, Salahadinus princeps Damasci, putans omni militum solatio Iherosolimorum ciuitatem destitutam, congregatis Turcorum seu Sarracenorum admiraldis a Damasco, ciuitatem  Iherusalem, prout superbo cogitabat animo, capturus, et totam deleturus christianitatem, adiuncta secum sagittariorum et rusticorum innumera turba, Gazam peruenit. Exin Iherosolimorum iter arripiens, regem ipsius ciuitatis, et Templarios milites cum cruce dominica, paruoque armatos milite, sed fide Christi animatos, obuios excepit. A quibus uictus, confusus et confutatus, omnibus pene suis gladio seu flumine, qui interfluebat, consumptis, totus sanguineus suorum militum cede, in Damasco sanguinea regreditur. Actum est hoc a christianis  uictoriosum bellum feria 6. ante natale beati Andree apostoli, Philippo comite, et principe Anthiocheno cum suis exercitibus in obsidione Harenc laborantibus. Pridie Kal. Decembris, in nocte festiuitatis beati Andree apostoli, uentus uehemens ab Affrico ueniens, multis in locis dampnosus exstitit. Obiit Alardus Cameracensis episcopus  , et ualcellis sepelitur. Electio episcopi, facta ad apostolicam sedem appellatione, in sequentem annum differtur.


1178. R. 26. F. 43. A. 24. H. 2.

Circa finem Ianuarii mensis, cum gelu et nix liquarentur, inundatio fluminum per totas Gallias talis erupit, que sclusas uiuariorum et structuras molendinorum rapido impetu secum ferret, domos euerteret, multos etiam necaret. Rogerus Cameracensis  archidiaconus, dono ab imperatore Frederico accepto, ipsius urbis donatur episcopio. Eclypsis lune facta est 3. Nonas Marcii, die dominica, prima noctis hora sequentis secunde ferie. Eodem die Rogerus, Laudunensis episcopus, cum pagenses episcopii sui a communione, inter se assensu Ludouici regis perperam iurata, minime retrahere posset, malo accepto consilio, militum auxilia undecumque contrahens, 2. Non. Marcii, in diebus scilicet quadragesime, eos aggressus est. Ubi quidam interfecti, multi etiam capti, quidam autem eorum, dum fugerent, in quodam flumine necati sunt  . Philippus comes in obsidione Harenc parum proficiens, procinctum soluens circa diem paschalem, ob uisionem sacri ignis Iherosolimis remeauit. Celebrata  ergo ibidem paschali sollempnitate, marina timens discrimina, per Hesperiam, Trachiam et Pannoniam seu Saxoniam, rediit ad propria. Estas sicca nec nimis calida usque ad 5. Non. Iulii extitit. Abhinc pluuie erumpentes, usque in ipsis Kalendis Ianuarii homines afflixerunt. Nam fenum secare, triticum metere, uinum colligere, semen iacere uix potuerunt. Eclypsis solis facta est Idibus Septembris, ante 6 horam. Alexander papa subdiacones cardinales ad submonendum concilium, in quadragesima anni sequentis celebrandum per totum pene christianismum dirigit. Philippus comes Octobri mense reuersus, a suis Flandrensibus fauorabiliter est susceptus. Inter quos Brugenses oppidani piscem monstrosum,  iam pridem a piscatoribus captum et sale conditum, ei obtulerunt. Habebat enim ad similitudinem auis rostrum permaximum, et super caput cartilaginem, gladio simillimam.


1179. 27. 44. 25. 3.

Secunda ebdomada mensis Ianuarii niues copiose ceciderunt; subsequitur gelu maximum, usque in medium mensem Februarium, nimis molestum. Reliqui dies eiusdem mensis, Marcius quoque et Aprilis, uento flante continue subsolano, gelidissimi fuerunt nimis. Hoc istius anni inicio carissima pecudum fuit annona; ita ut quod retroactis annis  tribus comparabatur denariis, nunc tribus uenderetur solidis, feni uidelicet et straminis. Subsequuta est mortalitas ouium seu boum.

De concilio.  Generale concilium apud Romam, in patriarchio Lateranensi Alexander papa celebrauit, in quo plus quam 300 episcopi cum quibusdam transmarinis affuerunt. Quidam etiam episcopi de Gretia legatos suos ibidem transmiserunt. Abbatum etiam interfuit innumera pene multitudo. Ibi domnus papa ordinationes factas ab Octauiano et Guidone heresiarchis et Iohanne Strumensi, qui eos fuerat secutus, irritas esse censuit. Decreta ipsius concilii, quia multa sunt, et penes multos habentur, in hac cronice breuitate scribere non fuit utile.

 Symon abbas Aquicinensis in reditu ipsius concilii Clareuallis diuertit, et reliquias domni Bernardi, eiusdem cenobii abbatis, petitas obtinuit, et in hoc Aquicinensi monasterio decenter reposuit. Messis triticea solito fuit rarior; porro auena seu tercii mensis semina suprascripta reparauere dampna. Ludouicus rex Francorum, assumpto secum Philippo comite Flandrensium, mare transnauigans, Cantuariam pergit, sanctumque martyrem Thomam diuersis muneribus honorauit. Heinricus senior rex Anglorum honorifice eum suscepit. Autumpnus perpulcher et calidus usque 5. Nonas Octobris extitit. Ludouicus rex Francorum filium suum Philippum in regem sublimat Remis, in festiuitate omnium sanctorum. Sequenti dominica Guillelmus Remensis  archiepiscopus, cardinalis presbiter tituli Sancte Sabine et apostolice sedis legatus, conuocatis episcopis et totius secunde Belgice personis, concilium tenet, tractans cum suis cepiscopis de rebus sibi uel ecclesie necessariis.

Iterum Romana ecclesia scismaticorum affligitur uiolentia. Nam post reconciliationem Frederici imperatoris cum Alexandro papa, Iohannes Strumensis, apostolici nominis presumptuosus inuasor, de suis suorumque diffidens uiribus, ad pedes domni pape corruit ultroneus. Cui domnus papa, obtentu cancellarii, ueniam clementer indulsit, eumque prepositum Beneuentane ecclesie constituit. Porro scismatici quietem non ferentes ecclesie, iterum quemdam  clericum de progenie illorum, quos Frangipanes Romani uocant, contra papam Alexandum antipapam statuunt, quem mutato nomine Innocentium tercium uocitarunt. Quem quidam miles, frater Octauiani, qui per contentionem cum Alexandro prouectus fuerat, propter odium pape manutenebat tradita ei turri uel munitione sua, quam iuxta Romanam ciuitatem fortissimam habebat. At istius uiolentia supra ceteros scismaticos afflictus papa, communicato cum cardinalibus suis consilio, pace cum cardinalibus propinquis predicti Octauiani reformata, prefatam munitionem a predicto milite  magno precio comparauit. Sicque per industriam Hugonis diaconi cardinalis, qui et ipse inter Romanos nobilissimus erat, predictam cepit cum sepefato pseudopapa munitionem. Qui, ad pedes domni pape adductus, in cauea est perpetuo clausus. Hoc anno christianis transmarinis magnum accidit infortunium; quia suis omnibus pene militibus occisis uel uulneratis, munitionem uadi Iacob perdiderunt. Dux Saxonie  , malo a malis hominibus accepto consilio, contra dominum suum, imperatorem uidelicet Fredericum, rebellat.


1180. R. 28. F. 45. A. 26. H. 4.

Fredericus imperator, anno superiori undecumque contracto exercitu, super ducem Saxonie hostiliter uadit. Hic enim filiam Henrici regis Anglorum  habebat in coniugio; qui imperatori rebellis, non solum insolens extitit, sed et superbus. Nam in expeditione Italica nimis laboriosa et dampnosa, ab ipso imperatore ter commonitus, uenire contempsit, set nec nuncium nec milites in auxilium sui domni direxit. Unde imperator ultra quam dici potest commotus, ciuitates, castella, oppida, terras auferendo, eum uiriliter debellat. Colonienses ciues, qui et ipsi imperatori in Italiam proficiscenti aduersi aliquantulum extiterant, audito infortunio ducis Saxonie imperatorem pertimescentes, ciuitatem suam uallo mire latitudinis et profunditatis muniunt, et aquas Reni fluminis in circuitu urbis nobilissime circumducunt. Christianus archiepiscopus Maguntinus, imperatoris cancellarius, in Italia negocium exequens  sibi iniunctum, dolo filii marchisi de Montferrat capitur. Philippus, filius Ludouici regis Francorum, uxorem ducit Elizabeth, filiam Balduini comitis Montensis, que fuit filia Margarete sororis Philippi Flandrensium comitis. Celebrate sunt he nuptie Bapalmis a Rogero Laudunensi episcopo; ubi affuerunt comites Philippus Flandrensis, Balduinus Montensis, Henricus Namucensis, Clarimontis, Suessionensis, Pontiuensis, Sancti Pauli. Ludouicus rex senior reginam in die ascensionis Domini iuxta morem antiquum in basilica sancti Dyonisii martyris per [450 1Kb] archiepiscopum Senonensem eiusque suffraganeos coronari fecit. Hoc anno per hanc nostram Galliam profert humus frumentum, hordeum,  legumina et sufficientem auenam. Henricus comes Campanensis a partibus transmarinis per Asiam minorem et Illiricum repatrians, insidiis quorumdam magnum passus est detrimentum, amissis non solum suis facultatibus, sed etiam suis interfectis seu captis omnibus pene hominibus. Ludouicus rex Francorum septimus, per annum paralisi dissolutus, tandem mense Septembri morbo et uita caruit, qui regnum Francorum per 45. annos satis iusto moderamine gubernauit; cui successit filius eius  Philippus, huius nominis rex secundus. Domnus abbas Symon Aquicinctensis nonus, communicato cum fratribus suis consilio, ecclesiam sancti Saluatoris mense Septembri deponit, eo quod non sufficeret tam parua basilica magno conuentui Aquicinctensi. Et hoc multociens a tempore domni Gozuini abbatis successorisque eius Alexandri premeditatum fuerat et preloquutum, set aliis dissolutionem ordinis, aliis operis magnitudinem et quandam pretendentibus difficultatem, aliis uero alias intentis, hoc opus usque ad hec Symonis abbatis tempora est protelatum. Tandem omnes unanimes, corde magno et animo uolenti, ueterem, ut dictum est, deponunt basilicam, uenturo anno incepturi nouam. Igitur missa de sancta Trinitate in maiori ecclesia deuotissime  celebrata, 15. Kal. Octobris maius altare cum multorum lacrymis deponunt, et inchoationem noue ecclesie propter instantem hyemem in sequentem annum differunt.


1181. 29. 1. 27. 5.

Anno uerbi incarnati 1181. indictione 14. luna 13. concurrente 3. epacta 3. anno a prima constructione eiusdem ecclesie 103. mense Marcio, die 2. eiusdem mensis, id est feria 2. dominice secunde quadragesime, iacta sunt fundamenta istius noue Aquicinctensis ecclesie. Missa igitur de sancta Trinitate celebrata, Symon abbas, assumptis secum duobus abbatibus, Iohanne uidelicet Sancti Amandi et Nicholao Maricolensi  , cum sanctorum reliquiis,  crucibus, turibulis et cereis, cum tota congregatione cappis sollempnibus induta processit ad locum. Ibi aderat Balduinus comes istius pagi cum multitudine militum et aliorum Christi fidelium. Primum lapidem in fundamento comes manibus suis cum cemento posuit, et in eadem ecclesia magnum gaudium fuit. Ipsa dies, quod pretereundum non est, set attentius notandum, ualde clara et perpulchra extitit, cum ceteri mensis transacti dies ualde pluuiosi et nimbosi extiterint. Henricus comes  his diebus quadragesime a transmarinis partibus ad propria reuersus, a nepote suo rege Francorum ceterisque regni optimatibus cum magno fauore excipitur. Philippus rex Francorum et Philippus comes Flandrensium, ab Henrico rege Anglorum ante Henrici  comitis reuersionem sollicitati, ut super Fredericum imperatorem propter ducis Saxonie exheredationem secum ducerent exercitum, a comite supradicto consilio accepto, a tali auertuntur facto. Comes enim Henricus, utpote sapiens uir, dixit, non esse regi utile uel iustum, ut imperatorem pro sui ducis lesione aggrederetur, cum nec ipse nec pater eius unquam fuisset ab imperatore iehsu. In Saliaco uilla beate Rictrudis  natus est agnus habens duo capita et septem pedes. Henricus comes infra  7 dies sue reuersionis apud Trecas diem obiit . Hugo Cameracensis quondam decanus, qui ecclesie Aquicinctensi in principio sue prouectionis magno fuit amminiculo, a proprio remouetur sepulchro; nam noue ecclesie fundamentum per ipsum recto tramite suum dirigebat cursum. Lapis in Sepulchro eius repertus est, in quo hoc scriptum continebatur: Hic est sepultum corpus Hugonis decani sancte Marie Cameracensis ecclesie, qui construxit claustrum cum porticu eiusdem ecclesie, capellamque sancti Gingulfi. Insuper, ut cetera taceamus, multis annis a carne abstinuit, super plumam non iacuit, nisi forte in hoc monasterio iussu abbatis. Hic construxit claustrum, porticum, elemosinarium, capellamque beate Marie, et multa alia beneficia fratribus  contulit. Hic in festiuitate omnium sanctorum, postquam missam celebrasset, graui infirmitate percussus, monachus effectus, obiit in bona confessione et uera fide, anno Domini 1093. 6. Idus Nouembris.

Fredericus imperator Henricum cognatum suum, ducem Saxonie, debellans, omnia pene ipsius castella sibi subiugauit, et eum in quamdam insulam, que Brunswich lingua Saxonica nuncupatur, fugere compulit. Henricus Anglorum rex, ducis Saxonum exheredationem et sue filie egre ferens, nuncios ad imperatorem dirigit, et ut ab oppressione prefati ducis animum retrahat, munera auri et argenti magni ponderis repromittit. Sed imperator ingenita sibi et consueta leonina constantia contra suum honorem munera despexit, aures clausit, et ducem quondam  sibi rebellem uictoriosis attritum preliis ad deditionem cegit. Alexander papa senex et plenus dierum, uicesimo ferme ab urbe miliario, in quadam Romane ecclesie possessione diem clausit ultimum . Cuius obitu quidam insipientes Romani audito, ei non, ut debuerunt, obuiam cum ad urbem deferretur uenerunt; et ei maledicentes, luto etiam et lapidibus lecticam, in qua portabatur, lapidantes, uix cum in patriarchio Lateranensi sepeliri permiserunt. Cui successit Humbaldus Ostiensis episcopus, Alexandro etate senior, quem alterato nomine Lucium tercium appellauerunt. Qui Romane ecclesie 169us presidet. Philippus puer rex Francorum et Philippus comes Flandrensium, post festiuitatem omnium sanctorum,  instante hieme, que in isto anno et hoc mense nimis extitit pluuiosa, inter se dissentiunt, et cum ipsis omnes primores Francorum. Huius mali incentores fuisse feruntur comes Clarimontis  , Rodulfus etiam de Cociaco  , et filii Roberti cognomento Clementis, regis consiliarii. Insurgit igitur primus comes in regem, et rex uersa uice in comitem. Incendia et rapine exercentur, ecclesiarum expoliationes, burgensium oppressiones, pauperum destructiones usque ad aduentum Domini grassantur. Tandem, appropinquante die natiuitatis dominice,  sapientibus uiris cum rege tractantibus, usque ad octauas epyphanie istius guerre inducie dantur  .


1182. R. 30. F. 2. A. 28. H. 6.

In ipsis diebus natiuitatis dominice, Fredericus imperator nuncios cum epistola in Franciam dirigit, regi consilium dans, ut cum comite faciat pacem. Quod si nollet facere, sciret pro certo, se suo homini, comiti scilicet Flandrie, auxilium pro posse ferre. Post octauas epyphanie, induciis finitis, milites plures numero, quam prius, utrimque armantur, rapine, cedes, incendia absque ullo remedio perpetrantur. In regis procinctu isti erant signiferi, Henricus rex Anglorum iunior et Richardus, frater eius,  dux Aquitanus, comes Clarimontis, et Rodulfus de Cociaco. Comiti uero Flandrie aderant Balduinus comes Hainensis, Hugo comes de Sancto Paulo, Iacobus de Auesnis, et Hugo de Orsi castellanus Cameracensis. Uniuersa Gallia hoc uento agitata hac illacque curuatur; nec fuit citra Alpes locus qui se absconderet ab auditu tonitrui huius. Instantibus autem sancte quadragesime diebus, religiosis uiris hinc inde discurrentibus, iterum inducie usque in pascha optinentur. Philippus comes dominica 3. quadragesime ad colloquium Henrici regis iuuenis, filii Frederici imperatoris, Leodium uadit, seque iniuste conquestus est a domino suo, rege scilicet Francorum, uexari. Henricus autem rex, ut domino  suo humiliter satisfaciat, comitem cohortatur, promittens ei sub sacramento, suum non defuturum auxilium, si rex Francorum suum renueret audire consilium. Elizabeth Flandrensium et uiromandensium comitissa, post nimias tribulationes et corporis infirmitates die sancto parasceue defuncta , sequenti die, astante Philippo comite, cum magnis plurimorum lacrimis, in ecclesia beatissime Dei genitricis Marie Attrebati honorifice est tumulata. Post pascha Henricus rex Anglorum senior, mari transito, in Normanniam uenit; nam filii eius, sicut supra diximus, Henricus rex et Richardus dux, regi Francorum contra comitem Flandriarum auxilium ferebant. Dux autem Burgundie et comitissa Campanie  , soror regis, quondam uxor Henrici comitis, Philippo  comiti associati, debellabant regem. Guillelmus uero Remensis archiepiscopus et comes Blesensium Theobaldus, regis auunculi, reformande paci intendebant. Igitur transactis induciis inter regem et comitem, pax non sperabatur, sed bellum. Ex insperato Henricus senior rex Anglorum et Philippus rex Francorum, Philippus etiam comes Flandriarum, mediante Henrico Albanensi episcopo, apostolice sedis legato, cum archiepiscopis, episcopis, abbatibus et Francorum proceribus, inter Crispeium et ciuitatem Siluanectensem [451 1Kb] , et nunciis pacis intercurrentibus,  pax inter eos firma firmatur  . Nunquam nostra etate audiuimus tantum belli incendium tam parua pacis scintilla exstinctum. Balduinus rex Iherusalem, regio morbo laborans, et fastigia regni fastidiens, templarii quoque et transmarini milites, sepenumero nuncios transmittentes, regem Francorum et Anglorum obsecrant, ut regnum Hierosolimitanum ordinantes, et terre succurrentes, de corona regni suum uelle faciant. Ad supradictum quippe colloquium idem nuncii affuerunt. Fredericus imperator sollempnitatem pentecostes apud Maguntiam cum magna celebrat gloria. Ad hanc imperatoris curiam omnes pene optimates Teutonici regni affuerunt; Philippus quoque comes Flandrie cum suis baronibus affuit, qui se liberalissimum  super omnes regni principes, sua dando, non sine ammiratione multorum exhibuit. Ibi Henricus dux Saxonie trienni condempnatur exilio; qui de regno coactus exire, ad Henricum regem Anglorum se cum sua contulit uxore. Tandem pietate imperatoris quosdam terre sue redditus ad sui exilii sustentationem habere permittitur. Mauricius Parisiace ciuitatis episcopus, uas utile et oliua fructifera in domo Dei, floret inter cepiscopos suos in Gallia. Preter illa enim que intrinsecus sunt, que solus nouit Deus, exterius claret litteratura, uerbi Dei predicatione, elemosinarum largitione et bonorum operum exhibitione. Ecclesiam beatissime Dei genitricis Marie, in qua ipse residet episcopus, propriis magis sumptibus quam alienis, decentissimo  et sumptuoso opere renouauit, plateam ante ipsam ecclesiam inter utrumque pontem dilatauit, redempto magno pretio a ciuibus loco, multis mansionibus prius occupato; mansiones renouauit episcopi; duas abbatias, unam canonicorum, sanctimonialium alteram construxit. In ecclesia magis est assiduus quam frequens. uidi enim eum in quadam non sollemni festiuitate, cum hora uespertina decantaretur, non in cathedra episcopali, ut moris est, sed cum ceteris psallentem et sedentem in choro, uallatum plus quam centenario clericorum numero. Henricus etiam Siluanectensis episcopus iustitie dicitur inuictus esse amator et iuste seueritatis tenax. Luna mensis Augusti et in accessu et in discessu nimis  extitit pluuiosa et admodum frigida; que magnam incommoditatem per multa generauit loca. Nam segetes humide in horreis sunt recondite; fenum nundum resecatum nec collectum uix potuit colligi; et, quod plus omnes pene dolent, uini maturitas et collectio tardius prouenit. Quatuor heretici in Atrebatensi ciuitate deprehensi, a Frumaldo eiusdem ciuitatis episcopo in carcere sunt reclusi. Quorum unus dicebatur Adam litteratus, alter Radulfus eloquentissimus laicus; sequentium nomina nescimus.  Horum iudicium episcopus, iam paralisi laborans, archiepiscopo reseruauit.


1183. R. 31. F. 3. A. 29. H. 7.

Transactis diebus natiuitatis dominice, Willelmus Remensis archiepiscopus et comes Flandrie Philippus in ciuitate Attrebatensi, de secretis suis locuturi, conueniunt. Ibi multarum heresium fraudes per quandam mulierem in terra comitis sunt detecte. Isti heretici nullius heresiarche muniuntur presidio; quidam dicunt Manicheos, alii Catafrigas, nonnulli uero Arrianos, Alexander autem papa uocat eos Pateruios [452 1Kb] . Sed quicquid sint, oris proprii confessione conuicti sunt heretici immundissimi. Multi sunt in presentia archiepiscopi et comitis accusati, nobiles, ignobiles, clerici, milites, rustici, uirgines,  uidue et uxorate. Tunc decretalis sententia ab archiepiscopo et comiti prefixa est, ut deprehensi incendio traderentur, substantie [453 1Kb] uero eorum sacerdoti et principi resignarentur. Hic apparuit preclara uirtus confessionis. Nam, ut ab his, qui interfuerunt, ueraciter probatum est, multi ante in heresi culpabiles, per Dei misericordem gratiam a ferri cauterio et aque periculo euaserunt incolumes. In castro Yprensi duodecim ad iudicium ferri sunt adducti, sed per eamdem confessionis uirtutem omnes saluati. Obiit Frumaldus episcopus Attrebatensis  ; ecclesia predicta episcopo anno uacauit integro. Manuele imperatore Constantinopolitano mortuo, filius eius satis puer post eum imperat. Hic, uiuente patre, filiam Ludouici Francorum regis uxorem  duxerat. Qui morem patris imitatus, Grecos paruipendens, Latinos diligebat; horum consilio utebatur, horum auxilio sustentabatur, et clericali scientia et laicali iustitia. Hec fuit causa interitus ipsius, sicut sequens demonstrabit annus. Henricus iunior rex Anglie et Gaufridus frater eius, comes Britannie, insurgunt super Richardum fratrem suum comitem Aquitanie. Quo audito Henricus rex senior, pater eorum, indigne ferens, quod talia sine assensu suo facere presumpsissent, Richardo filio suo contra fratres suos militum copiam misit in auxilium. Certatum est multis diebus utrimque, donec immatura morte preuentus Henricus rex iuuenis bellandi finem fecit . Qui cum multis lacrimis  et incomparabili omnium luctu---nam diligebatur nimis ab omnibus---Cenomannis defertur, et ibi sepelitur. Quod pater audiens---non enim interfuerat morti nec sepulture---iterato planctu et multiplicato, ab ipso Rothomagum defertur, et ibi cum patribus suis, cum magno gemitu, secundo sepelitur. In ciuitate Atrebatensi Petrus abbas Cistertiensis episcopus eligitur.


1184. 32. 4. 30. 8.

Fredericus imperator Italiam proficiscitur ,  Romani Lucium papam paruipendentes, et clerum despicientes, in contumeliam cardinalium excogitant inauditum flagitium. Nam extra urbem quosdam clericos forte inuenientes comprehenderunt, et omnes excecauerunt, preter unum. Quos super asinorum dorsa auersos imponentes, eis nomina cardinalium imposuerunt. Hic est, inquiunt, cardinalis Sancte Marie maioris, hic uero Sancti Laurentii foris murum, iste autem Sanctorum Iohannis et Pauli, tu uero Sancti Georgii ad uelum aureum. Et sic de ceteris. Tunc per eum, cui pepercerant, pape direxerunt. Quod intuens papa ingemuit, et eos qui hoc scelus perpetrauerant, perpetuo feriens anathemate, cum suis exiit ab urbe. Qui ueniens uerone, ibi resedit usque ad diem mortis sue. Cardinalium  autem quidam sequuti sunt eum; quidam uero, quorum parentes scelus predictum perpetrauerant, in urbe remanserunt. Philippus rex Francorum, consilio quorumdam baronum suorum, Philippo comiti Flandrie inuidentium, reginam uult dimittere At illa ad Deum conuersa, tantam erga Dei genitricem in ciuitate Siluanectensi exhibuit deuotionem, humilitatem et contritionem, ut omnes pene intuentes ad lacrimas commoueret. Nam nudis pedibus per plateas ciuitatis incedens, et cereos in manibus portans, elemosinamque omnibus indigentibus affluenter dispertiens, intrauit beate Dei genitricis ecclesiam. Ubi diutius orauit, et ipso die omnes ciuitatis pauperes laute refecit, quibus ipsa ministrauit. Quod rex et omnes optimates eius audientes,  compassi sunt, et penitentia ducti, ab incepto destiterunt. Philippus tamen comes tam archiepiscopum Remensem quam omnes qui huius consilii complices fuerunt, quos dudum colebat ut amicos, nunc ueretur ut inimicos. Propter hanc causam et alias inter regem et comitem pax est turbata. Post pentecosten rex et comes cum suis exercitibus in marchis terrarum suarum conueniunt. Regis exercitus equitibus, porro comitis agminibus peditum optime armatorum precellebat. Standarum altissimum, drachonem desuper preferentem, comes secum super currum quatuor rotarum duci fecit; quod rex cum tota Francia ualde indigne tulit. Tamen, mediante Henrico Anglorum rege, ab instanti festo sancti Iohannis usque in annum  protelantur inducie. In his induciis Balduinus comes Hainensis a rege ponitur, unde Philippus comes ualde est indignatus. Kalendas Maii signum circa horam sextam in sole apparuit. Nam eius pars inferior tota est obscurata, in medio uero quasi trabem suboscuram habebat, reliqua autem pars tota erat pallida; ita ut omnes uidentes eumdem colorem in uultu preferrent. Quod signum multos perterruit, quia quidam magister Odo hoc futurum predixerat,  qui de futuri uenti periculo litteras ad archiepiscopum Remensem direxerat. Philippus comes Flandrie et Balduinus comes Montensis, in loco qui nuncupatur Mons sancti Remigii  , ad mutuum ueniunt colloquium. Ubi Balduinus eum obsecrat quatinus contra Henricum ducem Louaniensem, se exheredantem, auxilium ferat; quod comes renunes, discordes discedunt ab inuicem. Balduinus comes Montensis super Henricum ducem Louanie cum exercitu in loco qui dicitur Lembecca  uadit; sed ducem imparatum non inueniens, et, ut quidam asserunt, a suis proditus, inefficax rediit. Mense Augusto Philippus comes Flandrie secundam duxit uxorem, filiam regis Portigalensis Adefonsi, nomine Tharasiam  Petrus abbas Cisterciensis ordinatur  episcopus Attrebatensis, uerone in ecclesia beati martyris Zenonis. Greci, indigne ferentes quod imperator eorum Francos eis preponeret, Andronicum cognatum eius dolose mandant, uti ueniat, et imperatorem, utpote puerum, quasi uir sapiens manuteneat. Qui nunciis gratanter susceptis, assumptis secum Sarracenis Yconiensibus, ciuitatem ingressus est. Die sequenti palacium ingreditur cum paucis, imperatorem adorat et salutat; at ille cum magnifice honorat, et sese illius tuitioni commendat. Quem ille in sua suscipit fide. Qui curiam curiose pensans, quod diu cupierat mente, perficit opere. Paucis enim elapsis diebus, palacium armato milite stipatus ingreditur, Grecos, Francos, Anglos, quos ibi inuenit, omnes interfecit; ipsum denique imperatorem cum  sua matre capiens, in carcere clausit; quos post modicum in mare perductos, crudeliter innocentes necari fecit, et omnes eius familiares, qui in urbe remanserant, interfecit. Tunc imposito sibi diademate, imperat ciuitati nobilissime, non ut imperator, sed sicut tyrannus. Deinde his pro nichilo ductis, nuptias facit illicitas, uxorem cognati sui, imperatoris scilicet domini sui, filiam regis Francorum accipiendo. Philippus comes Flandrie Balduinum comitem Montensem per nuncios sepenumero conuenit, ut sibi et sue utili concordaret uoluntati. Illo uero minime adquiescente [454 1Kb] , mense Nouembrio Philippus archiepiscopus Colonie ab oriente, Philippus comes Flandrie a meridie, porro Duacenses et Pabulenses ab occidente, terram eius ingressi, incendiis  et rapinis eam sunt demoliti. Balduinus uero comes, congregatis septingentis armatis, terram comitis uirtute militum irrumpere cupiens, cum ad uillam que Obercicurtis dicitur, armatus cum armatis uenisset, mutato consilio regressus, milites a se conductos abire permisit. Die autem natiuitatis dominice propinquante, inducie dantur utrimque.


1185. R. 33. F. 5. A. 31. H. 9.

Multi per loca diuersa in Francia et Flandria et  Hainau discordiam principum et guerram pertimescentes, unusquisque ciuitatem suam, castellum seu uillam muro circumdat, uallo firmat. Cum autem inter regem et comitem  inducie finiende essent, et comes Flandrensis suam prepararet expeditionem, Balduinus  comes terram Iacobi de Auesnis uirtute irrumpens, ueteris memor iniurie, incendio tradit. Ille enim incentor discordie inter utrumque comitem esse ferebatur. Post festiuitatem sancti Iohannis induciis finitis, rex et comes exercitus militum et peditum armatorum producunt; qui in pago Ambianensi residentes, rei finem expectabant. Tandem Dei nutu, ut credimus, comes ad gratiam regis rediit, antequam aliquis caperetur, uulneraretur uel perimeretur. Tunc regi reddidit quedam castella  comitatus uiromandensis, inter que eminebant Causiacus, Torota, Mons Desiderii, Calmacus, et comitatus Ambianensis. Ibi pacificantur comes Flandrensis et Hainensis, set nondum corde firmo  Hic annus habundat frumento et uino. Francigene uilipendunt Philippum comitem in presentia regis apud Conpendium, uerbis nugacibus irritantes eum. Qui in Alemannia pergens ad regem Henricum, eius consilio animatus, et auxilio, si necesse fuerit, corroborandus, hylaris in Flandriam reuertitur. Andronicus Constantinopolitanus tyrannus et apostata---dudum enim christianitatem abnegauerat---interficitur in palatio a quodam probo milite regii generis, quem dolose occidere disponebat. Qui, animatus auxilio parentum suorum et ciuium Andronicum  odientium, occidere se uolentem occidit, et consentientibus pro eo imperauit; qui imperatricem, filiam scilicet Ludouici regis Francorum, clausit, et ei condigno honore ministrare precepit. Lucius papa apud ueronam mortuus est ; quem in ecclesia beate Marie, in sepulchro marmoreo ante maius altare sepelierunt; cui successit Hubertus Mediolanensis archiepiscopus, quondam Bituricensis archidiaconus, qui, iusta morem predecessorum suorum nomine mutato, uocatur Urbanus tercius; qui, iuxta numerum suprascripte cronice, Romane urbi presidet 170us [455 1Kb] .


1186. R. 34 F. 6. A. 32. H. 10.

Imperator Fredericus dies dominice natiuitatis  cum Henrico rege, filio suo, apud Papiam celebres egit. Illis diebus fecit imperator nuptias filio suo , despondens ei filiam Rogeri, ditissimi quondam regis Sicilie et ducis Apulie, regis Francorum cognatam. Hec enim nata est ex filia comitis de Reitesta. His nuptiis interfuit comes Flandrie Philippus, cum plurimis imperii Romani optimatibus. Qui in eundo Franciam dimittens, per Germaniam iter fecit; reuertens uero per Franciam uenit, ne regi Francorum esset suspicioni. Rex autem, aduentu  eius audito, nuntios fideles ad eum dirigit, mandans ei et designans locum, ubi ad secretum conuenirent colloquium. Rex eum honorifice suscipit, mutuo collocuntur, et pax inter eos firma firmatur. Urbanus papa et imperator Fredericus inueteratum inter se odium dissentientes ad inuicem renouant. Multimode fuerunt cause dissentionis; precipua, quod patriarcha Aquileiensis et quidam episcopi interfuerunt absque consensu pape coronationi Henrici regis, die quodam sollempni, in Italia. Quos omnes papa a diuino suspendit officio. Alia, quod Formosum electum Treuerensem, electum canonice, sabbato sancto pentecostes in presbiterum cardinalem, et crastino die in archiepiscopum, contra uotum imperatoris consecrauit. Nam alter electus  perperam fuerat, quem imperator manutenebat. His et aliis causis intercurrentibus inter papam et imperatorem, in Italia pax turbatur , Fredericus imperator Cremonenses, sibi rebelles, auxilio Mediolanensium in suum inuitos cogit seruitium. Imperator relinquens Henricum filium suum in partibus Beneuentanis, in Germaniam redit . Henricus rex, imperatoris filius, quendam Urbani pape seruientem et multas secum auri et argenti pecunias deferentem obuium ex insperato habens, aurum et argentum auferens, in contumeliam pape nasum ei precidit. Balduinus comes Hainensis et Henricus auunculus eius, comes Namucensis, super Godefridum ducem Louaniensem uadunt, et eius terram incendunt. uilla Gemblaucensis peroptima  cum ecclesia sancti Wiberti tunc est incensa. Philippus rex Francorum et Philippus comes Flandrie, contrahentes undecumque copiosum exercitum, hostiliter uadunt super ducem Burgundionum, et iuste; iniustissimus enim erat; qui mercatores regis et comitis in fide sua tuendo suscipiens, latronibus suis expoliandos donabat. Qui, fortitudinem regis et comitis non sustinens, quibusdam castellis perditis, ad pedes regis ueniens, semet ipsum dedidit. Pridie Kal. Iulii turbo grauissimus et tempestas ualida, ab Affrico ueniens et ad subsolanum tendens, per multa loca fruges et omnia sata pessumdedit. Nam lapides ouo galline maiores per loca diuersa ceciderunt, qui pecora in campis et aues in  aquis occiderunt, fenestras quoque uitreas ecclesiarum, et domorum tegulas confregerunt; stipula quoque, que in agris remanserat, ita erat fetens et inutilis, ut nec pastui esset apta bestiis. Obiit Gaufridus comes Britannie, filius Henrici regis Anglic. 15. Kal. Oct. quando sol stat in libram, magni uenti periculum antea prophetatum per Dei gratiam euasimus. Futura enim nemo nouit nisi Deus, et cui ipse dignatus fuerit reuelare. Nec ipsius ut credimus sapiens dispositio subiecta est alicui astrologo nec  Toletano nichromantico  . uindemia in pago Beluacensi et Nouiomensi per tempestatem suprascriptam tota pene perdita, non solum in his locis, sed etiam in Arida Gamantia  uel Humida, in comitatu quoque Ostreuandensi et Hainensi; et ubicumque transiuit, flenda et dolenda reliquit uestigia.


1187. lacrimabilis nobis. R. 35. F. 7. A. 33. H. 11.

Anno Domini 1187, anno 26. Frederici imperatoris, et 7. Philippi Francorum regis, porro Henrici Anglorum regis 33, incomparabilis dolor et tristicia ineffabilis uniuerse accidit christianitati. Nam Balduino rege Iherosolimorum filio Amalrici defuncto, successit ei Balduinus puer, eius ex sorore nepos, filius Willelmi marchisi de Montferrat, quem supra  diximus ueneno extinctum. Tutela pueri et regni ex consilio primatum totius prouincie committitur comiti Tripolitano. Mater autem pueri satis astuta extorsit a patriarcha et ceteris principibus regni, ut si puer decederet morte immatura, sibi redderetur corona regia. Balduinus rex Iherosolimorum sub tutela comitis Tripolitani moritur; mater uero eius comitissa de Ioppe, a patriarcha et militibus templi et hospitalis et ceteris prouincie primoribus coronam regni sibi hereditario iure competentem expetiit. Qua recepta, capiti uiri sui Guidonis comitis de Ioppe imposuit. Is enim Wido erat genere Aquitanus, de castello Lesinione  , a semine regio alienus. Quod factum multis principibus displicuit, maxime comiti Tripolitano. Rex uero predictus  cum hominium requireret a prefato comite, ei denegauit; insuper et Salahadinum regem Babylonis et principem Damasci super eum inuitauit, et fedus pacis, quod cum christianis per duos annos pepigerat, disrumpere fecit. Salahadinus audita eorum discordia gauisus est, et contracto undecumque Turcorum et Sarracenorum innumerabili exercitu, ante mensem Augustum prope montem Thabor castra locauit. Guido autem rex, congregato exercitu christianorum comparatione paganorum paruissimo, iuxta ciuitatem Nazareth tentoria fixit. Comes autem Tripolitanus, facti penitens, ad regem uenit; et uidens exercitum christianorum imparatum et paruum, consilium dat regi, ut ad tempus recedat, et ciuitates  et castella totius regni muniat. Cui rex minime acquieuit. Comes autem statim cum suis inde recessit, et terram suam muniuit et custodiuit. Guido uero rex nondum duo menses in regno transegerat. Initur bellum miserabile, et omnibus christicolis ualde lamentabile. Bethleemites episcopus ferebat crucem dominicam; in quo conflictu ipse sacerdos occiditur, crux dominica a paganis aufertur, et heu! translata est gloria ab Isrel, ut de arca Domini refertur.  Rex capitur et omnes principes aut occiduntur uel capiuntur, uulgus innumerabile perimitur. Sicque omni terra pene a suis defensoribus uacuata, Salahadinus terram perambulat, ciuitates capit, castella aut sibi retinet aut destruit, monasteria euertit, monachos, presbiteros, clericos interficit, sanctimoniales dehonestat et occidit. Rex cum ceteris captiuis et cruce dominica Damascum ducitur; Armenii, Greci, christiani, magno dato auri precio sepulchrum Domini cum sua ecclesia et Domini templum a Salahadino redemerunt. He sunt ciuitates, qui christianis remanserunt: Antiochia Syrie, fortitudine principis sui et inhabitantium custodita; Tyrus ciuitas Fenicie, per industriam filii marchisi de Montferrat, fratris Willelmi, quem supra retulimus  extinctum ueneno, retenta; Tripolis etiam per comitem et inhabitantes seruata. Obiit comes Tripolitanus, huius mali incentor.

Urbanus papa a uerona secedens, et uenetiam ire disponens, apud Ferrariam uenit ciuitatem. Ibi audito graui nuncio de perditione transmarine christianitatis, in infirmitatem decidit . Quo mortuo et ibidem tumulato, succedit ei Autbertus cancellarius eius, qui alterato nomine uocatus est Gregorius uIII, papa 171us [456 1Kb] . Qui post consecrationem suam Romam ire disponens, in ipso itinere Ianuis moritur , et post septuaginta dies sacerdotii sui ibi in ecclesia beate Marie sepelitur. Cui succedit Paulus Prenestinus episcopus, qui mutato nomine uocatur Clemens III, in ordine pontificum  172us [457 1Kb] . Richardus Aquitanie dux, filius Henrici Anglorum regis, iniuriam sepulchri dominici uindicaturus, primus omnium principum regni Francorum crucem assumit, ante natalem Domini.


1188. 36. 8. 34. 1.

Post natiuitatem Domini, Philippus rex Francorum et Henricus rex Anglorum et Henricus episcopus Albanensis, legatus Romanus, et multi alii tam episcopi, quam duces et comites, in marchis utriusque regni conuenerunt; ubi inter cos de diuersis causis sunt tractata diuersa, maxime de ecclesia transmarina. Ambo reges cum multis sui regni principibus, episcopis et militibus, nobilibus et ignobilibus, trans mare profecturi, cruces accipiunt.  Richardus Aquitanie dux insurgit contra dominum suum regem Francorum. Quem rex totis uiribus excipiens, compulit ad deditionem. Pace autem inter eos firmata, contra Henricum regem Anglorum exercitum ducunt, et eius castella diripiunt et incendunt; nam semper Francorum regibus rebellis extiterat . Dominica media quadragesime, apud Maguntiacum generali curia congregata, Fredericus imperator cum multis episcopis et totius  regni sui principibus et innumerabili multitudine Theutonicorum cruces sumunt. Comes Namucensis Henricus filiam suam unicam, adhuc lactentem, dat Henrico comiti Trecarum, et cum ea post suum decessum omnem terre sue comitatum. Balduinus comes Hainensis, ex sorore nepos eius, hoc audiens et uidens, indoluit, quia eundem comitatum ualde affectabat, et pro eo adipiscendo tam imperatori Frederico, quam ceteris de curia, multas dederat pecunias. Cum autem ante mensem Augustum in guerra regis Francorum Henricus comes Trecensis inexcusabiliter occupatus esset, et Henricus comes lecto decumberet, Balduinus undecumque contracto exercitu, castrum milite nudatum et defensoribus repperiens, inexpugnabile castrum Namucense,  ut putabatur, fortuna sibi arridente cepit. Mediante autem mense Augusto ultra progreditur, et castellum fortissimum Bouiniense  obsidione cingens, post diem 15. uiriliter cepit, et omnem terram citra Mosam comitatus Namucensis sibi subdidit. Paucis uero diebus transactis, comes Namucensis canonicos de ecclesia Floreffia eiiciens, contra impetum Balduini castellum sibi fecit, et milites cum suis satellitibus ibi constituit  .


1189. R. 37. F. 9. A. 35. H. 2.

Fredericus imperator cum suo exercitu post dies pasce arripuit iter, et cum magno exercitus sui detrimento transiit per Hungariam, Traciam et Greciam, et peruenit usque ad fluuium Syrie nominatissimum  Farfar. Porro nostri milites, Iacobus scilicet de Auesnis, Hellinus dapifer, et multi alii diuerse dignitatis et ordinis, per Apuliam incedentes, mare transeunt, et urbem Achon, quam Tholomaidam Scriptura diuina uocat, obsidione cingunt. Eodem tempore obiit Willelmus pie memorie rex Apulie, christianorum transmarinorum protector et defensor, absque herede; qui, congregatis totius regni sui principibus, heredem regni designat Henricum regem, filium Frederici imperatoris, qui eius amitam habebat in coniugio. Qui omnes cum sacramento, fide interposita, promiserunt sua predicto regi colla submissuros. Post mortem uero regis Willelmi, fidem et sacramentum, quod fecerant, paruipendentes, quendam Trancredum ex semine  regio sibi regem creauerunt. Philippus rex Francorum, assumpto secum Philippo comite Flandrie et Richardo Aquitanie comite, castella et uillas regni Henrici regis Anglie et incendit et destruit. Rex uero Anglie ad conflictum non sustinebat eos, sed eorum aduentu audito, quasi fugiens de loco ad locum secedebat. Tandem Cenomannis peruenit. Ibi eum rex Francorum et Richardus comes insecuti sunt; qui insperatum eorum audiens aduentum  ultra quam credi potest contristatus, in infirmitatem decidit. Cumque apud castellum quod uocatur Cinon uenisset, ubi pars thesaurorum eius custodiebatur, langore ingrauescente, moritur. Qui apud Fontem [458 1Kb] Ebraldi deportatus, uix necessarios sumptus ille quondam diues et prepotens ad sepeliendum habens, ibi in monasterio uirginum tumulatur. Cui succedit Richardus comes Aquitanus, filius eius. Obiit Hugo castellanus Cameracensis. Elizabeth Francorum regina, satis religiosa, ad Dominum migrauit , et cum nimio Francorum planctu in ecclesia beate Marie Parisius sepelitur. Ciuitas Attrebatensis, cum ecclesia sancti uedasti, incendio conflagratur.


1190. 38. 10. 1.

 Circa festiuitatem sancti Ioannis, Philippus rex Francorum et Richardus rex Anglorum trans mare profecturi, iter arripiunt; rex Francorum portum Ianue ciuitatis expetiit, et rex Anglorum Massiliam uenit. Pridie Kal. Augusti, christiani qui Achon obsederant, inconsultis exercitus principibus, infeliciter pugnauerunt aduersus Salahadinum, instigante eos Elberto presbitero, Duacensi decano, ut relatum est nobis ab his qui interfuerunt. Ibi occisus est idem Elbertus, et multi alii usque ad sex milia interierunt. Cum rex Francorum in Ianua uentum ad transfretandum expectaret aptum, quadam die in eadem ciuitate fulgur de celo quinquies cecidit; quod regem ualde perterruit. Tandem omnibus necessariis preparatis, in die festiuitatis sancti  Laurentii relicto portu, uelificauit; cumque prospere nauigarent, et iam multa maris spacia transuolassent, repente uentus surgens contrarius, regem retrogradare cegit. Multe naues confracte sunt, equi amissi, instrumenta lignea, que secum ducebat ad capiendas munitiones, sunt perdita, Milites etiam multi submersi et perditi. Sicque rex Francorum suo frustratus conatu, in Messana Apulie ciuitate cum rege Anglorum, transitum sequentis anni expectans resedit. Comes autem Flandrie Philippus mediante Augusto  profectus est, et in Italia hyemauit. Ipso anno magnus christianis nostris accidit dolor. Nam Fredericus piissimus imperator, cum in flumine Farfar prope Anthiochiam lauandi  et refrigerandi causa nataret, uiolentiam aque non sustinens, ter in eiusdem aque profundo demersus est, et cum magno militum labore inde est extractus. Qui triduo superuixit elinguis, et corpore dominico accepto cum sacra unctione, diem ultimum clausit . Corpus eius conditum aromatibus, adhuc insepultum custoditur. Cui successit in regno Henricus filius eius. Porro exercitum eius, qui in Syria remanserat. rexit Conradus dux Sueuorum, filius  ipsius, miles inclitus. Obiit Eurardus Tornacensis episcopus. In ebdomada, que precessit natiuitatem dominicam, factum est prelium in Hyspania inter reges Hyspaniarum et Sarracenos, in quo christiani Deo auxiliante uictores facti, innumerabilem eorum multitudinem peremerunt.


1191. R. 1. F. 11. A. 2.

Multi tam principes quam episcopi, et innumerabilis multitudo uulgi, qui urbem Acram obsidebant, mortui sunt, tam propria morte, quam Sarracenorum telis; Balduinus archiepiscopus Cantuariensis, Rogerus Cameracensis episcopus, Fredericus dux Sueuorum miles acerrimus, Theobaldus comes Blesensis, et Stephanus frater eius, Hellinus quoque dapifer Flandrensis, et multi alii, quorum nomina  scribere noluimus, quia diuersi relatores, dubia et incerta nunciantes, nos fecerunt incertos. Philippus rex Francorum, Richardus rex Anglorum, Philippus comes Flandrie, post mensem Martium cum suis exercitibus mare transeunt. Richardus rex Anglorum antequam transiret, uxorem duxit filiam regis Nauarre, contempta sorore regis Francorum, quam spoponderat. Clemens III papa 7 Kal. Aprilis obiit; succedit ei Iacinctus diaconus cardinalis Sancte Marie in scola Greca, genere nobilissimus, etate prouectus, et uocatus est Celestinus III. Qui Romane ecclesie presidet 173us [459 1Kb] . Henricus rex, filius Frederici imperatoris, in imperatorem in sollempnitate paschali ab eo coronatur ; qui in sua promotione  multas contradictiones tam a Romanis, quam a cardinalibus sustinuit; tandem cernens regnorum perturbationem et Apuliensium erga se rebellionem, pro tempore tam cardinalibus satisfecit, pape restituens multa, que antecessores eius ecclesie abstulerant, Romanis uero munitionem Tusculanam tradens, quam pater eius pape abstulerat. Qua Romani accepta, in coronatione imperatoris prebuerunt assensum.

Philippus comes Flandrie in obsidione urbis Achre, indigentibus et maxime militibus qui sua stipendia consumpserant, sua erogando, nimium liberalis extitit. Si mille haberem linguas, non potero proferre necessitates famis, frigoris et estus, quas in quadrienna urbis obsidione exercitus Dei sustinuit. Philippus  comes Flandrie inclitus Kalendis Iunii obiit, tercio mense transfretationis sue, et sepultus est in basilica sancti Nicolai, foris murum Achre; ubi etiam tumulati sunt plus quam quinquaginta tam episcopi, quam duces et comites. In cuius obitu dolor incomparabilis christianis fuit, gaudium uero Sarracenis et Turcis. Eclypsis solis facta est 9 Kal. Iulii, die dominica, hora 6 in uigilia beati Iohannis baptiste, fulgore eius in aquilonari parte remanente, iuxta quantitatem terciane lune. Post festiuitatem  sancti Iohannis Philippus rex Francorum et Richardus rex Anglorum cum suis exercitibus uallum, quem Sarraceni in circuitu ciuitatis munitissimum fecerant, cum magno labore muro ciuitatis cequauerunt, et petrarias decem prope murum erexerunt. Sarraceni uero et Turci, impetum eorum non ferentes, et de ciuitatis retentione diffidentes, eam regi Francorum et exercitui christiano 5 Kal. Iulii reddiderunt. Quam rex ea conditione recepit, ut omnes inde sani exirent, si et Salahadinus sanctam crucem et 2600 captiuos redderet christianos. Post discessum uero regis Francorum predicta conditione infirmata, rex Anglorum, qui ibidem remanserat, 2600, paucis de nobilioribus retentis, per quos sanctam crucem et quosdam captiuos recuperare sperabant,  diuersis interfecit tormentis.

Henricus imperator contra Tancredum regem Apulie dimicans, ciuitatem Neapolitanam obsedit ; in qua obsidione Philippus archiepiscopus Colonie et multi alii duces et comites mortui sunt, et omnis exercitus eius incommoditate eris pene consumptus est. Quo comperto ciues Salernitani, et ipsum imperatorem etiam mortuum existimantes, qui ei antea fauebant, ob gratiam Tancredi recuperandam, imperatricem, quia in eadem urbe degebat, ceperunt, et custodie honeste mancipauerunt. Imperator autem, amisso exercitu et uxore, in Italiam interiorem rediit cum tristicia et dolore. In ciuitate Cameracensi Iohannes, eiusdem ecclesie archidiaconus et Attrebatensis decanus, eligitur episcopus.

 Richardus rex Anglorum, post regressum regis Francorum, et ruinis murorum ciuitatis Achre pro tempore reparatis, diuisis exercitibus suis in tribus turmis, uersus Aschalonem tendit. Tractus autem uie inter Achram et Aschalonem longus erat. In ultima turma, que precedentes muniebat, multi ceciderunt Salahadini insidiis et Turcorum telis. Tandem Cesaream peruenerunt, et ibi paululum quieuerunt. Cum autem de Cesarea pergerent apud Ioppen, Salahadinus cum suis fit eis obuius, in sabbato uigilie natiuitatis beate Marie. Mira Dei uirtus ostensa est in illa die. Nam Salahadinus cum exercitu suo, nostris persequentibus, fugam arripuit, tantamque stragem de nobilioribus Sarracenis, quos  secum habuerat, die illa prope Assur nostri fecerunt, quantam omni tempore principatus sui non sustinuit una die. De nostris autem nullus cecidit, nisi Iacobus de Auesnis, miles egregius et uni de Machabeis comparandus  . In mense Septembri relatio uerax de morte Philippi comitis, qui comitatum Flandrie 24 annis strenue rexerat, uenit. Omnes timent, omnes dolent, tam clerus quam populus. Succedit ei Balduinus comes Hainensis hereditario iure. Nam Margaretam filiam Theoderici  comitis, sororem Philippi, habebat in coniugio; ex qua genuerat Elizabeth Francorum reginam et filios Balduinum. Philippum et Henricum. Philippus rex Francorum, ante dies natiuitatis dominice, in Franciam uenit. uidentes autem quidam milites, Deum minus diligentes, eius repatriationem, laboris et certaminis pro Christo impatientes, et cum filiis Effrem in die belli terga hostibus dantes, non ut milites, sed ut lepores timidi, ad suam eternam confusionem ad propria sunt reuersi. Non sic Iacobus de Auesnis, non sic; sed quia perseuerauit usque in finem, ut credimus, saluus erit, et cum sanctis martyribus in celis triumphabit.


1192. R. 2. F. 12. A. 3.

Henricus imperator dies natiuitatis dominice apud  Wormatiam cum optimatibus regni celebrauit; ibi in presentia totius curie confirmauit electionem Iohannis Cameracensis electi. Philippus etiam rex Francorum Parisius cum suis eosdem dies celebrauit. Ad cuius curiam Balduinus comes Flandrie, litteris ipsius precipientibus, uenit. Rex autem nec humane nec benigne eum suscepit. Quod cernens comes, rege insalutato, clam a ciuitate discessit  . 18 Kal. Febr. 4 feria, post solis occasum, in ipso noctis crepusculo, uisa est a multis species ignis terribilis, totum orbem ad partem borealem occupans. Subsecuta est in multis locis in partibus illis plaga ignis diuini. Unde in episcopatu Tornacensi et multis locis indictum est ieiunium 6 ferie exceptis infirmis et infantibus uniuersis. Balduinus  comes, sibi et terre sue consulens, ad recuperandam regis gratiam, abbatem Symonem Aquicinensem et Danihelem de Camberon ad eum direxit. Tandem post mediante Willelmo Remensi archiepiscopo et Petro Attrebatensi episcopo, pax inter regem et comitem formata est, apud Perronam et apud Attrebatum firmanda. In 7 ebdomada ante pascha, rex Perronam cum suis episcopis et baronibus uenit. Ibi Balduinus comes cum suis affuit, et hominium regi faciens, partem Flandrie orientalem possedit, rex uero occidentalem, Sanctum Audomarum, Ariam, Attrebatum, Bapalmas, comitatum Hesdiniensem et Lensensem, hominagium Bolonie, et Sancti Pauli, et Gisnense et Linense  . Reliqua  Balduino cesserunt. Hec omnia suprascripta dedit Philippus comes regi, quando ei neptem suam Elizabeth, filiam Margarete sororis sue, Hainensis comitisse, legali matrimonio coniunxit  .

Cum marchisus Conradus Tyrum, Syrie Phenicis ciuitatem nobilissimam, iusto moderamine regeret, machinatione cuiusdam potentissimi principis christiani, probitati et felicitati ipsius inuidentis, hoc modo occisus est. In diebus enim paschalibus 3 Kal. Maii, cum princeps ipse quadam die in loco ciuitatis, ubi monetarii erant, super equum sedens ad eos  intenderet, subito duo ex illo genere hominum, quos hystoriographi Arsacidas uocant, a prefato perfido principe transmissi, utrumque latus eius ambierunt; qui nullum timentes, clara die, astante populi frequentia, cultellis quos improprie misericordias uocant crudeliter lateribus eius infixis, heu! nobilissimum principem interfecerunt. Illi statim a populo necati, ut dignum erat, transmittuntur ad tartara; miles dignus digno planctu plangitur, et sepulchro tanto principe digno sepulture traditur. Proh dolor! principes et milites incliti gladio corruunt et moriuntur, Fredericus scilicet imperator, Fredericus dux Suauorum, filius eius, Iacobus de Auesnis, Hellinus dapifer, Philippus comes Flandrensis, Theobaldus Carnotensis, Stephanus Blesensis,  et innumerabiles alii  ; et militie scoria nec nominanda, que crucem Christi assumpserat, illa proiecta, fugiens reuersa est, non sagitta persequente nec lancea uel gladio, sed sicut canis ad uomitum reuertens, et ut lupus rapax et insatiabilis hianti ore bona ecclesie comedit et substantiolas pauperum crucifixi.

Richardus rex Anglorum et dux Burgundie, uel ceteri principes, templi quoque et hospitalis milites, communicato ad inuicem consilio, Henricum comitem Campanensem principem totius christianitatis transmarine, excepto principatu Antiocheno, constituerunt, et ei uxorem marchisi in coniugio tradiderunt. Hec enim erat orta de regali genere; filia  enim Amalrici regis mater eius extitit. Guidoni uero quondam regi dedit rex Anglorum insulam opulentissimam Cypri. Ordine utor prepostero, sed hoc fecit obliuio. Precedenti enim anno, cum rex Francorum cum suis ad urbem transfretasset Acconam, rex Anglorum ad Cyprorum nauigauit insulam. In ea namque quidam prepotens contra imperatorem Constantinopolitanum tyrannizabat, et nomen sibi imperiale usurpauerat. Contra hunc ascendit rex Anglorum cum suis de mari; quem uiriliter debellans, cum tota sibi subegit insula. Quem cum uxore et liberis captiuum, cum auri et argenti et rerum ceterarum copiis, secum adduxit, et ad exercitum Domini, in obsidione urbis Accone fame diuturna laborantem, peruenit, eorumque inopiam de opibus  secum adductis magnifice releuauit. Filiam huius principis, quem secum uinctum adduxerat, dedit rex Anglorum Guidoni quondam regi, cum tota Cypri insula. Comes uero Henricus, si Deus nobis restituerit Hierusalem, rex futurus  , Tyrum, Aschalonem, Acchonem, Cesaream, Ioppen et cetera castella super littus maris stantia possedit.

Tancredus Apulie tyrannus nuncios suos ad Celestinum papam et Romanos dirigit, spondens se redditurum sancto Petro, quicquid Apulienses duces ab antiquis diebus illi abstulerant, si fidem,  quam habebant cum Henrico imperatore, ad se transferrent. Quod audiens papa Celestinus, ualde est indignatus; qui uersa uice nuncios suos, duos scilicet cardinales, ad eum direxit, mandans, ut imperatricem de custodia educens imperatori remitteret; si uero hoc facere nollet, anathemate perpetuo se feriendum cum parte prouincie, que illi fauebat, pro certo sciret. Radulfo Leodicensi episcopo, qui cum Frederico imperatore crucem assumpserat, in itinere anno superiori mortuo, duo per contentionem in predicta ecclesia sunt electi, Autbertus scilicet, frater ducis Louaniensis, et Autbertus, frater comitis de Reitesta. uerumtamen Louaniensi Autberto iustior pars, sanior et multiplicior fauebat. Henricus autem imperator ab expeditione Appuliensi  reuersus, electionem utriusque cassauit, et Lotharium Bonnensem prepositum ditissimum ad ciuitatem dirigens, palacium episcopi, uillas et castella episcopii ei tradidit; clerum quoque cum populo ei obedire precepit. Hec omnia, ut quidam existimant, fecit imperator consilio Balduini comitis Hainensis  . Nam propter ipsius ducis superbiam et inueteratum erga se odium infestum habebat ipsius fratrem. Ipse uero Autbertus frater ducis, uidens in se factam iniusticiam, timore imperatoris habitu pauperis uiatoris assumpto, ad pedes Celestini pape Lateranis peruenit. Audita autem papa electionis ratione et concordia, electo litteras suas tradidit, archiepiscopo mandans Caloniensi, ut ei munus conferat consecrationis. Lotharius  tamen imperatoris electus, per ecclesias, castella et eiusdem episcopii uillas pontificales agebat causas. Luna mensis Augusti crescens et decrescens nimis extitit pluuiosa et tempestuosa, et metentibus nimis molesta; tamen subsequens luna mensis Septembris fuit gratiosa, unde messis triticea et uindemia mediocriter fuit bona. Richardus rex Anglorum, supra naturam humanam cupidus et auarus, et omni christianitati inuisus et rebellis, a Salahadino magno precio auri suscepto, Aschalonem nominatissimam christianorum ciuitatem subuertit. Tancredus Apulie tyrannus a Celestino papa compulsus imperatricem de custodia relaxans, imperatori remittit.

 Willelmus Remensis archiepiscopus, litteris a Celestino papa acceptis, Autbertum Leodicensem electum in ciuitate Remensi mense Septembri episcopum consecrauit. Archiepiscopus etiam Coloniensis, ab eius consecratione se excusans, ut ei munus consecrationis imponeret, per litteras suas optinuit. Henricus imperator audiens, quod Autbertus Leodicensis electus gratiam consecrationis a papa et Romanis contra suum propositum impetrauerit, nimium indignatus Leodium uenit , et  domos clericorum, qui ei adherebant, subuertit, et regni sui introitum eidem episcopo interdixit. Tancredus Apulie tyrannus moritur. Celestinus papa, morte eius audita, contra Henricum imperatorem, quem propter Autbertum Leodicensem episcopum et alias latentes causas infestum habebat, filium Tancredi in Apulia, Calabria et Sicilia regem sublimat Eclypsis lune accidit 11 Kal. Decemb. luna 12, hora noctis 8, duabus eiusdem partibus obscuratis, in suo fulgore parte tercia permanente. Subsequenti die Autbertus Leodicensis episcopus, a quibusdam proditoribus extra urbem Remensem eductus, inaudita mortis crudelitate uir iustus ab impiis et proditoribus innocenter perimitur. Nam Henricus imperator, qui Lothario fauebat, quem in sede Leodicensi  intruserat, eum a regno suo expulerat. Willelmus autem Remensis archiepiscopus et omnes ciues Remenses, eum detinentes ibidem, magnum ei honorem et reuerentiam exibebant. Sepultus est autem cum magnis omnium lacrimis in ecclesia maiori beatissime Marie Dei genitricis, in loco ubi beatus Nichasius archiepiscopus pro Christo occubuit. Qui fuerunt interfectores episcopi, et a quo missi, ignoratur  ; hoc tamen scitur, quod de Germania uenerint, et illuc aufugerint. ue illis, quia uia Cain abierunt, qui fratrem suum Abel iustum in agro interfecit, e tabernaculo extractum. Cuius sequaces isti, patrem suum et dominum de ciuitate Remensi callide educentes, ut liberius perpetrarent flagitium, secundo mense consecrationis  eius uix elapso, caput sancti sacerdotis mucrone impio mutilauerunt. Prudens lector, nota inauditam proditorum uersutiam. Pridie enim quam ista agere deliberarent, hominium ei fecerunt, ne eos haberet suspectos. ue impiis traditoribus, quorum impietatem celi reuelabunt, et terra aduersus eos consurget in die furoris Domini, nisi fuerint Domino prestante conuersi. Inter Richardum regem Anglorum et Salahadinum, christianos quoque et Sarracenos transmarinos, inducte trium annorum firmantur, misera condicione interposita, ut ciuitas Aschalon nobilissima subuerteretur a nostris. Hugo dux Burgundionum ibidem moritur; cui in ducatu Burgundionum successit Odo, filius eius. Multi milites armis strenui  hoc anno trans mare sunt mortui, quidam Sarracenorum gladiis interempti, alii uero morte naturali. Residui autem excepto Henrico rege et suis, parum ibi proficientes, ad propria sunt reuersi.


1193. R. 3. F. 13. A. 4.

Mense Ianuario peregrini transmarini ad nos reuersi sunt, de recuperatione terre perdite, quod nos letificaret uel scripto dignum esset, nichil nunciantes. Richardus sancte memorie conuersus Aquicinctensis moritur, et in eodem monasterio sepelitur.  Huius uiri mira fuit cybi et potus abstinentia, lectus nullus aut durus, uestis abiecta, compassio erga pauperes et monachos claustrales eximia  . Henricus dux Louaniensis et Henricus patruus eius, dux Ardennensis, insurgunt contra comitem de Ostada  et Lotharium fratrem eius, quem Henricus imperator in sede intruserat Leodicensi, pro interfectione Autberti episcopi nominate urbis. Omnia eius castella, que circa Renum possidebat, capiunt, et quedam destruunt et incendunt. Ipse autem comes cum fratre suo ad imperatorem fecit confugium. Celestinus papa omnes interfectores episcopi anathemate perpetuo innodauit. Cum Richardus rex Anglie ante dies quadragesime de transmarinis partibus reuerteretur, suspectas habens quasdam  regiones, Apuliam scilicet et Calabriam, Corsicam et Italiam, propter interfectionem Conradi marchisi de Montferrat, que illi, nescio si iuste, imponebatur, paucis secum assumptis sociis, ut secretius ad nepotem suum ducem Saxonie peruenire posset, terram ducis Austrie ingressus, ab ipso duce capitur, et custodie mancipatur. Nam cum esset idem dux in obsidione urbis Acre, rex Anglorum frequenter illum uerborum contumeliis affecerat. Quem aliquanto tempore secum detinuit, et postmodum ad imperatorem in Alemanniam direxit. Qui eum secum, quocumque pergeret, ducebat sub honorabili custodia. Dum Richardus rex Anglorum ab imperatore detineretur, Philippus rex Francorum, undecumque collecto ex omni regno sibi subiecto  copioso exercitu, post paschalem sollempnitatem mense Aprili in Northmanniam uadit, eam depopulaturus; castella Wilcassini territorii, Gisortium scilicet et alia multa, cepit. Ciuitatem Northmannie metropolitanam Rotomagum obsidione cinxit; sed ciuibus uiriliter repugnantibus, commotus ira que ei inest natiua, petrariis et ingeniis, quibus urbem uallauerat, incensis, ab assultu inglorius rediit. Salahadino apud Damascum mortuo, filii eius in principatu Syrie et Babylonis ei succedunt. Ecclesie Anglie et Northmannie et monasteria monachorum a thesauris suis ob redemptionem regis Anglorum spoliantur. Lotharius Leodicensis intrusus, causa interfectionis Autberti eiusdem urbis episcopi ab omni prelatione ecclesie a Celestino papa priuatur   . Henricus imperator de morte episcopi supradicti parentibus eius satisfaciens, motus principum regni, qui aduersus eum propter hanc causam insurrexerant, sedat; ea conditione, ut duci Louaniensi et Ardennensi  cum consilio capituli liceret, quem uoluerint eligere episcopum in sede Leodicensi. Qui auctoritate imperiali freti, elegerunt Symonem, filium ducis Ardennensis. Philippus rex secundam duxit uxorem Ingelburgem regis Datie filiam, in uigilia assumptionis sancte  Marie, Ambianis. In die autem assumptionis eiusdem die dominica, presente Willelmo archiepiscopo Remensi, Petro Attrebatensi, Iohanne Cameracensi, Theobaldo Ambianensi, Lamberto Morinensi, Stephano Tornacensi et aliis suffraganeis archiepiscopi, et multis Francie principibus astantibus, regio diademate coronata est, in totius ciuitatis gaudio et conspectu. Octogesimo autem et secundo die post has nuptias, quorundam consilio, apud Compendium rex cum suis archiepiscopis, episcopis et baronibus colloquium habuit. Ibi quidam episcopi et milites consurgentes, consanguinitatem inter primam reginam et secundam iurauerunt. Quo iuramento rex accepto, absque ulla dilatione et consilio dimisit eam. A Kalendis Marcii usque ad lunam Decembris  mensis, omnes lunationes in iniciis mensium nimis extitere pluuiales, mense Octobri excepto. In nocte festiuitatis sancti Martini eclypsis lune fuit. Hee littere translate sunt a partibus transmarinis in Galliam: Frater Gaufridus, Dei gratia sancte domus hospitalis Iherusalem humilis magister, una cum uniuerso eiusdem domus capitulo, karissimo et dilecto in Domino fratri Willelmo de uileruns, preceptori ultramarino, salutem et fraternam dilectionem. Quoniam de his, que in terra Iherosolimitanorum aguntur, credimus uos certos rumores desiderare, notum uobis facimus, quod proximo post Septembrem quidam de gente pagana, nobilis genere et armis famosus, nomine Mestoc, uitam suam terminauit. Deinde mortuus est uetus dominus Assyriorum; deinde mortuus  est soltanus de Yconio, et eo mortuo, ira et discordia exorta est inter filios suos; deinde in prima septimana Martii, die que dicitur Mercurii, mortuus est persequutor noster Salahadinus; in cuius morte genti sue factus est timor et perturbatio, et inter filios eius exorta est ira et dissensio. Quilibet enim illorum, quorum alter est in Halapia  , alter in Damasco, alter in Babylonia commoratur, se fratri suo subiectum esse fastidit, sed alter ad dominium alterius et terre eius pocius intendit. Unde ueraciter cognoscimus, quod a tempore perditionis terre, hereditas Christi sic de leui non potuit recuperari. Terra quam tenet christianitas in treugis, manet fere penitus habitatoribus destituta. Factum anno Domini 1193 in exitu Aprilis.


 1194. R. 4. F. 14. A. 5.

Richardus rex Anglorum, post annuam captiuitatem, magno et, ut ita dicam, infinito argenti redemptus precio, ab imperatore Henrico honorifice et cum gratia, pace etiam inter eos firmata, in Angliam remittitur. Qui nauibus in portu Andouerpi preparatis, transfretauit cum fauore magno a suis suscipitur, et in regni solio decenter relocatur. Illos qui fideles sibi extiterant, honoribus sublimauit, proditores uero exauctorisauit, quosdam etiam occidit.  Inter quos unum, qui dapifer Iohannis fratris eius fuerat, cuius consilio, ut dicebatur, ab eo defecerat et ad regem Francorum transierat, excoriauit. Et quia dies quadragesime instabant, inter ipsum et regem Francorum Philippum treuge usque ad octauas pentecosten componuntur. Balduinus comes Flandrensium et Hainensium, in ipsis diebus quadragesime exercitum congregans copiosum, contra Henricum ducem Louanie et quosdam Flandrenses sibi rebelles hostiliter uadit, set parum proficiens pene inefficax rediit; et inducie uix optinentur usque ad medium mensis Augusti. Quidam ab Anglia uenientes in Northmanniam, homines regis Francorum iniuriis lacesscentes, pacem terre turbauerunt; ob quam causam rex Francorum turbatus,  indutias usque ad octauas pentecosten, iuxta condictum, minime expectauit, sed undecumque collecto grandi exercitu, castellum munitissimum regis Anglie, quod uenonium  uocant, circa ascensionem Domini obsedit. Richardus rex Anglorum hoc audiens, mare transfretauit, et cum multis militibus et uiris fortissimis ad obsidionem castelli non imparatus uenit. Obsessi et sua multitudine et fortitudine, castelli etiam fortissima munitione confisi, uiriliter resistebant, ianuis apertis relictis, in contemptum exercitus regis Francorum. Cum itaque rex Francorum ibi sederet, rex Anglorum milites electos ad ciuitatem Ebroicensium misit, qui homines regis Francorum, castellum eiusdem ciuitatis custodientes, per proditionem  ciuium omnes interfecerunt. Nam retroacto anno, cum rex Anglorum detineretur in Alemannia, eamdem ciuitatem cum quibusdam Northmannie castellis rex Francorum ceperat. Audita igitur Philippus rex hominum suorum nece, ultra quam dici potest, iratus, castelli uernolii relicta obsidione, cum electis militibus ad ciuitatem Ebroicensium uenit, et ipsam totam cum templo sancti Taurini et aliis monasteriis funditus subuertit, in sollempnitate Spiritus sancti. Rex autem Francorum preceperat principibus, ut exercitum in obsidione castelli tenerent; sed eo discedente nullus potuit eum retinere. Henricus imperator contra Apulienses sibi rebelles exercitum ducit . In ciuitate Attrebatensi quidam  clericus et soror eius, ob reatum homicidii, incendio sunt adiudicati. Accensus est in Balduini monte ignis, astante innumera frequentia populi. Frater et soror ad stipitem ligantur, et ignis in circuitu eorum copiosus accenditur. Mulier cum ualido cordis clamore et ineffabili contritione et oris confessione sanctam Mariam Dei genitricem inuocans, et idem fratrem facere admonens, illo in flammis mortuo, meritis beatissime Dei genitricis Marie liberatur ab incendio. Mira res; facies eius et loquela non est immutata, capillus eius nec pilus adustus, nec etiam odor incendii remansit in ea. Cum autem  inquireretur ab ea saluationis modus, dicebat speciosissimam dominam secum fuisse, et ab igne extraxisse. Post hec in ciuitatem ad ecclesiam beate Marie liberatricis sue reducitur; tota pene ciuitas congregatur, et in presentia domni Petri episcopi et cleri laudes omnium attolluntur, et tam grande miraculum, nostris temporibus inauditum, a prefato reuerendo episcopo auctorizatur. Actum hoc anno apud Attrebatum, in sollempnitate Spiritus sancti.

Henricus imperator Apulienses, Siculos et Calabros, per uiolentiam Tancredi quondam sibi rebelles, partem etiam quamdam Affrice, absque sanguinis effusione sibi uictoriose subiugauit. Ciuitatem Panormitanam, expulsis habitatoribus, pene totam destruxit, eo quod eorum factione imperatrix capta  fuerit anno superiore. Optimates etiam illius regionis, qui contra eum coniurauerant et illum interficere disponebant, cepit et incarcerauit. Margareta Flandrensium et Hainensium comitissa moritur, et in templo sancti Donatiani, iuxta Karolum comitem, Brugis sepelitur; cui successit in comitatu Flandrie Balduinus filius eius. Sicque comitatus reuersus est ad iustum heredem Balduini Hasnoniensis, anno Domini 1194, qui ab anno 1072 possessus fuerat a successoribus Roberti Callotensis  comitis, per annos 100 et 23. Successores fuerunt huius Roberti: Robertus filius eius, Balduinus filius eius, Karolus cognatus eius, Willelmus Northmannus, Theodericus, Philippus filius eius. Hii omnes orti sunt de genere Roberti, qui apud Casletum in bello occidit  Arnulfum nepotem suum, filium Balduini Hasnoniensis fratris sui, et sic Flandrensium inuasit comitatum.


1195. R. 5. F. 15. A. 6.

Mensis Ianuarius, Februarius et Aprilis nimis fuerunt pluuiales. 5 Kal. April. in pago Cameracensi, tempestas cum tonitru horribili cecidit, que unam uillam cum templo ita destruxit, ut uix in ea parue remanerent reliquie. Henricus imperator ab Apulia uictor cum triumpho reuertitur , adducens secum uxorem et filium Tancredi et principes, qui contra eum conspirationem fecerant, in custodia; magnam etiam copiam auri et argenti et aliarum etiam rerum secum adduxit. Mense Iulio Sarraceni  ab Affrica uenientes, super regem Hyspanie, quem Paruum uocant, et eius exercitum irruerunt, et ex eis magnam stragem fecerunt. Rex autem Hispanie in crastino, uiribus per Dei gratiam receptis, plus quam uiginti milia eorum interfecit; in quo prelio archiepiscopus Sancti Iacobi occubuit. Electio Symonis Leodicensis a Celestino papa cassatur, et Autberti  confirmatur. Tamen ad mitigandum eiusdem Symonis dolorem a papa ei quedam cardinalitas confertur. Clerici qui cum eo Rome uenerant, omnes fere mortui sunt; ipse etiam intrante mense Augusto ibidem defunctus est. Autbertus autem  a Roma cum munere electionis reuersus, apud Cistercium ueniens, aliquantulum infirmus ibi est detentus. Rumor autem falsus perlatus apud Leodium, nunciauit canonicis, illum esse mortuum; qui statim elegerunt quendam illustrem canonicum  , Philippi de Falconis monte filium. Sic post interfectionem Autberti episcopi, Remis occisi, ecclesia Leodicensis in electione episcopi fluctuauit. Pluuia mensis Augusti metentibus nimis fuit molesta, Septembris uindemiam colligentibus grauis, Octobris seminantibus nimis incommoda. Sexto Idus Octobris uentus uehemens post noctem mediam ab Affrico ueniens, domos euertit, turres destruxit, ruina domorum plurimos strauit, quercus annosas et arbores fructiferas euulsit, et in multis locis nimis  dampnosus extitit. Multi de regno Theutonico, Lotharingi, Alemanni, Saxones, hortatu imperatoris Henrici cruces assumunt , episcopi, duces, comites, milites, et de reliquo populo innumera multitudo. Philippus rex Francorum et Richardus rex Anglorum post longam discordiam tandem redeunt ad concordiam. Obiit Balduinus marchio Namucensis et comes Hainensis 16 Kal. Ianuarii  , et sepelitur apud Castrilocum cum patribus. Succedit ei Balduinus filius eius, comes Flandrie; sed quia in superiora huius cronice parum declaratur, ex qua hii comites Hainenses oriundi fuerunt stirpe, id breuiter declarare legentibus dignum duximus. Originem enim ducunt ex sanguine imperiali Romanorum et regali Francorum .  Balduinus Insulanus comes Flandrie, ortus de genere Karoli Calui imperatoris Romanorum et regis Francorum, duxit uxorem Adelam, filiam Roberti regis Francorum, et genuit ex ea Balduinum Hasnoniensem, comitem Flandrensium et Hainensium, et Robertum Casletensem, fratrem eius. Balduinus Hasnoniensis duxit uxorem Richeldem, relictam Herimanni comitis Montensis, que erat de sanguine imperiali, et soror sancti Leonis pape noni; et genuit ex ea Arnulfum comitem Flandrensem, quem Robertus patruus eius interfecit in bello Casletensi, et Balduinum Iberosolimitanum, comitem Hainensem, fratrem eius. Balduinus Iherosolimitanus duxit uxorem Idam, filiam Henrici imperatoris quarti, et genuit ex ea Balduinum; cui abstulit Robertus comes  Flandrie Duacum castrum. Hic duxit uxorem Yolendem, filiam Gerardi comitis de Wassemberga, et genuit ex ea Balduinum, qui ualentianenses sibi rebelles optime optinuit, et alia utilia comitatui adauxit. Hic quoque duxit uxorem Ermensendam, sororem Henrici comitis Namucensis; ex qua genuit Balduinum marchionem, cui etiam multociens accesserunt felices successus; qui duxit uxorem Margaretam, sororem Philippi comitis Flandrie, que ei genuit Balduinum comitem Flandrensium et Hainensium,  Philippum quoque et Henricum. Duxit autem Balduinus adhuc uiuente patre uxorem Mariam, filiam Henrici [comitis Campanensis, quam genuit ex filia Ludouici uIII, Francorum regis.


1196. R. 6. F. 16. A. 7.

Henricus imperator hyeme transacta, iterum ad Siciliam et Apuliam proficiscitur ; et quicquid in regno corrigendum erat, ab eo corriguntur. Preparantur etiam naues et cetera, que Theutonicis, qui superiori anno cruces assumpserant, ad transfretandum erant necessaria. Quibus prefecit archiepiscopum Maguntinum, uirum prudentissimum. Philippus, rex Francorum, filiam cuiusdam comitis Alemannici  Ingelburgi regine superinducit. Pax inter Philippum regem Francorum et Richardum  regem Anglorum iterum turbatur; unde Philippus rex, collecto undecumque grandi exercitu, castellum regis Anglorum in Northmannia, quod Albamarla uocatur, obsedit, et post sex ebdomadas cepit et destruxit. Multi, et maxime iuuenes, acuta febre moriuntur; inter quos et Iohannes Cameracensis episcopus, cum ad regem in Northmannia proficisceretur, Ambianis mortuus est. Grauissima panis penuria hoc anno multos afflixit et multos pauperauit. Ab Apennino monte usque ad mare Oceanum, per totam Galliam et Germaniam, fames in tantum preualuit, ut maximam utriusque sexus multitudinem contigerit interisse. Nam triticum 40 uel 50 solidis uenundabatur, quod pro quatuor aut quinque ante hanc pestem dabatur; unde accidit ut multi, qui  putabantur sibi sufficientes esse, diro famis gladio perurgente, coacti sunt alio emigrare. Sicque factum est, ut excrescentem pauperum multitudinem sine magno grauamine sustentare possent hii, qui respectu Dei manum misericordie eis porrigebant. Carnes quoque iam fetentium animalium et radices inusitatas herbarum compulsi sunt manducare. Non tantum panis, sed etiam cetere res manducabiles, inaudito nobis precio uenundabantur. Lupi circa Alpes in itineribus et in uillis in unum congregati, absque ullo timore multos deuorant. Triticea messis et auene collectio ultra estimationem hominum fuit rarissima.


1197. 7. 17. 8.

Menses Ianuarius, Februarius, Martius quoque  et Aprilis, hoc anno fuerunt naturales et hominibus gratissimi. uerumtamen fames, annis superioribus concepta, nullum habuit temperamentum, quia superioris anni annone rara collectio nullum potuit conferre leuamentum. Nam usque hodie fame moriuntur milia milium; multi enim hac necessitate constricti, contra consuetum uiuendi usum latrones effecti, laqueo sunt suspensi. Set uernalis temporis temperies gratiosa, et seminum ut uidetur pulchra processio, fit expectantibus non minima consolatio  Henricus episcopus Belluacensis capitur a militibus Richardi regis Anglorum, et apud Rothomagum graui custodie mancipatur. Inter Philippum regem Francorum et Balduinum comitem Flandrie pax turbatur, instinctu Richardi regis Anglorum. In mense Iulio Balduinus comes, contracto undecumque exercitu copioso, contra regem Francorum per pagum Tornacensem et Cameracensem uadit, et omnia eiusdem pagi castella cepit, sicque ad ciuitatem Attrebatensem tendens, eam a parte orientali obsedit; secundo obsessionis die subito inde recessit. Philippus rex Francorum hoc audiens et indigne ferens, congregatis sui regni episcopis, abbatibus, equitum quoque et peditum magna copia, contra Balduinum proficiscitur, et in uigilia assumptionis  beate Marie apud Duacum ex insperato uenit; sed utili nobis accepto consilio, eadem die recessit. Deinde per pagum Letigum  , transiens, apud Ariam pontem fluminis qui dicitur Lis transiens, in terram comitis, eam uastaturus, intrauit; set quibusdam tactus infortuniis, cum comite extra Ipre colloquium habuit, set infecto negotio ad terram suam rediit. Multi qui aduentum eis formidauerant, discessum inefficacem riserunt. Inter duos reges inducie per annum iurantur. uindemia per totam Franciam, in pago scilicet Remensi, Laudunensi, Suessionensi, Nouiomensi et Beluacensi, rara fuit et tarda; unde accidit ut rustici, qui uineas colebant et pecuniam super uinum futurum mutuauerant, non ualentes uinum reddere, compulsi sunt fugere.  Henricus imperator in Apulia moritur . Hic statura personalis non fuit, sed litteratura eius, magnanimitas, iusticia et prudentia pulchritudinem Absolonis superauit. Luget mundus mortem eius, Syria, Sycilia, Apulia, Calabria, Affrica, Italia, Alemannia, Saxonia, Baioaria, Suauia, Frisia, Austria, Lotharingia. Nam de eius morte omnes sunt turbate. Filius eius puer paruulus a Siculis in regem iure paterno suscipitur; porro Philippus, frater Henrici imperatoris, tutor pueri constituitur. Lacrimabilis fortuna accidit in urbe Achra. Nam Henricus comes Campanensis et princeps transmarine christianitatis, cum quadam die apud eamdem urbem in solario cuiusdam domus fenestram aperire  uoluisset, per eam ad terram corruit, et ceruice confracta, proh dolor! exspirauit, 6 anno principatus sui. Cuius mors ineffabilem christianis dolorem, et magnam Saracenis prebuit letitiam. Inter milites christianos, quos Henricus imperator ante obitum suum trans mare miserat, et Turcos sepenumero pugnatur; set certam nostrorum uictoriam adhuc minime audiuimus.


1198. F. 18. A. 9

Hyemps mollissima; Ianuarius, Februarius et Marcius tranquilli et gratissimi fuerunt, porro Aprilis et Maius pluuiales et frigidi extiterunt.  Celestinus III papa, 6 Kal. Ianuar., senex et plenus dierum moritur. Lotharius diaconus cardinalis, genere Romanus, uocatus Innocentius, huius nominis papa tercius, etate iuuenis, 184us Romane ecclesie presidet. Fulcho, uenerabilis presbiter de territorio Parisiensi, auctoritate apostolica per totam Franciam publice predicat  . Cum in sermone suo omnia carperet uicia, tamen omnis uis eius predicationis contra usurarios auaros et cupidos, contra prelatos negligentes et presbiteros incontinentes maxime intonabat. Tota pene patria in melius eius predicatione mutata est. Maximam quoque mulierum publicarum conuertit multitudinem. Potens etiam fuit in miraculis faciendis. Nam cecos illuminabat, claudos curabat, surdis  auditum reddebat; et, quod magis omnibus pro miraculo erat, innumerabilis populi multitudo ad cum audiendum, quasi ad aliquem apostolum, undecumque confluebat. Post mortem Henrici imperatoris optimates regni Theutonici, de rege substituendo diffidentes, Suaui, Baioarii, Alemanni, Apulienses uel Sicilienses, Philippum ducem Suauorum, fratrem Henrici imperatoris, quem supra diximus tutorem pueri constitutum, elegerunt ; Saxones autem et Lotharingi Othonem comitem Pictauensem, filium Henrici ducis Saxonum, in Aquensi palatio in regem sublimauerunt. Hic erat ex sorore Richardi regis Anglorum; cuius consilio et auxilio, et Balduini comitis Flandrie, assentientibus  eis archiepiscopo Coloniensi et optimatibus Lotharingis, Aquense palacium obsedit contra Walerannum filium ducis Lemburgensis, qui oppidum Aquense cum ualida manu militum Philippo duci Suauorum custodiebat. Qui sexta obsidionis septimana, labore multiplici fatigati, nullam ab eo, cui palacium custodiebant, habentes succursum, Othoni saluo in omnibus honore castrum reddiderunt; quem statim Coloniensis archiepiscopus cum suffraganeis suis, oleo sacro inunctum, in solio regni sedere fecerunt . A diebus enim Karoli Magni sedes regni est Aquisgrani, ubi idem requiescit. Duxit autem Otto rex uxorem filiam Godefridi, comitis Louaniensis ac ducis Lotharingie.

Philippus dux et Otto rex de imperio contendentes,  fluuium Rhenum, qui Lotharingiam et Saxoniam diuidit, transire non potuerunt, Philippus ab oriente in occidentem, Otto uero ab occidente in orientem. Unte titulum Romanorum, R. scilicet, et titulum Iherosolimorum, H. omitto prescribere quia post mortem Henrici, filii Frederici, Rome nullus imperat, et in partibus transmarinis post obitum Henrici comitis Campanensis christianus nullus regnat. Post mensem Augustum, Balduinus comes Flandrensium et Hainensium, congregata ualida tam militum quam peditum multitudine, in Flandriam pergit, ut castella, que sui erant, ut sibi uidebatur,  iuris, et rex iniuste tenebat, suo comitatui resociaret. Arienses eius formidantes impetum, pacifice eum recipientes, absque ulla mora se reddiderunt. Deinde exercitum apud Sanctum Audomarum ducens, castrum obsedit. Portas obsessi claudunt, ad regem in Franciam nuncios consensu et consilio eiusdem comitis dirigunt; a quo nullum habentes nec sperantes succursum, castrum comiti reddunt, eumque pacifice et honorifice post sex ebdomadas infra castrum recipiunt. Cum igitur Balduinus comes Sanctum Audomarum obsideret, Richardus rex Anglorum in pago Wilcassino  , multitudine stipatus militum, super Philippum regem Francorum irruit. Rex Francorum contra ueniens, armis mutatis, prope Gisortium in flumen  cecidit; qui inde uix extractus, nobilioribus eius militibus captis, cum magno labore euasit. Qui statim exercitum copiosum congregans, terram Northmannie, sue uicinam terre, incendio et rapinis totam uastauit. In cuius hoste multo precio uendebatur annona tam pecorum quam hominum.


1199. F. 19. A. 10.

Diebus natiuitatis dominice transactis, uenit in Galliam Petrus cardinalis diaconus Sancte Marie de uia lata, ab Innocentio papa transmissus legatus, litteras Philippo Francorum regi deferens, in quibus preceptum continebatur apostolicum, ut Ingelburgem uenerabilem reginam, falso consanguinitatis iuramento disiunctam, legitime sibi resociaret. Quod si adquiescere nollet, anathematis uinculo subiaceret.

 In marchis utriusque regni concilium agitatur; utrique reges Francorum et Anglorum conueniunt cum multitudine episcoporum, abbatum, comitum, priorum, prepositorum et utriusque ordinis infinita multitudine hominum; de pace inter reges et comitem Flandrie facienda multum laboratur, set ad effectum minime perducitur. Set tamen inducie, in quinquennium tenende, uerbo tenus obtinentur, que uix usque in pascha tenentur. In diebus quadragesime in pago Lemouicensi thesaurus inuentus est, quem sibi uendicat Lemouicensis comes. Richardus rex Anglorum, summus ipsius terre princeps, thesaurum a comite repetit, set minime obtinuit. Inde rex stomachatus, cum armata multitudine castellum eiusdem comitis et ipse armatus obsedit; ubi  ictu baliste quendam percutere idem rex cupiens, ab eodem eadem balista in scapula percussus, post dies 7 obiit, et apud Fontem Ebraldi cum patre suo sepulturam accepit. Cui successit in regno Iohannes frater eius; qui guerram, quam frater eius Richardus contra regem Francorum uiriliter et potenter exercuerat, segniter persequtus, ad ultimum cum rege pacem faciens, episcopum Beluacensem et alios captiuos soluit, et regi Francorum  remisit. Petrus de Corboilo consecratur Cameracensis episcopus. Messis et uindemia mediocriter abundat. Petrus cardinalis per menses decem in Francia commanens, negotium de diuortio regine sibi iniunctum tepide exequitur.

Balduinus comes terram regis Francorum, in pago Adartensi uel Teruanensi et Arida Gamantia, uastat rapinis et incendiis. Philippus comes Namucensis, frater eius, cum aliis quibusdam militibus capitur, qui uincti ferro regi in Franciam diriguntur. Maria Flandrie comitissa pro pace inter regem et comitem componenda Parisius uadit; quam rex honorifice suscipiens, letam et de pace securam cum quibusdam captiuis in pignus pacis ad propria remisit. In diebus aduentus dominici Petrus cardinalis apud  Diuionem Burgundie castrum cum personis ecclesiasticis tenuit concilium. Omnis ab eis ibi facta constitutio non indiget penna uel pergameno.


1200. 20. 1.

Philippus rex Francorum et Balduinus comes Flandrensium in ipsis diebus natiuitatis dominice ad colloquium apud Perronam conuenerunt; ubi per Marie comitisse industriam firmam inter se iurauerunt pacem, que pax et Francie et Flandrie magna fuit causa leticie. Petrus cardinalis pertransiens Burgundiam, transcendit Apenninum montem. Sententiam, quam in Franciam ex domni pape precepto dare debuerat, ibi dedit, et regem cum omni terra sua inaudita seueritate interdixit. Interdicti sententiam quidam episcopi feruentissime obseruauerunt,  Parisiensis, Siluanectensis, Suessionensis, Ambianensis, Atrebatensis, et alii quorum non habemus noticiam. Hos papa Innocentius miris per epistolas illis missas effert laudibus, contemptores autem uerbis terret minacibus. Philippus rex Francorum et Iohannes rex Anglorum, Balduinus quoque comes Flandrie, et multi alii utriusque regni principes, in marchis Francie et Northmannie ad mutuum conueniunt colloquium. Ibi Ludouicus puer, filius regis Francorum, uxorem accepit filiam regis Hispaniarum, que erat filia sororis Iohannis regis Anglorum. Ibi pax firma firmata est inter reges et principes. Nam Iohannes rex Anglorum guerpiuit  castella Wilcassini pagi, Gisortium scilicet et alia, unde tota  guerra iam per multos annos inter utriusque regni reges fuerant exagitata. Octauianus episcopus Hostiensis ab Innocentio papa mittitur in Franciam legatus; quem rex Francorum honorifice suscepit, et Ingelburgem reginam per preceptum domni pape uerbo tenus sibi resociauit, superinductam abiurauit, et sic terram regis Francorum ab interdicto absoluit.


1201. 21 2.

Hyemps [460 1Kb] nec mollis nec nimis aspera, set inter  utrumque fuit temperata. Ianuarius, Februarius, Martius, Aprilis et Maius gratiosi fuere et naturales. Mediante mense Martio, Octauianus cardinalis, archiepiscopi, episcopi, cum Philippo rege Francorum, in urbe Suessonica, cum innumera cleri et populi multitudine conueniunt, ut de regis et regine diuortio certum et iustum iuxta Innocentii pape preceptum agitarent iudicium. Sed quia Iohannes cardinalis Sancti Pauli, monachus nostri ordinis, nondum aduenerat, cui hec causa ab apostolico principaliter commissa fuerat, colloquium protelatur usque ad aduentum eius. Qui adueniens mense Maio, cum magno in predicta Suessionensi urbe a rege, archiepiscopis et episcopis, in ecclesia sanctorum martyrum Geruasii et Prothasii, excipitur gaudio;  cui oblata sunt munera a rege, set ille iustus manus suas excussit ab eius munere. Ad colloquium conueniunt. Rex uallatus et armatus multitudine aduocatorum, qui causam suam pro suo uelle perorarent, accessit; regina uero sola, proh dolor! nullum preter Deum habens aduocatum uenit. Cumque in tanta multitudine nullus esset, qui pro ea, metu regis, litigaret, quidam ignotus pauper clericus e medio surgens, licentia regis et cardinalium, causam regine ita litteratissime dilucidauit, ut ipsi regi et cardinalibus omnibusque episcopis fieret admirationi. Qui post nec ante in eadem ciuitate a nullo dicitur uisus fuisse. Rex uero non expectato secundum decreta sanctorum Patrum ecclesiastico iudicio, recessit a colloquio. Cardinales etiam et episcopi  reuersi sunt ad propria, causa nondum terminata [461 1Kb] .

 Obiit domnus Symon, noster abbas 9us, cui successit domnus Adam decimus.

1203. Monachi primo intrauerunt in magnam ecclesiam, dominica in palmis.

1204. Domnus Adam, noster 10us abbas, obiit; cui successit domnus Willelmus 11us, postmodum abbas Sancti Amandi; et Romam profectus et inde rediens, factus est monachus Clareualtensis. Ipso autem facto abbate Sancti Amandi, domnus Symon abbas 12us ei successit; qui in tempore suo multas ueteres officinas prostrauit, et nouas edificationes multas construxit, et etiam sedes in choro sumptuosas et laudabiles et honestas. Edificauit etiam capellam  in honore beate uirginis, que honestate sua et pulchritudine intuentium oculos potest morosius detinere. Inceptam etiam ecclesiam ab auunculo suo Symmone, nono abbate, multo labore et expensis non modicis feliciter consummauit, sicut adhuc potest euidentius apparere, et eandem ecclesiam duobus  campanilibus cum undecim campanis studiosius insigniuit . Insuper multos redditus acquisiuit. Hoc etiam anno Constantinopolis ciuitas capta est a comite Balduino, domino Flandrensi et Hainensi; in qua ciuitate per Dei gratiam electus et consecratus est imperator et augustus Romanorum.

1208. Hoc anno Willelmus noster abbas 11us, abbas Sancti Amandi efficitur; cui successit domnus Symon abbas 12us, de quo supra diximus.

1212. Fernandus de Portugalli accepit Iohannam comitissam Flandrensem et Hainoiensem.

1213. Hoc anno cepit edificare domnus Symon abbas 12us claustrum. Grande bellum fuit inter Philippum regem Francorum et suos ex una parte,  et Fernandum et Flandrenses et Othonem imperatorem Alemannie ex alia, apud pontem Bouinarum; sed Franci uictoriam habuerunt . Qua uisa, Otho cum quibusdam de suis recessit; Fernandus autem et Rainaldus comes Bolonie, qui cum eo erat, et Wilekinus comes Hollandie, capti fuerunt in ipso prelio. Sed postmodum Fernandus per illustram [462 1Kb] uxorem suam Iohannam, comitissam Flandrie, a captione regis Francorum precio non modico est redemptus. Comes uero Bolonie in quodam castro sito in Sequana, quod dicitur Goulet, sub uernone [463 1Kb] , expirauit  .

1216. Ludouicus, primogenitus Philippi regis Francie, Angliam intrauit, quedam castella cepit; sed anno sequenti per preceptum domni pape Honorii  rediit in Franciam.

1218. Monachi Aquicinctenses intrauerunt nouum chorum, presente uenerabili episcopo Ambianensi Euerardo, in uigilia natalis Domini.

1219. Honorius papa III concessit domno Symoni abbati Aquicinctensi duodecimo et successoribus eius usum mitre et anuli, cum quibusdam priuilegiis et indulgentiis.

1222. Hoc anno iacta sunt fundamenta ecclesie beate Marie 14 Kal. Maii, feria 2.

1223. Philippus inclitus rex Francie obiit; cui successit primogenitus eius Ludouicus.

1224. Hoc anno in quadragesima uenit quidam ignotus, et tamquam heremita habitauit in foresta de Glauchon iuxta Mortaigne  ; et tamdem reuelauit  quibusdam, quod ipse erat Balduinus, comes Flandrie et Hainoie et imperator Constantinopolitanus. Quo audito, quidam nobiles crediderunt uerbis ipsius, duxerunt eum ualenchenas cum honore et eum ibi ornatum, sicut decebat imperatorem et comitem, duxerunt per Flandriam; et multi Flandrenses  fecerunt ei homagium sicut comiti, et tandem intrauit insulam cum maximo comitatu et apparatu. Ludouicus autem rex Francie, fama eius audita, diem ei apud Peronam assignauit, ut cognosceret cum, qui dicebat se esse auunculum regis predicti, et ut faceret ei debitum homagium de comitatu Flandrensi, si esset comes Flandrie ueniendo et redeundo secure. Tandem ueniens per horam, et audacter apparens coram rege Ludouica et consilio eius, in palacio ipsius regis, multis interrogantibus, examinatus est, sed certitudinem nullam respondit. Unde pluribus argumentis est conuictus, quod dolose ageret et per omnia mentiretur, et ita recessit cum pudore; et predictus rex districte preceperat eidem, quod de terra sua recederet indilate. Eodem  autem die, quo licentiatus est a rege, tam de die quam nocte ualencenas uenit [464 1Kb] unde furtim et latenter affugauit. Quo audito, Iohanna comitissa Flandrensis caute fecit queri eundem; qui tandem repertus est, et ad dictam comitissam adductus apud Insulam; ubi de consilio baronum suorum iudicatus est et dampnatus, quod cum equis traheretur extra uillam, et suspenderetur; et ita uitam infeliciter consummauit.

1226 [465 1Kb] . Ludouicus rex profectus est aduersus  Albigenses cum multis nobilibus, tam episcopis quam principibus, uidelicet archiepiscopo Remensi Guillelmo de Iouis uilla  , . . . . . [466 1Kb] et Garino Siluanectensi episcopo [467 1Kb] , Philippo Boloniensi, Guidone Sancti Pauli comitibus, et multis aliis tam clericis quam laicis; qui Auinionem obsederunt et ceperunt. Sed in obsidione comes Guido Sancti Pauli quadam petra mangonelli percussus est et interfectus. Rex uero Ludouicus et multi alii tam clerici [468 1Kb] [quam laici in regione illa ueneno perierunt; et corpus regis latenter et caute ad ecclesiam beati Dionisii in Francia est delatum, et honore regio tumulatum.

1227.  Dedicata est ecclesia beate  Marie apud Aquicinctum a uenerabili patre Pontio Atrebatensi episcopo.

1234.  Idibus Aprilis obiit pie memorie domnus Simon, abbas noster 12us, uir ualde religiosus, honestus et prouidus, qui ecclesiam Aquicinctensem 25 annis strenuissime rexit. Cui successit domnus Wilhelmus 13us abbas, a predicto uenerabili patre susceptus in monachum.

1137.  Iohanna comitissa Flandrie accepit maritum Thomam fratrem comitis Sabaudie.





CONTINUATIO BERGENSIS.


In codice B5*, iam deperdito, ex B5 descripto, continuationi illi annorum 1201-1237 supra edite notas historicas in margine et intra lineas interspersit monachus S. Winnoci Bergensis, nonnunquam sibi ipsi uisa narrans, ut a. 1220. Hec statim postquam scripta sunt, Willelmus abbas Andrensis in Chronicon monasterii sui  recepit ad litteram, exceptis tantum iis que sub textu indicauimus. Ex Willelmo iterum transumpsit Iperius. Seculo XuI monachus S. Petri Gandensis B5**, codicem Bergensem descripsit inde ab a. 1149; sed tanta cum ignorantia additiones Bergenses, Aquicinensibus procul dubio uti spatium permiserat intersertas, eum his in unum coniunxit, ut summa inde temporum confusio oriretur. Quam nos intactam relinquentes, in margine  ubiuis rectos annos ex Chronico Andrensi indicauimus. Idem B5** nostro sine ulla distinctione adiunxit, quasi unum esset, opus plane diuersum annorum 1222-1228 conflatum ex Annalibus Blandiniensibus ad uerbum descriptis, e Balduino Ninouensi et e Martino Polono, quibus perpauca tantum aliunde petita inseruntur; non digna compilatio que edatur.

 [1202] Obiit pie memorie Wilhelmus Remensis archiepiscopus.

[1204] Anno Domini 1202. Domnus Adam---Romanorum  .

[1208] Anno Domini 1203 hoc anno uilhelmus---supra diximus. [1203] Maria uxor predicti Balduini comitis, neptis Philippi illustris regis Francie, uirum suum insecuta, multa grauia perpessa maris  pericula, tandem Accaron applicuit, ibique longa egritudine macerata spiritum exalauit. [1203] Iohannes rex Anglie, Normannia et Aquitannia cum uniuersis appenditiis relictis, tamquam ad asilum confugiens, mari uelociter transit, in Angliam uenit. [1201] Baluotini domum domne Mathildis Portugalensis regine, Flandrensis comitisse, apud Furnis succenderunt et in cinerem redigerunt. Que propter  dedecus sibi illatum irata, congregato multo exercitu, illos factores quesiuit, et apud uillam Houthem in loco qui. Holin dicitur eos inuenit et obsedit.

[1212.] Anno Domini 1204, Fernandus de Portugalli accepit uxorem Iohannam comitissam Flandrensem et Hainensem. [1205.] Balduinus imperator Constantinopolitanus a Iohanne cognomento Blake in conflictu inter se commisso captus fuit, nulli postea de suis comparens. [1205.] Obiit Balduinus comes Gisnensis 4 Nonas Ianuarii, et apud Andrenes sepelitur. Obsessa est uilla Bergensis a Blauotingis, contra quos pauci Isengrinorum egressi, ilico in fugam uersi sunt, et unus Blauotingorum, Gerardus Fal nomine, uidens socios suos ante se currentes, putans esse illos inimicos fugientes,  septem occidit ex ipsis. Postea Isengrini, resumptis uiribus et audacia, collectis septem uiris in unum, quorum dux fuit quidam miles nomine Christianus de Prato, omnes Blauotingos, quorum numerus fuit circiter sex milia uirorum, fugauerunt [469 1Kb] .

[1213.] Anno Domini 1205 edificare cepit domnus Simon abbas duodecimus claustrum. [1207.] Lambertus Morinensis episcopus moritur, cui successit Iohannes archidiaconus nepos ipsius. [1209.] Propter ecclesiam Cantuariensem tota Anglia sub interdicto posita est, nullis celebrantibus diuina preter Cistercienses. [1208.] In prouincia Sancti Egidii heresis Albigensium detecta est, cuius professores uirum uenerabilem Petrum, apostolice sedis legatum,  ob confessionem Iesu Christi nequiter peremerunt. [1208.] Philippus cognomento Suauus [470 1Kb] iam factus rex Alemannie, ad imperium Romanorum aspirans, a quodam suo gladio percussus interiit. [1209.] Philippus rex Francie ad petitionem Reinaldi comitis Bolonie terram Arnoldi comitis Gisnensis intrauit, et diruto castello quod dicebatur Bonham, positisque custodibus in aliis castellis ipsius comitis, in Franciam rediit. [1213.] Grande bellum---Goulet sub uernone expirauit.

[1213.] Anno Domini 1106 Ludouicus---Franciam. [1211.] Renaldus comes Bolonie a domino suo Philippo rege Francorum de terra sua fugatur. [1212.] Rex Maroch de Africa in partes Hispanie nauigio ueniens, cum christianos expugnare decreuisset,  mox quasi securus de uictoria, naues omnes quas adduxerat fecit confringi. [1212.] Maxima pars Francie cruce Christi signata in pectore, et innumera multitudo Flandrie et Alemannie, ad Albigenses incredulos exterminandos ad prouinciam Sancti Egidii properauerunt. [1212.] Sequenti hieme Ferrandus filius regis Portugalensis uxorem duxit Iohannam, filiam domni Balduini imperatoris Constantinopolis, Flandrie et Hanonie comitis.

[1218.] Anno Domini 1207 monachi---Domini.  [1213.] Philippus rex Francorum collecto exercitu et nauigio magno, cum multi eum in Angliam transfretare putarent, ipse, mutato ut uidebatur proposito, totum exercitum suum in Flandriam duxit, et acceptis obsidibus a melioribus castris, scilicet Ypra, Gandauo et Brugis, in Franciam rediit. Post cuius recessum comes Flandrie Fernandus castra sua recepit. Postea domnus Ludouicus primogenitus regis Francie uillam supra mare, que dicitur Nouus portus, et quasdam alias, scilicet Balliolum et Stenfort, pro magna parte combussit et deuastauit, ubi capti fuerunt innumerabiles utriusque sexus homines. Deinde paucis euolutis diebus, comes Flandrie ciuitatem Tornacensem cepit. Honorius---indulgentiis. [1219.] In territorio Sancti Pauli mense Augusto  tanta inundatio pluuie facta est, ut murum ipsius castri pro magna parte euerteret, aliis uillis cum domibus uniuersis submersis [471 1Kb] . [1214] Iohannes rex Anglie cum magno exercitu Pictauum uenit, et confederatione facta cum Pictauensibus castrisque redditis, domnus rex Francie nimium exacerbatus, domnum Ludouicum primogenitum et marescalcum ibidem cum multis militibus ad resistendum ei transmisit. Stipendiarios suos domnus rex Francie de castris Flandrie reuocauit. Post hec paucis interpositis diebus, Fernandus comes Flandrie cum magno exercitu terram Arnoldi comitis Gisnensis ingressus est.

[1222.] Anno Domini 1210 iacta sunt fundamenta  ecclesie beate Marie 14 Kalendas Maii, feria 2. [1215.] Fredericus rex Apulie Aquisgrani coronatus est in regem, et ibidem cruce signatus, et multi episcopi, duces et comites cum eo.

[1215.] Anno Domini 1215 celebrata est sancta uniuersalis sinodus Rome in ecclesia Saluatoris, que Constantiniana uocatur, mense Nouembri indictione 3, presente domno Innocentio papa, anno pontificatus eius 18. Interfuerunt etiam episcopi 412, inter quos extiterunt de precipuis patriarchis duo, uidelicet Constantinopolitanus et Hierosolimitanus. Anthiochenus uero graui languore detentus uenire non potuit, sed misit pro se uicarium Anteradensem episcopum. Alexandrinus uero sub Sarracenorum domino constitutus  fecit quod potuit, mittens diaconum germanum suum [472 1Kb] .

[1223.] Anno Domini 1212 Philippus inclitus obiit; cui successit primogenitus eius Ludouicus. [1216.] Domnus Ludouicus domni regis Francie primogenitus, secundum quod baronibus Anglie promiserat, cum magno exercitu mare transiens, apud Stenhore in Anglia applicuit. [1216.] Innocentius pontificatus sui anno 18, tertio die mensis [473 1Kb] , scilicet 17 Kalend. Augusti, mortuus est et Perusii  sepultus: cui successit Honorius tertius, prius dictus Sinchius [474 1Kb] [1216.] Henricus imperator Constantinopolitanus, auunculus Ludouici primogeniti regis Francie, ab uxore propria intoxicatus, mortis debitum soluit. [1216.] Iohannes rex Anglie, dictus sine terra, ultimum spiritum exalauit; cui successit Henricus filius eius.

[1224.] Anno Domini 1213, in quadragesima---consummauit.

[1225.] Anno Domini 1214 Ludouicus---tumulatum.

[1227.] Anno Domini 1215 dedicata---episcopo. [1216.] Petrus comes Autisiodorensis a domno Honorio papa apud Sanctum Laurentium extra muros in imperatorem Constantinopolitanum  consecratus est; qui Constantinopolim properat, et a quodam homine suo, qui eum ad uidendum quamdam turrim duxerat, in ea per proditionem captus est. Imperatrix autem uxor sua euasit, multis interfectis de suis. [1218.] Ottho breui tempore imperator apud Brunswich moritur et sepelitur. [1217.] Pridie Nonas Martii obiit Mathildis regina Portugalie, quam Philippus comes Flandrie duxerat in uxorem. Obiit Pontius episcopus Atrebatensis [475 1Kb] [1218.] Apud Albigenses comes Montis fortis Simon propria morte interiit; cui successit Albericus filius eius, uir inclytus et in fide Christi catholicus.

[1231.] Anno Domini 1217, Idibus Aprilis---monachum. [1218.] Multitudo innumera cruce signatorum tam per mare quam per terram [476 1Kb] Hierosolimam  properat; cum quibus Austrasie dux, uir per omnia catholicus, castrum Damiate super fluuium Nili situm obsedit, quod dicebatur clauis Egypti et terre Hierosolimitane. Domnus Albericus Remensis archiepiscopus, de terra Hierosolimorum rediens, apud Papiam obiit; cui successit Lingonensis episcopus. [1218.] Bone memorie domnus Gosuinus Tornacensis episcopus obiit [477 1Kb] . [1219.] Ludouicus domni regis Francie primogenitus cum magno exercitu ad Albigenses iter arripuit cum innumera multitudine. [1220.] Capta est Damiata ciuitas supra Nilum, diu a christianis obessa.

Anno Domini 1218 Ludouicus rex Francorum accepit uxorem filiam comitis Prouincie [478 1Kb] . [1220.] Eodem tempore inceptum est templum sancti Egidii  apud uillam. Gloriosi martiris Christi Thome Cantuariensis archiepiscopi gloriosi corporis facta est cleuatio a domno Stephano Cantuariensi et domno Wilhelmo Remensi archiepiscopis, astante Henrico rege Anglorum, adhuc puero [479 1Kb] , et presentibus episcopis et abbatibus quam plurimis, clericorum quoque et militum et aliorum innumera multitudine. [1220.] Fredericus, cognominatus puer Apulie, Rome  apud Sanctum Petrum a domno papa Honorio in imperatorem est consecratus Romanorum. [1220.] Obiit Radulphus bone memorie Atrebatensis episcopus, cui successit Pontius archidiaconus Atrebatensis. [1220.] Arnoldus comes Gisnensis quod morti debuit exsoluit.

Anno Domini 1222, in crastino sancti Laurentii hora uespertina cenante conuentu, turbatus est er apud nos, et tenebrarum densitas uisa et uentorum impetus et fragor tonitruum maximum nobis intulerunt terrorem. Et tanta fuit eris corruptio, ut ex ipsa corruptione corrupte sint aque nostre et pisces mortui, arbores et nemora quasi igne consumpta, et uolucres interfecte, uinea nostra uiolentia grandinis et grossorum lapidum prope terram amputata,  fenestre uitree monasterii irruentibus uentis confracte, quedam etiam longe a monasterio asportate. Tantus etiam fetor erat, quod oportebat nos nares nostras propter fetoris intollerantiam obserare [480 1Kb] . [1221.] Ciuitatem Damiate aliquanto tempore a christianis possessam Saraceni recuperauerunt. De mandato summi pontificis Gregorii noni uenit magister Robertus de ordine predicatorum in regno Francie et in comitatu Flandrie, et multos utriusque sexus examinauit de fide, multos infideles consumpsit flammis ultricibus, multos perpetuo carceri mancipauit [481 1Kb] . Facta est gloriosa translatio Oswaldi regis martyris et Yduberge [482 1Kb] uirginis et matris, Pippini regis quondam filie, a domno Adam Morinensi episcopo, supra montem qui dicitur Groneberch.  Quorum gloriose reliquie in feretro auro et argento decenter fabricato pariter sunt recondite; ad quorum gloriosam translationem interfuerunt multe uenerabiles et gloriose persone: predictus uenerabilis episcopus Adam, abbas Iohannes de Sancto Bertino, Wilhelmus abbas de Capella, Wilhelmus de Andria, Rogerus abbas Sancti Iohannis, Iohannes abbas de Alciaco, Wilhelmus prepositus Watinensis, Iohannes prepositus Formiselensis, Egidius prepositus de Lo, Iohannes prepositus de Euersham et alii quam plures abbates et prepositi, ecclesiastici ordinis plurima multitudo, et nobilis mulier Iohanna Flandrie et Hannonie comitissa cum comitatu plurimo spectabilium personarum,  et communis populi numerus infinitus. Hec translatio facta est tempore domni Ingelmari abbatis Bergensis.

Anno Domini 1211, Iohannes filius Petri comitis Britannie, frater comitis Roberti, accepit uxorem filiam comitis Campanie. Unde rex Francie aduersus comitem Campanie saisiuit duo castra ipsius comitis, Monsterolum in Fordione scilicet et Braum super Secanam [483 1Kb] . [1232.] Eodem uere anno emanauerunt  noua instituta a domno papa Gregorio de correctione nigri ordinis. [1222.] Domnus Petrus de Corbuel, Senonensis archiepiscopus, litterarum scientia non mediocriter imbutus, huic seculo ualedixit; cui successit magister Walterus cognomine Cornutus. Siwertus castellanus Bergensis, bone indolis iuuenis et moribus maturus, cum loricam et scutum et omnia arma sua parauerat, et deberet in militem promoueri, ne malicia mutaret intellectum ipsius, obiit 6 Nonas Maii. Robertus frater Ludouici regis factus est comes Atrebatensis et dominus de Lens et de Hisdino et de Sancto Audomaro; accepit uxorem filiam ducis Brabancie Hoc anno Henricus rex Anglorum accepit uxorem comitis  Prouincie, sororem regine Francorum. Obiit Godefridus Cameracensis episcopus, et successit ei magister Giuardus de Lauduno, Parisiensis cancellarius. [1237.] Eodem anno Balduinus imperator iuuenis Constantinopolitanus uenit in Franciam, et in Flandriam, et reddita fuit ei terra, que ipsum iure hereditario contingebat [484 1Kb] . [1237.] Iohanna comitissa Flandrie accepit maritum Thomam, fratrem comitis Sabaudie. [1223.] Philippus rex Francie, uir catholicus, domitor inimicorum indomitus, non sine magno gemitu matris ecclesie ultimum spiritum exalauit, et ad cenobium beati Dionisii Ariopagite delatus, ibidem cum honore debito est sepultus.





AUCTARIUM HASNONIENSE.


Monachus Hasnoniensis, Sigebertum ex codice B. describens huius additiones recepit a. 651, 690, 773, 1076, 1079, 1086, 1090, 1092, 1093, 1095, 1100, 1105; Affligemenses a. 1119, 1120, 1126, 1128, 1134, 1136, 1140. Gemblacenses a. 1142, 1146. Annales porro Blandinienses exscripsit a. 859, 861-865, 869, 870, 878-882, 885, 887, 889, 891-893, 896, 898, 912, 913, 918, 922, 928, 931-933, 938, 941, 944, 945, 949, 951, 953, 959, 960, 962, 964, 973, 975, 979, 981, 989, 994, 995, 1002, 1009, 1013, 1014, 1020, 1023, 1030, 1032, 1035, 1036, 1038, 1041, 1044, 1045, 1048, 1057, 1058, 1061, 1063, 1067-1069, 1098, 1100, 1105-1111, 1114, 1118, 1133, 1137, 1145, 1159, 1161, 1165. Preterea habet tantum sequentia, que damus ex B4* 4**.

 610. Prima fundatio ecclesie Marchianensis a beato Amando et primo abbate [485 1Kb] Sancti Petri Gandensis

670.  Fundatum est Hasnonense cenobium a Iohanne uiro illustri eiusque sorore Eulalia eque illustri, anno humanati uerbi 670, presidente apostolice sedi Adeodato papa: Theoderici uero regis, filii Clodouei regis et Baltildis regine, anno 4. Cumque architector extremam operi manum dedisset, euocato uenerando Cameracensis ecclesie antistite uindiciano, Deo sanctisque apostolis Petro et Paulo idem [486 1Kb] locus attitulatur 3 Kal. Maii. Tunc sancta Syon sponso suo iuncta, filios sancte dilectionis peperit, per quos odorem uirtutum late respersit, ita ut exultans dicere  posset: Cum esset rex in acubitu suo, nardus mea dedit odorem suum.

1068.  Restauratio Hasnoniensis cenobii a Balduino sexto marchiso Flandrensium simul et Haionensium comite; qui canonicis secularibus inde submotis, monasticis sanctionibus eundem locum insigniuit et amplioribus reditibus locupletauit, presidente apostolice sedi Alexandro papa. Cumque extremam operi manum dedisset, euocatis uenerandis episcopis, Deo sanctisque apostolis Petro et Paulo idem locus attitulatur 3 Non. Iunii. Dedicatio  Hasnoniensis ecclesie in honore apostolorum Petri et Pauli, que consecrata est a tribus episcopis, uidelicet Lietberto Cameracensi episcopo et Rabodone Nouiomensi et Rainero Aurelianensi, anno dominice incarnationis 1070, indictione 8, epacta 6, concurrente 4, ciclo 4, presidente apostolice sedi papa Alexandro, qui primitus fuit episcopus in Luca, et regnante Philippo rege Francorum, fiilio Henrici, et regnante Balduino Flandrensium et Hainensiura comite et reparatore eius loci. Sancti qui affuerunt: sanctus Marcellus papa de Altomonte  , sanctus Audomarus Tarwanensium, sanctus Piatus martir de Siclinio  , sanctus Gislenus Cellensis Cenobii, sanctus Saluius martir de ualentianis, sanctus uincentius Somniacensis  , sancti Innocentes  de Condato, sanctus Bertinus abbas, sanctus Amatus de Duaco, sanctus Winnocus abbas, sanctus Donatianus de Brugis, sanctus Wandregisilus abbas, sanctus uedastus de Attrebato, sanctus Bauo, sanctus Euerardus, sanctus Amandus de Elnone, sanctus Eubertus de Insula, sanctus Landelinus, sanctus Hugo, sanctus Aycadrus, sancta Rictrudis, sancta Eusebia, sancta Aldegundis, sancta Ragenfredis, sancta Regina, sancta Waldetrudis. Nomina abbatum qui interfuerunt; Rollandus primus abbas huius loci, Lambertus, Adelardus, Guedericus,  Ursio, Gualterus, Gualdricus, Remigius, Rainerus, Rainardus. Folcardus, Sigerus, Heribertus, Ermengerus, Walbertus. Nomina abbatissarum: Fredesendis [487 1Kb] , Gerberga.

1070. Anno incarnati uerbi 1070, 16 Kal. Aug. obiit Balduinus marchisus sextus Flandrensium et Haionensium comes, qui dedit arma Philippo regi Francorum, filius Balduini similiter principis Flandrensium ante ipsum, procuratoris eiusdem regis Philippi, in anno tercio regni sui post [488 1Kb] excessum patris.

1149. Anno dominice incarnationis 1149, indictione 12, epacta 9, concurrente uero cyclo decennouennali 10, claui  18, luna octauadecima, 4 Kal. Iulii, presidente papa Eugenio, regnante rege  Ludouico, dedicatio Hasnoniensis ecclesie facta est sollempniter in die dominica in octauis pentecostes, tota die et tota nocte ere purissimo, qui fere per 15 dies ualde pluuiosus extiterat, a domno Sansone Remensis ecclesie uenerabili episcopo et suffraganeis eius uiris nominatissimis, Goisleno Suessorum episcopo, Nicholao Cameracensium, Milone  Morinorum, Geraldo Tornacensium episcopis, in honore sanctorum apostolorum Petri et Pauli, in nomine Patris et Filii et Spiritus sancti, amen. Factum est hoc tempore domni Fulconis, octaui abbatis eiusdem loci. Consecratum est etiam in eadem die altare dominice crucis in media basilica a domno Goisleno Suessionensi episcopo, et altare in honore beati Andree apostoli in oratorio sancte Marie Magdalene feliciter, amen. Interfuit comes Montanus Balduinus quartus cum suis baronibus. Affuerunt etiam multi alii honesti uiri: Boso Remensis orbis archidiaconus, Hugo et Lucas Attrebatenses, Iohannes et Alardus archidiaconi Cameracensium, Milo Morinorum archidiaconus, et abbates quam plurimi, Sancti Theoderici  , Sancti Medardi  Humolariensis  , Sancti uincentii  , montis Sancti Martini  , Sancti Sepulchri, Sancti Autberti, Sancti Andree, Sancti Humberti  , Sancti Amandi, Sancte Rictrudis, Sancti Martini Tornacensis, Sancti Landelini de Casa Dei que dicitur de Claris fontibus  , de Pratis  , de Geralmont, de Morimonte  .





AUCTARIUM SITHIENSE.


Codex C1, preter additiones Aquicinenses a. 651, 685, 690, 777, 1048, 1076, 1079, 1080, 1084, 1086, 1087, 1088, 1090, 1092, 1093, 1095, 1096, 1099, 1100, 1105. 1109, 1111, habet sequentes, ex annalibus quibusdam Sithiensibus petitas; qui annales, ut docent Blandinienses iisdem usi, superstructi fuerunt annalibus quibusdam Sangallensibus. Inde explicatur, quod a. 807, 820, leguntur etiam apud Herimannum Augiensem abbreuiatum

640. Monasterium Sithiu a sancto Bertino edificari ceptum in honore sancti Petri.

698. Depositio eximii patris nostri Bertini, anno regiminis sui 54.

807. Hoc anno luna ter obscurata est, et sol semel.

820. Luna defecit 8 Kal. Dec.





AUCTARIUM S. IUDOCI.


Codex C2* preter additiones Aquicinenses a. 651, 685, 690, 773, 1048, 1076, 1079, 1080, 1084, 1086, 1087, 1090, 1092, 1095, 1096, 1099, 1100, 1105, 1109, has tantum habet:

795. Cenobium uero fundauit  monachorum sancti Iudoci, quod Supra mare dicitur  .

840. Cuius tempore, dum ipse in Francia regnaret, facta est eleuacio sancti Iudoci, qui uulgo Supra mare dicitur.





CONTINUATIO ATREBATENSIS.


Codicem Sigeberti exstitisse, unde C1 2, 3, 4, 5, fluxerunt, probare conati sumus supra col. 28. Eumem continuationem habuisse breuissimam inde apparet quod tres alie. Tornacensis Laudunensis Burburgensis  in primis annis ad uerbum fere conueniunt, cum tamen nullam earum ex altera exceptam esse appareat. Ea igitur, in quibus ille conueniunt, in communi illorum codicum C3, 4, 5, fonte C iam fuisse, plus quam uerisimile uidetur. Que scripta fuisse ante a. 1132 inde apparet quod in Tornacensi omnia usque ad a. 1127 ab una manu exarata sunt, tum statim sequitur a. 1132 ab alia manu. In diecesi Atrebatensi scriptum fuisse codicem, innuere uidetur a. 1115; at nequaquam certum est. Fons fuit continuationum Tornacensis, Laudunensis, Burburgensis. Ceterum plurima ex his et in annalibus Aquicinensibus et Blandiniensibus iisdem fere uerbis leguntur.

 1114. Concilium Beluacense celebratur.

1115. Obiit bone memorie Lambertus episcopus Atrebatensis.

1118. Paschalis papa obiit, et Gelasius successit. uentus uehementissimus fuit uigilia natalis Domini.

1119. Gelasius papa obiit; cui Calixtus, qui et Guido, prius uiennensis archiepiscopus, successit:  quique concilium Remis tenuit.

1123. Concilium fuit apud Romam, in quo pax inter papam et imperatorem confirmatur.

1124. Obiit Calixtus papa, et successit Honorius.

1127. Karolus comes Flandrie Brugis interficitur.





CONTINUATIO TORNACENSIS.


Codex Tornacensis C3. codicem C. fideliter descripsit cum additionibus, quas ibi iam legit, ad a. 651, 685, 690, 773, 1048, 1076, 1079, 1086, 1090, 1092, 1093, 1095, 1096, 1099, 1100, 1105, 1109, et cum continuatione eius breui, cui ipse paucissima tantum addidit in a. 1115-1127. Alius deinde annos 1132-1179 adiecit; tertius reliqua.

 1114.  Concilium Beluacense.

1115.  Obiit bone memorie Lambertus episcopus Atrebatensis, et successit Robertus de eadem urbe natus.

1117.  Paschalis papa secundus obiit, et Gelasius successit.

1119.  Gelasius papa obiit, cui Kalixtus, qui et Guido, prius uiennensis archiepiscopus, successit; quique concilium Remis tenuit.

1123.  Concilium fuit apud Romam, in quo pax inter papam et imperatorem confirmatur.

1124.  Obiit Kalixtus papa, et successit Honorius.

1127. Obiit domnus Segardus, huius cenobii [489 1Kb] abbas secundus, uir uite uenerabilis, ipsisque secularibus  potestatibus ualde reuerendus.  Karolus comes Flandrie interficitur Brugis, in ecclesia sancti Donatiani, coram altari quod est super absidam.

1132. Dedicatio ecclesie sancti Martini a domno Simone episcopo.

1136. Domnus Gualtherus abbas quartus Herimanno succedit. Eodem tempore siccitas magna fuit, et magna frugum abundantia, et ab incommodo quartane febris multi mortui sunt.

1147. Ludouicus rex Francorum Iherusalem iuit, cum magno quidem comitatu; sed inactus rediit. Nix magna, quam uehemens inundatio aquarum est  secuta.  Eodem tempore Tornacensis ecclesia proprium recuperauit episcopum.

1149. Hiemps solito asperior inhorruit, in tantum,  ut in mari plus quam tribus a littore milibus super glatiem uia preberetur, et tumescentes fluctus gelu solidati in similitudinem turrium cernerentur. Ante et post idem gelu per multos annos magna frugum penuria fuit, adeo ut aliquotiens apud Tornacum sextarius frumenti 60 solidis uenderetur.

1153. Ascalonia capitur.

1160. Domnus Gualtherus abbas 4us obiit, et domnus Iuo abbas 5us successit.

1168. Theodericus comes Flandrensis obiit, filioque suo Philippo comitatum reliquit.

1171. Domnus Thomas Cantuarie archiepiscopus martyrizatur a satellitibus Henrici regis Anglie. Quis quante uirtutis extiterit, Dominus uirtutibus et miraculis declarare non desinit. Eodem anno  Balduinus comes Montensis moritur, et apud Montes sepelitur. Cui succedit Balduinus filius eius. Eodem etiam anno nobilis ecclesia Tornacensis beate Marie semper uirginis dedicata est ab illustri uiro domno Henrico [490 1Kb] Remensi archiepiscopo, pluribus secum adunatis episcopis.

1172. Hyemps mollis et uentosa, procellis et ymbribus tediosa, et in medio Ianuarii mense choruscationes et tonitrua [491 1Kb] .

1332. Hoc tenpore redidit se Tornacensis ciuitas regi Francie, que in nullo ei ante subiecta erat, per manus cuiusdam [492 1Kb] militis dicti domini Iohannis Doucasteler, in claustro sancti Martini Tornacensis,  circa festiuitatem sancti Martini estiualis.

1333. Obiit Idus Maii dominus Guillelmus, dictus de uentadour, monachus Cluniacensis et episcopus  Tornacensis. Prefuit annis 5. Successit eidem Theotbaldus [493 1Kb] de Sausoure. Prefuit fere per unum annum.

1334. Obit. Successit dominus Andreas de Florencia, episcopus Atrebatensis. Obit dominus Guillelmus archiepiscopus Remensis Obit dominus Iohannes diuina prouidencia papa XXII Nonas Decenbris, indictione 2, epacta 14 concurrente [494 1Kb] .  Instituit dicere Aue Maria ter circa horam completorii. Conposuit et horas sancte crucis. Conposuit quandam orationem que est anima Christi. Quem qui in missa dixerit, 30g dies indulgencie obtinebit, scilicet 20 [495 1Kb] pro peccatis mortalibus et 10 [495 1Kb] pro uenialibus. Prefuit 18 annis. Successit eidem Benedictus XII anno eodem [496 1Kb] .





AUCTARIUM LAUDUNENSE.


Codex Corbeiensis C4*. preter additiones Aquicinenses a. 651, 690, 1048, 1076, 1095, 1096, 1099, 1105, paucas tantum alias habet, atque continuationem, quam Lauduni in cenobio S. uincentii scriptam esset apparet. Alie autem manus due s. XII et XIII pauca postea hic illic margini ascripserunt, que in monasterio Corbeiensi nata, a Laudunensibus segregauimus. Laudunensis continuatio, in primis Atrebatensem excipiens, uariis temporibus scripta uidetur. Integram in opus suum recepit a 1154 continuator Premonstratensis.

 928.  qui Lauduni consecratus est.

1052. Elinandus Lauduni fit episcopus.

1053. Hic Leo Remis ecclesiam beati Remigii consecrauit.

1096. Elinandus bone memorie obit. Quo episcopante mulier quedam de uilla ipsius, que Ciuiacus dicitur, generum suum strangulasse conuicta, dum ob hoc ut cremaretur, a populo traheretur, in ecclesia beate Marie orandi licentiam sibi dari impetrauit; ubi in intimo cordis compuncta, prostrata pauimento, illud crimen qualiter commiserit, cum multis lacrimis professa, ipsam misericordissimam Dei matrem in tanto discrimine interuentricem sibi affore postulabat. Inde ad locum supplicii ducta, in domuncula quadam, qua cremanda erat, ad stipitem  firmis uinculis religatur. Deinde ignis supponitur; quo consumpto iterum iterumque ab inimicis ipsius reparato, ipsa uestimento et ipsis crinibus illesis, piissime Domini matris interuentu ex ipso incendio intacta, omni populo Laudunice ciuitatis applaudente, regreditur. Hoc autem miraculum in quodam libro in ecclesia beati uincentii exaratum latius inuenitur. Elinando in episcopatu succedit Ingelrannus  .

1104. Ingelrannus Laudunensis episcopus obiit; Waldricus, regis Anglorum cancellarius, in episcopatu ei succedit.

1113 ualdrico Hugo Aurelianensis decanus succedit  in episcopatu, septem tantum mensibus uiuens. Hugoni Bartholomeus succedit. Mater ecclesia beate Marie Lauduni denuo consecratur.

1114.  Concilium Beluacense a Conone Romane sedis legato celebratum.

 1115.  Obiit bone memorie Lambertus episcopus Atrebatensis.

1117. Magister Anselmus  obiit Idus Iulii, die dominica.

1118.  Paschalis papa secundus obiit; et Gelasius succedit. Terremotus factus est apud nos 5 Idus Ian., feria quarta. uentus uehementissimus uigilia natalis Domini, durans per totum diem et noctem.

1119.  Gelasius papa obiit; cui Calixtus, qui et Guido, successit, prius uiennensis archiepiscopus; quique concilium Remis tenuit.

1121. Hoc anno preficitur abbas Syefridus ecclesie beati uincentii Laudunensis cenobii.

1122. Moritur domnus Adalbero eiusdem ecclesie  [497 1Kb] , uir totius honestatis et prudentie. Eodem anno Lauduni secundo facta est commotio [498 1Kb]

1123  Concilium fuit apud Romam, in quo pax inter papam et imperatorem confirmatur

1124  Calixtus papa obiit, et successit Honorius. Henricus rex Lotharingie, congregata quanta potuit militum multitudine, intrare uoluit terram regis nostri, qui similiter infinitam multitudinem tam militum quam peditum adunauerat. Quo audito, rex Lotharingie destitit a temerario incepto suo. Et hoc factum est 19 Kal. Sept.

1127.  Karolus comes Flandrie proditione interficitur.

1128. Drogo primus abbas in ecclesia sancti Iohannis Lauduni, eiectis inde monialibus, 17 Kal.  Iun. feria quarta, ordinatus est.

1129. Moritur abbas Syefridus; succedit Anselmus. Philippus puer ungitur in regem, die pasce 18 Kal. Mai, patre presente.

1130. Thomas de Marla occubuit 6 Idus Nouembr.

 1131. Philippus rex dum in ciuitate Parisius, sicut puer, equum suum deduceret, porcus pedibus equi se submittens, equum super ipsum precipitem dedit, et ita puer subita et miseranda morte preuentus est, 3 Id. Oct. Suessionis ecclesia beati Medardi ab Innocentio papa consecratur, Id. Oct. Ludouicus, frater Philippi nuper defuncti, adhuc puer consecratur in regem ab Innocentio papa, Remis in concilio 8 Kal. Noubr.

1132. Fara castellum  obsessa est a Ludouico rege Francorum, a Nonis Maii usque 7 Idus Iulii; nec tamen capta.

1133. Eclypsis solis facta est 4 Non. Aug. feria 6, hora 5.

1134. Henricus rex Anglie obiit. Stephanus nepos  eius de sorore in regnum succedit.

1135. uentus nimius 5 Kal. Nouembr., qui turres et edificia multa diruit. Mare terminos suos egressum, partem Flandriarum cum habitatoribus suis inopinate submersit.

1136. Anno 1130, Honorio papa defuncto, factis partibus Gregorius, qui Innocentius dictus est, et Petrus de Leone eliguntur. Sed Innocentio in honore confirmato, Petrus reprobatur. Dissencio uero inter illos de papatu extunc orta, durat adhuc in hunc 1136um annum. Huius rei causa in ipso 1136o anno imperator secunda uice Romam profectus est. Hic Innocentius anno 1131, pontificatus uero sui secundo, in die palmarum Lauduni ad sanctam Mariam in sede episcopali missam celebrauit; in secunda  uero feria sequenti in ecclesia beati uincentii.

1137. Siccitas, quantam nemo, qui tunc uiueret, se uidisse uel ab antecessoribus suis se audisse testabatur, ita ut fontes et putei, quidam et de fluminibus siccati sint. Hoc eodem anno comes Pictauensis ad Sanctum Iacobum in Galatia  causa orationis profectus, in sancto die parasceue in ipsa ecclesia beati Iacobi ante altare, ubi et sepultus est, obiit. Huius filiam Ludouicus puer rex Francie apud Burdegalam, uniuersis optimatibus Francie presentibus, quam solempnibus nuptiis duxit uxorem, Ludouico rege patre suo adhuc uiuente, qui tamen fere intra eundem mensem Parisius defunctus  est, et apud Sanctum Dionisium ante maius altare sepultus, Kal. Aug. Hoc ipso anno Liuterius imperator, post subactam in fidelitate Romane ecclesie Apuliam in patriam rediens, mortuus est. Cui Conradus succedit.

1138. Habitaculum seruorum Dei in loco, ubi dicitur Ad montem Dei  , construitur; ubi degentes regulariter uiuunt, adquirunt regnum celorum precibus ac ieiuniis, carnis repugnantiam cilitiis domant asperrimis. Obiit domnus Ebalus, monacus Sancti uincentii Lauduni, uir in omni litterarum scientia clarissimus.

1139. Tempestas uehemens oritur 6 Non. Iulii, quatuor fere continuis perseuerans noctibus, cum tonitruis et maximis coruscationibus.

 1140. Inter Ludowicum regem Francorum et papam Romanum facta dissensione grauiter ecclesia perturbatur, hac uidelicet ex causa, quod defuncto Bituricensi archiepiscopo missus est a domno papa eidem ecclesie pastor consecratus; sed a rege et aliis quibusdam repudiatus, in archiepiscopatum nequaquam admittitur.

1141. uentus uehemens oritur 14 Kal. Febr., pene durans tota die: horribili impetu monasteria domusque subruit, arbores annosas terre cequat, iram Dei peccatis exigentibus promeritam erga genus humanum manifestat. [Cuius etiam uiolentia una turrium ecclesie Corbeiensis debilitata et a suo statu commota corruit, et de sua ruina dampnum  pariter et mesticiam habitatoribus intulit [499 1Kb] .]

 Innocentius papa moritur. Succedit ei Guido, qui et Celestinus.

 Pax redditur [501 1Kb] ecclesiis Galliarum, Celestinus papa moritur. Succedit in papatum Lucius. . . [502 1Kb] .

 Lucio substituitur Eugenius. Huius Romani iugum detrectant; quique nimis insolescentes ausu feritatis ingenite, patricium sibi statuunt, qui rei publice curam gerat, et uices imperatoris eo absente suppleat.

[Sequentem huius operis seriem require apud uallem Lucentem [504 1Kb] .]





AUCTARIUM CORBEIENSE


 419. Hic ceperunt Franci reges habere, qui prius duos duces uel iudices consueuerant habere super se; primumque regem sibi statuunt Pharamundum, Marcomiri sui ducis filium.

662. Hic Lotharius fuit rex decimus.

 664. Floruit Theodefridus primus abbas Corbeiensis.

807. Sanctus Adalardus Corbeiensis abbas nonus, patruelis Karoli imperatoris, pollet in Gallia.

815. Corbeiensis abbas cum fratribus et sororibus  suis pluribusque proceribus regni a Ludouico imperatore dampnatur exilio. In cuius locatur sede uir uenerabilis abbas 10us nomine Adalardus. Hic primum cepit edificare nouam Corbeiam.

821. Adalardus Corbeiensis abbas aliique proceres regni reuocantur ab exilio, nisi quos mors uita priuauerat, pristinisque honoribus relocantur.

827. Adalardus Corbeiensis abbas celeberrimus inter Francos extitit.

 828. Ratbertus cognomento Paschasius, discipulus sancti Adalardi, omnium diuinarum scripturarum perscrutator, floret in Gallia.

844. Hic Karolus post imperii diuisionem fuit Francorum rex primus. Hic Lotharius fuit pii Ludouici, Karoli magni filii, filius, imperator tercius.

885. Hic Karolus fuit Ludouici Germanorum regis, pii Ludouici imperatoris filii, filius.





CONTINUATIO PRAEMONSTRATENSIS


Damus ex codice B1 continuationem, que Laudunensi superstructa, huic ante a. 1126 nil fere inserit nisi magnos centones ex uita Norberti consutos, in sequentibus permulta addit aliunde petita, que magnam cum ualcellensi cognationem produnt. Post a. 1145 excepit fortasse codicem uallis Lucentis, de quo cf. supra col. 31. Auctorem ignoramus; facile tamen apparet fuisse Premonstratensem, diecesis Laudunensis uel Remensis. Scribere cepit non ante a. 1146, quo anno desinit auctarium Laudunense; ultra initium anni 1155 opus non deductum fuisse ab auctore, ostendit continuatio Ursicampina, que nostram excepit integram, et ipsa iterum excerpta a Nicolao Ambianensi. uincentio Roberto Altissiodorensi. ualcellensis etiam atque Burburensis nostro use uidentur.

 Post Iuonem, qui uita atque doctrina sua Carnotensem ecclesiam illustrauit, quique inter cetera opera sua illud uolumen, quod decreta Iuonis dicunt, sua industria utiliter compilauit, Giffridus, uite merito ac prudentia uenerabilis, Carnotensem ecclesiam rexit. In Remensi quoque metropoli post Manassem illustrem uirum, exturbato inuasore Geruasio, Radulfus successit  , qui uiridis cognomen habuit.  Waldrico Laudunensi episcopo a sue urbis ciuibus nequiter perempto, Hugo Aurelianensis ecclesie decanus substituitur. Quo post septem menses mortuo, uir illustris Bartholomeus ad episcopatum Laudunice ciuitatis prouehitur. Cuius industria et episcopalis ecclesia, que incensa fuerat, in breui reparata iterum consecratur,  et ciuitatis ac prouincie desolatione subleuata, in multis locis, in quibus antea nunquam fuerat, religionis feruor et Dei cultus fundatur, et inde in multas ac remotas et etiam transmarinas regiones propagatur.


1114. R. 8. F. 5. A. 14. H. 4.

 In ciuitate Beluacensi a Canone sedis apostolice legato concilium celebratur.


1115. 9. 6. 15. 5.

 Lambertus bone memorie Atrebatensis episcopus obit, eique in episcopatu Robertus succedit.


1116. 10. 7. 16. 6.

 Hoc tempore Norbertus, loci et ordinis Premonstratensis fundator, de partibus Lotharingie  oriundus, genere, diuitiis atque facundia ipsis etiam summis principibus familiaris atque notissimus, diuino feruore succensus, postposita seculi pompa, repente ad uotum suum diaconus et  presbiter simul ordinatus, paupertatis Christi tunicam induitur; et uerbo predicationis feruentissime instans, baiulans sibi crucem nudam, nudus Christum sequitur. Quorundam etiam religiosorum moribus exploratis, artioris uie propositum et tunc temporibus inauditam districtionem arripit; et per aliquantum temporis nudis incedens pedibus in brumali rigore, uerbum Dei spargens, multos ab errore conuertit.


1117. 11. 8. 17. 7

 Anselmus Laudunice ciuitatis magister nominatissimus, litterarum scientia clarus, uir morum honestate et consilii maturitate uenerabilis, obit; qui utili studio et sollerti industria, inter cetera opera sua, etiam in psalterio glosas marginales  atque interliniales de auctenticis expositoribus elimata abreuiatione ordinauit.


1118. 12. 9. 18. 8.

 Paschalis papa obit, eique Gelasius, Romane ecclesie cancellarius, in pontificatu succedit. Terremotus factus est apud nos 5 Id. Ian. 4 feria. uentus uehementissimus in uigilia natalis Domini, per totam diem et noctem durans.  Gelasius papa, indicto Remis consilio, transgrediens Alpes in Gallias uenit. Ad quem uir Dei Norbertus, nudis ut erat incedens pedibus, accessit; eique animi sui propositum pandens, licentiam et auctoritatem seminandi ubique uerbum Dei ab eo accepit. Inde usque ualentianas rediens, infra quindecim  dierum spacium tres socios, quos solos habebat, morte prereptos amisit; et ibidem pro tribus unum recepit, Hugonem uidelicet, qui ei in regimine Premonstrate ecclesie successit.


 1119. R. 13. F. 10. A. 19. H. 9.

 Gelasius papa apud Cluniacum moritur, et Guido uiennensis archiepiscopus, Stephani Burgundiorum comitis germanus, in papatum eligitur; et ab eo concilium a predecessore suo indictum Remis celebratur. Balduinus Flandriarum comes, Kalixti pape de sorore Clementia nepos, Willelmum filium Roberti Normannorum comitis, a fratre suo Henrico rege Anglorum captiuati, Normannie potenter restituere uolens, post occupatam magnam eiusdem Normannie partem, in capite uulneratus obiit  Cui consobrinus eius Karolus, Kanuti Danorum regis filius, in principatu succedit.


1120. 14. 11. 20. 10.

  uir Dei Norbertus, a papa Kalixto Bartholomeo Laudunensi episcopo specialiter commendatus, cum ei ecclesia beati Martini a predicto episcopo offerretur, tum propter urbis uiciniam, cum quia eiusdem ecclesie clerici propositi et uite eius austeritatem horrebant, eam reliquit; et ab episcopo diuersis eiusdem prouincie locis religioni congruentibus sibi ostensis, tandem diuinitus in loco Premonstrati resedit, ibique solitarius religiosam uitam agere cepit; et tempore quadragesime ad colligendos socios solus egressus, ante pascha cum tredecim sociis rediit, et cum his in Premonstrato loco secundum canonice institutionis normam ad tenorem regule beati Augustini Deo militare cepit.


 1121. 15. 12. 21. 11.

 In Premonstratensi ecclesia cuidam fratri altius de ineffabili trinitate, que Deus est, cogitanti, in matutinis demon astitit, et ei tria gestans capita apparuit, Trinitatem se esse contestans, et ob fidei sue meritum Trinitatis uisione eum dignum esse affirmans. Sed frater paululum premeditatus, cum non sibilum aure lenis, sed fetidum uentum turbinis sentiret, inimici dolum agnouit, et ei conuicians, recedere compulit. Qui tamen eum postea aliis modis delusit. Mortuo Lamberto Nouiomensi episcopo, Symon, Ludouici regis Francorum patruelis, successit in eius loco.


1122. 16. 13. 22. 12.

  Norberto instantius uerbum Dei predicante, apud Niuigellam puelia per annum a demonio uexata coram ipso adducitur; eoque euangelia et exorcismos super illam multiplicante, demon irridens cantica canticorum a principio usque ad finem per os puelle edidit, ac deinde uerbum e uerbo interpretans in Romana lingua, et postmodum in Teutonica, totum expressit. Sed Dei seruo artius insistente, cum in monachum astantem intreundi licentiam quereret nec acciperet, illo die se non exiturum esse respondit, et tota die coram populo plurimum cum eo contendit. Sacerdos inpransus permanens, et noctem oratione continuans, mane cum presente puella et demone per os eius plurima garriente diuina celebraret, inter ipsa sollempnia fetentis urine  feda relinquens uestigia aufugit, uasque possessum reliquit.


1123. 17. 14. 23. 13.

 Concilio Rome celebrato, pax inter regnum et sacerdotium reformatur, et ius inuestiturarum episcopalium ab imperatore exfestucatur.  Norberto ad querendas sanctorum reliquias Coloniam ueniente, et suis indicto ieiunio, orationibus instante, una de numero undecim milium uirginum nomen suum et locum, ubi iacebat, specialiter designans, in crastino sollempniter leuata, et cum aliis sanctorum reliquiis ad locum Premonstratum est ab eo translata. Sequenti uero die apud Sanctum Gereonem in oratione pernoctans, mane facto in medio ecclesie, ubi nullum apparebat  sepulture uestigium, effodi precepit, et corpus sancti Gereonis integrum absque cerebro honorifice et diligenter collocatum inuenit; sicut et de ipso legebatur, quod pars capitis, et non totum caput, abscisum fuit. Quod cum honore et reuerentia a clero et populo eleuatum est, et inde pars uiro Dei donata est. Inde Premonstratum rediens, et quadraginta iam clericos cum multis laicis secum habens, professionem eos facere secundum apostolicam institutionem et canonicam regulam beati Augustini docuit, et ad uoluntariam paupertatem et promptam obedientiam ceteraque militie spiritualis instrumenta eosdem diligenter instituit. Cui non multo post quidam comes de Westphalia Godefridus cum  uxore sua conuersionis gratia se contulit, et tria loca in allodio suo, castrum uidelicet Capenbergense, locum Elostathensem, Warlarensem, diuino cultui per eum mancipauit. Cuius exemplo compunctus comes Teobaldus homini Dei se familiarissimum fecit, et eius monitis atque consilio multa postmodum erga pauperes uel quoslibet religiosos liberalitate atque munificentia uti cepit.


1124. 18. 15. 24. 14.

 Obiit bone memorie papa Kalixtus, eique in papatu succedit Honorius.  Ad quem proficiscens pater Norbertus, et ab eo honorifice susceptus, et que flagitabat digne consecutus, Parthenopolis se futurum episcopum diuinitus agnouit. Et rediens, cum in die pasche apud Herbipolim  in populi frequentia missam celebraret, ceca mulier, ipso post sumpta mysteria in oculos eius sufflante, uisum recepit. Unde quidam diuites compuncti, se et sua Deo reddiderunt, et ecclesiam ibidem edificantes, diuino cultui per manum predicti patris eam mancipauerunt. Inde Premonstratum rediens, in ecclesia beati Martini, que sita est in suburbio Lauduni, quendam de suis, domnum uidelicet Gualterum, abbatam primum consecrari fecit; cuius industria, Deo cooperante, eadem ecclesia tam in temporalibus quam in spiritualibus in tantum est in breui multiplicata, ut famam bone opinionis et propagines sancte plantationis in exteras ac longinquas iam extenderet regiones, uidelicet in Neruiam, in Flandriam, in Angliam, in Wasconiam,  in Gothiam, in Hispaniam, in Burgundiam; quas omnes prouincias per eandem domum bono iam uidemus odore respersas. In uiuariensi etiam ecclesia de fratribus suis abbatem tunc ordinari fecit. Ubi cum ad introitum fratrum malignus spiritus hominem quendam inuasisset, et eum per biduum uexasset, per uirum Dei expulso demone curatus est. In castro nichilominus Antwerpiensi ecclesiam ordinandam hac de causa suscepit. Oppidani castri illius a quodam heretico Tanchelmo seducti, paulatim a fide et bonis moribus desciuerant, quia idem hereticus nimie subtilitatis, cum tamen esset laicus, sed multis etiam disertis clericis in sermone acutior, sacri ordinis ministros et episcopalem ac sacerdotalem gradum nichil esse dicebat, corporis et  sanguinis Christi perceptionem sumentibus ad salutem prodesse negabat; in precioso apparatu et uestibus deauratis incedens, triplici funiculo crinibus intortis, uerbis persuasibilibus et conuiuiorum apparatibus suos, qui eum circiter tria milia armati sequebantur, alliciebat, et per eos in resistentes sibi cedibus seuiebat. Credebant ei et reuerebantur eum, in tantum ut aqua, qua corpus lauisset, biberent et pro reliquiis asportarent; cum tamen tante incontinentie et inpuritatis esset, ut filias in matrum presentia, sponsasque maritis intuentibus corrumperet, et hoc opus spirituale esse assereret. Qui tandem post multos errores et multas cedes, dum nauigaret, a quodam presbitero in cerebro percussus occubuit. Sed nec post eius mortem error ipsius tam facile  extirpari potuit. Propter quod a clericis loci illius ecclesia cum aliquantis redditibus per manum episcopi Norberto ordinanda datur, sperantibus, quod per eius salutarem doctrinam heresis illa de medio tolleretur. Quod et factum est. Siquidem ipso predicante compuncti uiri et mulieres, corpus dominicum, quod in cistis et foraminibus per decem annos et amplius reposuerant, attulerunt, et per eius doctrinam paulatim ad sanam fidem resipuerunt. Radulfo Remorum archiepiscopo obeunte , Rainaldus succedit in presulatu Remensis ecclesie. uenetiani nauali exercitu Ascalonem obsidentes, accepta ab Ascalonitis pecunie taxatione, recedunt, et Tyrum aliquandiu obsessam in deditionem accipiunt.  Balduinus rex Ierosolimorum a Saracenis preuentus capitur, et post diutinam captiuitatem data pecunie estimatione relaxatur.  Henricus imperator congregata exercitus infinita multitudine, fines regni Francorum irrumpere disponit; sed Ludouico Francorum rege cum infinito nichilominus exercitu in occursum eius properante, consilio principum et episcoporum ab inutili proposito desistit. Et hoc factum est mense Augusto. Henricus imperator Montionem castrum capit, et Rainaldum eius comitem captum secum abducit.


 1125. R. 19. F. 16. A. 25. H. 15.

Fames permaxima grassatur in Gallia, in qua Karoli, inclyti marchionis Flandrie, liberalis emituit munificentia; qui innumerabilibus diuersis in locis pauperibus cotidiana ministrabat uictus stipendia.


1126. 20. 17. 26. 16.

 Henrico imperatore mortuo, quibusdam principibus, maxime de Sueuia et Alemannia, nepotem eius Cuonradum in regnum sublimare uolentibus, alii Lutherum Saxonie ducem, uirum consilii et bellicosum, in regem prouehunt.


1127. 1. 18. 27. 17.

Post mortem Lisiardi episcopi  , Suessorum fit episcopus Ioslenus, uir consilii. Cameraci quoque  post Burchardum Herimannus episcopatum tenuit. Quo post triennium extruso, Lietardus ei successit; qui et ipse post quattuor annos repudiatus  , Nicholaum successorem habuit.  Parthenopolitane ciuitatis archiepiscopo defuncto, cum clerici et ciues eiusdem urbis coram imperatore Luthero ad eligendum archiepiscopum apud Spiram conuenissent, nutu domni Gerardi Romane sedis legati, qui tunc forte aderat, et postea factus est papa Lucius, nec non et Alberonis Metensis primicerii, qui postea factus est Treuirorum archiepiscopus, Norbertum Premonstrate ecclesie patrem, qui pro quibusdam causis eo forte aduenerat, in pastorem eligunt, et regali prosequente coniuentia, ad sacerdotium prefate urbis prouehunt. Karolus  comes Flandrie, pro executione iustitie quibusdam suorum perosus, diebus quadragesime in ecclesia, ubi missam auditurus uenerat, orans cum quibusdam suis proceribus, ab eis interficitur. Quod scelus prouincie totius zelo et unanimi concursu tanta est seueritate uindicatum, ut non facile possit occurrere tam districte ultionis exemplum. Willelmus, Roberti Normannie quondam comitis filius, electione principum et coniuentia Ludouici regis Francorum substituitur in principatum. Quem patruus suus Henricus Anglorum rex suspectum habens, eo quod ipso exheredato patrem eius Robertum captiuum teneret, principes Flandrie aduersum eum in rebellionem suscitat. Qui Theodericum Karoli consobrinum de Alsatia contra eum accersiunt,  et Willelmo post biennium per uulnus mortuo, ad principatum prouehunt. Fulco successit Balduino in regno Ierosolimitano.


1128. 2. 19. 28. 18.

 Lauduni in ecclesia sancti Iohannis, consilio regis et principum, monialibus, que male infames erant, eiectis, et monachis in earum locum substitutis, Drogo, religione et facundia uenerabilis, a Bartholomeo episcopo primus abbas ordinatur; qui postmodum a papa Innocentio Rome Ostiensis episcopus cardinalis consecratur .


 1129. R. 3. F. 20. A. 29. H. 1.

 Norbertus archiepiscopus in ecclesia sancte Marie apud Magedeburch, expositis clericis secularibus, sui ordinis fratres collocauit, et, ut inibi ad tenorem regule, quam Premonstrati instituerat, Deo militarent, ordinauit. In Premonstratensi quoque ecclesia successorem sibi domnum Hugonem, qui ab inicio paupertatis sue socius fuerat, abbatem ordinari fecit. Sed et ad Andwerpiensem atque Floreffiensem ecclesiam ad regimen fratrum nominatos patres destinauit.  Anselmus abbas, postmodum episcopus Tornaci, succedit Seifrido in ecclesia sancti uincentii de monte Lauduno. Philippus puer, Ludouici Francorum regis filius, Remis in regem ungitur, die pasche, 18  Kal. Maii, patre presente.


1130. 4. 21. 30. 2.

 Honorio papa defuncto, factis partibus, Gregorius et Petrus de Leone ad papatum eliguntur, et Gregorius Innocentii, Petrus Anacleti nomine alterantur.  Sed Petro ob parentele sue fortitudinem apud Sanctum Petrum commorante, Innocentius Roma egressus in Gallias proficiscitur, et Gallicana sibi adherente ecclesia, conciliis celebratis primo Remis, secundo Pisis, in papatu confirmatur, et Petrus ab omnibus Gallie et Germanie episcopis anathematizatur. Iohannes pie memorie Morinorum episcopus obiit; eique Milo abbas de sancti Iudoci ex ordine Premonstratensium succedit. Roberto quoque Atrebatensium episcopo  defuncto, Aluisus abbas ordinatur episcopus in eius loco.  Thomas de Marla in suo proprio conductu negotiatores dolo capiens, a rege Ludouico cum exercitu impetitur, et a Radulfo uiromandorum comite uulneratus et captus, Lauduni moritur.


1131. 5. 22. 31. 3

 Innocentius papa Lauduni in ecclesia sancte Marie dominica in ramis palmarum, et tercia feria sequenti in ecclesia beati Martini diuina mysteria celebrauit. Philippus puer nuper in regem unctus, dum in ciuitate Parisius equo uehitur, porcus equi pedibus se forte summittens, equum super ipsum precipitem dedit, et de eius subita et miseranda  morte Francis luctum induxit, 3 Id. Oct. Ecclesia sancti Medardi Suessionis ab Innocentio papa consecratur. Concilio Remis habito, presente Francorum rege Ludouico, filius eius Ludouicus in regem consecratur a papa Innocentio, 8 Kal. Nou. Sub his temporibus ordo canonicus Premonstratensium, et monasticus Cisterciensium, quasi due oliue in conspectu Domini, pietatis lumen et deuotionis pinguedinem mundo ministrabant, et quasi uites fructifere, religionis palmites circumquaque propagabant, et per omnes fere christiani orbis terminos bone opinionis paulatim odore diffuso, nouas abbatias, ubi antea Dei cultus non fuerat, construebant.  Unde etiam in Syriam et Palestinam de Premonstrato fratres missi, nonnullas abbatias edificauerunt. Eratque circa hec tempora pulchra ac decora facies ecclesie, diuersorum ordinum ac professionum circumdata uarietate; dum hinc Premonstratenses, hinc Cistercienses, inde Cluniacenses monachi, tum etiam diuersi habitus atque professionis sanctimoniales et mulieres Deo deuote, in continentia atque paupertate sub obedientie iugo regulariter uiuentes, feruore religionis inuicem prouocarent, et noua certatim diuersis in locis monasteria fundarent. Cum his etiam monachi Cartugienses et ipsi paulatim pullulabant; qui pre ceteris continentes, pesti auaritie, qua plurimos sub religionis habitu laborare uidemus, terminos posuerunt, dum certum  numerum hominum, animalium, possessionum, quem eis pretergredi nullo modo liceat, statuerunt; et ipsi singulas singuli cellas habentes, ac raro uel ob Dei cultum, uel ob mutuum in caritate solacium conuenientes, perfectius mori mundo et ceteris diligentius uiuere Deo elegerunt. Inter quos Gigo, prior Cartusie, religione ac sapientia eminentissime floruit; et de eadem domo Hugo, ex priore Gratianopolitanus episcopus, postmodum uiennensis metropolitanus, in ipsius religionis districtione insignis claruit. Ad hec etiam milites templi Ierosolimitani, fratres quoque de hospitali, sub religioso habitu continenter uiuentes, ubique se multiplicando diffundebant, et que poterant, uel de laboribus propriis, uel de fidelium elemosinis, ad opus Deo  militantium et infirmorum quorumque ac pauperum Ierosolimam mittebant.


1132. 6. 23. 32. 4.

 Fara castrum a Ludouico Francorum rege obsidione cingitur, a Nonis Maii usque ad 7 Idus Iulii; nec tamen capitur.  Eclypsis solis facta est 4 Non. Aug. fer. 6 hora 6  .


1133. 7. 24. 33. 5.

 Lutherus imperator expeditionem in Italiam parat; et cum episcopis et archiepiscopis papam Innocentium Romam deducens, contra Petrum Leonis, qui monasterium sancti Petri munierat, eum in episcopio Lateranensi in sede pontificali potenter collocat. Ipsum uero Liutherum Innocentius  papa ibidem in imperatorem consecrat.


1134. 8. 25. 34. 6.

 Norbertus archiepiscopus, uir potens in opere et sermone, multorum monasteriorum fundator, et sancte religionis eximius propagator, Innocentii pape catholici equissimus fautor, Petri uero scismatici iustissimus execrator, cum imperatore Liuthero ab expeditione Italica regressus in ciuitatem suam, non multo post infirmitate corripitur, et in ea per spatium quatuor mensium laborans, episcopatu sapienter ac fideliter ministrato per annos octo, astantibus fratribus, data benedictione, moritur. Cum de sepultura inter clericos maioris ecclesie et  fratres sancte Marie contentio fieret, res ad imperatorem delata est, et ex eius precepto in ecclesia sancte Marie cum filiis ac fratribus, quos in Christo genuerat et Christo educauerat, sepultus est. Cuius extitit in Christo dormitio 8 Id. Iulii.


1135. R. 9. F. 26. A. 35. H. 7.

 Henricus obit, rex Anglie, uir in regni sui amministratione singularis seueritatis atque censure. Cui Stephanus de sorore nepos in regnum succedit, sed magna parte regni mutilatus, non multo post totam Normanniam amittit. Filia enim regis Henrici Mathildis, que primo nupserat Henrico imperatori, postmodum Giffrido comiti Andegauensi, ope regis Francorum Ludouici Normannie ducatum occupat, et in ipsa Anglia magnas ei molestia atque  calamitates suscitat. Quem etiam bello postmodum cepit; sed pro comite Roberto fratre suo, a regina Anglie capto, eum relaxauit.  uentus nimius 5 Kal. Nou. fuit, qui turres et edificia multa diruit.


1136. 10. 27. 1. 8.

 Mare terminos suos egressum, inopinate submersit cum habitatoribus suis partem Flandriarum.


1137. 11. 28. 2. 9

 Siccitas tanta fuit in Francia, quantam nemo, qui tunc uiueret, se uidisse uel ab antecessoribus suis audisse testaretur, ita ut fontes et putei, quidam etiam fluuii siccarentur. Imperator Liutherus secundam facit expeditionem in Italiam. Comes Pictauiensis Willelmus ad Sanctum Iacobum in Galatia  orationis causa proficiscitur, et in 6 feria parasceue in ecclesia beati Iacobi moritur, et ante altare sepelitur. Qui moriturus proceres suos, quos secum habebat, contestatur, ut filia sua maior Alienordis Ludouico iuniori Francorum regi cum Aquitanie ducatu uxor tradatur.  Quam predictus Ludouicus apud Burdegalam, optimatibus regni presentibus, iungit sibi nuptiis quam sollempnibus. Cuius pater Ludouicus intra eundem fere mensem apud Parisyus defunctus, in ecclesia beati Dyonisii ante corpus ipsius est sepultus, Kal. Aug. 28 anno regni sui. Liutherus imperator post subactam in fidelitate Romane ecclesie Apuliam rediens in patriam suam moritur; et Cuonradus, qui ante ipsum imperium affectauerat, Henrici imperatoris de sorore  nepos, ad regnum prouehitur.


1138. 1. 1. 3. 10.

Obit Drogo bone memorie Ostiensis episcopus, uir religione ac sapientia clarus. Petrus Leonis, qui per scisma presulatum Romane sedis contra Innocentium inuaserat, et ecclesie Dei magno scandalo iam per octo annos fuerat, Dei iudicio percussus obit ; et ab eo ordinatos degradari, nec ultra ad sacros ordines promoueri, Innocentius papa decernit. His temporibus quidam pseudoimperator in partibus Alemannie surrexit, qui per aliquot  annos apud Solodorum in reclusione uiuens egressus inde, imperatorem Henricum se esse mentiendo dixit. Qui cum multos seducendo sibi allexisset, in tantum ut pro eo etiam graues pugne et homicidia fierent, aliis eum recipientibus, aliis seductorem palam profitentibus, tandem declarata eius falsitate. Cluniaci in monachum attonsus est.


1139. 2. 2. 4. 11.

Rainoldo Remorum archiepiscopo defuncto  , ecclesia Remensis per biennium fere pontifice caruit; et tandem hoc anno Samson de clero Carnotensis ecclesie Remensem presulatum suscepit. Florebat hoc tempore Gallicana ecclesia per uiros religione ac sapientia illustres, Milonem Morinensem episcopum, humilitatis uirtute precipuum, Aluisum  Atrebatensem, liberalitate atque consilio et facundia clarum, Godefridum Lingonensem, Hugonem Autisiodorensem, Ioslenum Suessionensem, Giffridum Catalaunensem, Albericum Bituricensem archiepiscopum, scientia litterarum atque consilii prudentia clarissimum. Inter hos et alios multos tunc claros scientia uiros etiam Bernardus Clareuallensis abbas, uir opinatissime religionis, eminentissime clarebat; qui uerbi Dei feruentissimus predicator et innumerabilium monasteriorum fundator, multas cotidie animas ad studium religionis et sancte paupertatis propositum inbuebat.  Habitaculum seruorum Dei in loco qui dicitur Ad montem Dei construitur.


1140. 3. 3. 5. 12.

 Hugo Parisiensis Sancti uictoris canonicus, religione et litterarum scientia clarus et in septem liberalium artium peritia nulli sui temporis secundus, obit  . Qui inter multa que utiliter scripsit, etiam librum de sacramentis ualde necessarium, duobus uoluminibus comprehensum, edidit. Senonis presente rege Ludouico episcoporum et abbatum religiosorum fit conuentus contra Petrum Abelardum, qui quadam profana uerborum uel sensuum nouitate ecclesiam scandalizabat. Qui ab eis interpellatus, cum esset responsurus, de iustitia ueritus, audientiam apostolice sedis appellauit; et sic euadens, non multo post Cabiloni ad Sanctum Marcellum obiit.  Inter regem Ludouicum et comitem Theobaldum  simultatis germen pullulat,  pro eo quod comes cum rege in Aquitanicam expeditionem proficisci detrectat.


1141. 4. 4. 6. 13.

Rogerus de Sicilia post occupatum Calabrie et Apulie principatum, papam Innocentium bello cepit; et facta cum eo qualicumque pace, ut ab eo in regem coronaretur, obtiniut; sicque primus de Normannorum genere regis sibi nomen usurpauit, et postmodum etiam in Affrica nonnullas ciuitates siue prouincias occupauit. Castrum Bullonium, quod Rainaldus comes iniuste tenuerat, capitur ab episcopo  Leodii.  Orta dissensione inter papam Romanum et Francorum regem Ludouicum, ecclesia Gallicana turbatur; simultas, que sopita putabatur inter regem et ipsum, cepit repullulare. Imperator Constantinopolitanus, Anthiochia aliquandiu obsessa, pacem tandem cum principe fecit, et ciuitatem intrauit; sed uenationi insistens, dum arcum uehementius intendit, toxicata sagitta a semetipso uulneratus in sinistra manu, obiit, captis ante nonnullis Turcorum presidiiis. Et post eum filius eius Manuel imperium sumpsit.


1142. R. 5. F. 5. A. 7. H. 14.

Radulfus uiromandorum comes uxorem suam dimittit, et sororem regine Petronillam ducit. Propter quod instantia comitis Theobaldi mittitur Iuo  Romane sedis legatus, qui et Radulfum comitem excommunicauit, et episcopos Laudunensem Bartholomeum, Nouiomensem Symonem, et Petrum Siluanectensem, qui diuortium illud fecerant, suspendit.


1143. 6. 6. 8. 15.

 uentus uehemens 14 Kal. Febr. horribili impetu monasteria domosque subruit, arbores annosas terre cequans. Ludouicus rex uitriacum castrum comitis Theobaldi capit; ubi igne admoto, ecclesia incensa, et in ea mille trecente anime diuersi sexus et etatis sunt igne consumpte. Super quo rex Ludouicus misericordia motus plorasse dicitur; et hac de causa peregrinationem Ierosolimitanam  aggressus a quibusdam estimatur. Castrum uero Odoni Campaniensi contulit, nepoti comitis Theobaldi, qui patrimonium ab ipso sibi ereptum per regem Ludouicum hac occasione recuperare uoluit. Mortuo uenerabili Gifrido, Catalauni fit episcopus Guido.  Obit papa Innocentius, cui succedit Wido castellanus, Celestini nomine alteratus. Obit etiam Fulco rex Ierosolimorum. Qui, dum uenationi insistens leporem insequitur ex improuiso sibi apparentem, equus, cui sedebat, super se eum precipitem dedit, ipsumque uita pariter et regno priuauit. Post quem filius Balduinus cum matre regnat.  Pax reformatur inter papam et regem Ludouicum.


1144. 7. 7. 9. 1. S. 3.

 Celestinus papa quinque mensibus et dimidio papatus functus officio, recedit  eique Lucius, ex Gerardo cancellario papa factus, succedit. Mediante abbate Clareuallis, simultas, que inter regem Ludouicum et comitem Theobaldum incanduerat, sopitur. Inter Stephanum regem Anglie et fautores Mathildis, Henrici regis filie, uaria sorte confligitur, et regnum illud, quod pre ceteris aliquandiu quietum manserat et opulentum, ferro, flamma, fame misere decerpitur.


1145. 8. 8. 10. 2. 4.

Edessa Mesopotamie ciuitas, in qua erant corpora apostolorum Thome et Thaddei, et que idolatrie  sordibus nunquam fuerat polluta, ex quo primitus ad christianismum est conuersa, a Turcis obsessa capitur. Ubi episcopo ciuitatis decollato, et sanctis locis prophanatis, et in eis multis nec dicendis abhominationibus perpetratis, multa milia diuersi sexus et etatis trucidantur, diuersis modis cruciantur, captiui abducuntur et seruituti addicuntur. Unde christianis metus et tristicia, Christi nominis inimicis fastus creuit et audatia. Et hec quidem malorum inicia. Lucius papa senatores Romanorum contra ecclessiam erectos in Capitolio obsidet; sed inde per Iordanem Petri Leonis perturbatus, infirmitate correptus, infra annum pontificii sui moritur.  Cui succedit abbas Sancti Anastasii Bernardus, et papa uocatur Eugenius.  Contra quem Romani Iordanem patricium et senatores erigentes, eum ab urbe deturbant. Qui transalpinando in Gallias uenit.


1146. 9. 9. 11. 3. 5.

Rex Francorum Ludouicus, capte a Turcis Mesopotamie zelo accensus, siue ut alii putant, uitriacensis incendii conscientia compunctus, apud uiceliacum affixo sibi crucis signo, cum principibus regni et multitudine innumerabili transmarinam peregrinationem aggredi proponit. Ecclesia Tornacensis, que per annos circiter 600 a tempore beati Medardi sub episcopo Nouiomensi sine proprio fuerat sacerdote, hoc anno proprium episcopum cepit habere, Anselmo abbate Sancti uincentii Laudunensis  a papa Eugenio Rome consecrato et eidem ciuitati in episcopum destinato. Fames permaxima grassatur in Gallia, in qua ecclesiarum Christi enituit liberalis munificentia; que in sustentationem pauperum multa expenderunt modiorum milia. Quo tempore in Lingonensi parrochia, apud Mormandum, ubi pauperes innumeri cotidiana stipe alebantur, quidam homines occidisse et eorum carnes coctas uendidisse deprehensus, a pauperibus patibulo est appensus. Guido Catalaunis episcopus obit.


1147. 10. 10. 12. 4. 6.

Conrado rege in purificatione sancte Marie Frankenefort constituto , abbas Clareuallensis tam rege quam cunctis fere regni principibus crucis  affigit signum, et sotii peregrinationis multiplicantur super numerum. Naualis Dei exercitus, ex Anglia, Flandria atque Lotharingia collectus, 2 Id. Aprilis de Tredemunde  portu Anglie cum 200 fere nauibus profectus, 4 Kal. Iulii in uigilia apostolorum Ulixisbonam  applicuit, et eam post quattuor mensium obsidionem per multas cedes et multam macerationem Dei uirtute et sua industria capiunt; et cum de ipsis tantum essent 13000, hostium 200500 superantes, ingressi cum hymnis, ecclesiam dedicantes, episcopum ibi et clericos ordinauerunt. Ad corpora ibi occisorum tres muti recuperauerunt loquendi usum. Conradus  rex mense Maio cum multitudine innumerabili et uirtute incomparabili peregrinationem aggressus, transito prospere Bosforo, dum ad expugnandum Iconium inconsulte diuertit, consumptis terre germinibus et deficientibus uictualibus, suis fame afflictis redit, et prosequentibus eos Turcis, multa milia suorum amittit. Rex Francorum Ludouicus 3 Kal. Iunii in pentecosten peregrinationem aggressus, cum infinitis et expeditis suorum milibus per Hungariam profectus, transito Bosforo occursu Conradi regis excipitur; qui multis suorum ob inopiam repatriantibus, paucis comitantibus, a Francis benigne susceptus et cum eis aliquandiu est profectus. Sed ab imperatore Grecorum a Tiatira reuocatus, nauibus eius Ierosolimam est euectus. Eclypsis solis  fuit 8 Kal. Nouembris, die dominica, ab hora 2 usque in horam 5.


1148. R. 11. F. 11. A. 13. H. 5. S. 7.

Franci per deserta Asie dolo et astu Grecorum et crebro assultu Turcorum detrimenta maxima patiuntur; et fame nimia cruciati, quidam equorum et asinorum carnibus uescuntur. Sic cum multo labore et dampno, multis fame pereuntibus, uix tandem Seleutiam uenerunt, et inde Antiochiam et Palestinam petierunt. Manuel rex Grecorum nuntios regis Sicilie, quos ad eum pro exequendo pacis federe miserat, detinuit mancipatos carcere. Unde iratus Rogerus, misso nauali exercitu, Corinthum spoliauit cum quibusdam aliis ciuitatibus et castellis  in Grecia; et infinitam sumens diuersi generis paludamentorum et uestis preciose substantiam cum auri et argenti copia, captiuauit et de Grecis nonnulla milia. Cepit etiam insulam Curfolium  , et in eius portu edificauit forte presidium. Citeriores Hispani capiunt Almariam, et sequenti anno Tortosam, insignes ciuitates Sarracenorum. Aluisus Atrebatensis episcopus, uir honestate uite et scientia clarus, apud Philippopolim obit  . Symon quoque Nouiomensis episcopus apud Seleutiam diem claudit. Amedeus comes Maurianensis in Cipro insula obit. A papa Eugenio Remis concilium celebratur, in quo hereticus quidam de Brittannia adductus dampnatur; qui non prophetam uel magnum quemlibet, sed nomini suo alludens.---Eon enim  dicebatur---Per eum qui uenturus est iudicare uiuos et mortuos et seculum per ignem se esse dicebat, et de suis quosdam quidem angelos, alios autem apostolos faciebat, et propriis angelorum seu apostolorum nominibus appellabat. Qui in concilio dampnatus, sub custodia Remensis archiepiscopi non multo post defunctus, uita pariter caruit et memoria. Contra Gillebertum quoque Pictauorum episcopum, qui quadam noua uerborum subtilitate in scriptis suis scandalizabat ecclesiam, multa sunt dicta et disputata. Unde et quedam, que defendere non presumpsit uel non potuit, ab ipso sunt dampnata  et abrasa. Lauduni 4 Non. Iul. factis tonitruis, in monasterio sancti uincentii monachis diurni officii cursum complentibus, duo ex eis subito fulminis ictu corruentes expirauerunt; alii quidam tacti uel territi uix conualuerunt. Fulmine etiam altaris linteum adurente, et sacrarium penetrante, et de magna cruce partem, partem quoque claustralis hostii asportante, tota domus repletur horrore. In aliis etiam locis hominibus seu hominum edificiis uel animalibus fulmine pereuntibus, mala que solito grauiora christianis contigere, sunt signata. Dicunt etiam Ierosolimis in templo Domini siue in monte Oliueti fulminasse, et eius infortunii hoc presagium fuisse. In territorio Gebennensi lupus quidam, corporis magnitudine et animi ferocitate  aliis dissimilis, homines deuorauit, et plus quam triginta animas diuersi sexus et etatis uita priuauit. In aliis etiam locis hoc anno lupi similiter noscuntur operati. Hildefonsus comes de Sancti Egidii cum nauali exercitu Palestinam applicuit, et cum magnum quid facturus speraretur, regine ut aiunt dolo male potionatus, apud Cesaream Palestine moritur. Filius eius adolescens quoddam castrum comitis Tripolitani patruelis sui ingreditur, sed dolo eiusdem cum sorore a Turcis captiuatur. Obsessa per triduum Damasco a Francis, Germanis ac Ierosolimitanis, captis iam muris exterioribus, qui ortos ambiebant, cum in breui ciuitas capienda putaretur, dolo, ut aiunt, principum Palestinorum obsidio remouetur.  Factaque discessione, rex Francorum et imperator, iterum condicto die ad obsidendam Ascalonem, cum suis Ioppe conueniunt. Sed Ierosolimitis minime iuxta condictum occurentibus, imperator Constantinopolim nauibus euehitur; rex, suis repatriantibus, cum paucis Ierosolimis per annum moratur. Rogerus rex Sicilie exercitum naualem direxit ad fines Affrice; captaque insigni ciuitate que dicitur Affrica, Suilla, Asfax, Clippea, alliisque castris pluribus, archiepiscopum Affrice, qui sub seruitute Romam uenerat consecrandus, ad sedem suam remittit liberum.


1149. 12. 12. 14. 6. 8.

Papa Eugenius in Italiam regressus, cum Romanis uario euentu confligit. Conradus et Manuel  imperatores conuenientes in Grecia, expeditionem parant contra Rogerium de Sicilia. Sed exercitibus profligatis ob famem et aurarum intemperantiam, Conradus tanquam rediturus repatriauit in Alemanniam. Henricus, Ludouici Francorum regis germanus, contempto mundi stemate, pro Christo in Claraualle indutus monachili schemate, prouehitur ad episcopatum ciuitatis Beluagice. Ecclypsis lune fuit 11 Kal. Aprilis circa horam 9 noctis, sabbato ante ramos palmarum; et uentorum intemperies secuta est per quattuor continuos dies. In 4 autem feria uentus maximus et nimia fuit pluuiarum inundantia.  Qua die in territorio Neruiorum iuxta Gandauum sacerdos, missa celebrata, fulmine ictus occubuit, et in territorio Remensi quidam clericus tempestate periit. Tonitrua, fulgura, grandines et tempestates, diuersa hoc anno hominibus intulerunt incommoda. Ludouicus rex Francorum a Palestina nauigans, ut in patriam rediret, Grecorum naues incurrit. Cumque ab eis imperatori Curfolium obsidenti presentandus deducitur, Georgius dux nauium regis Sicilie eos aggreditur. Siquidem uastatis et spoliatis Grecorum prouinciis, usque ad ipsam urbem regiam Constantinopolim accedens, sagittas aureas in palatium imperatoris iecerat, et incensis suburbanis, de fructu ortorum regis uiolenter tulerat. Unde rediens, naues Grecorum incurrit, captis  Ludouicum regem eripuit, sed captos regis obtentu dimittit. Interim Manuel recepto in deditionem Curfolio, Siculorum naues per suos insequitur, et captis nonnullis nauibus, rex fuga liberatur, et a rege Rogerio, nec non et papa Eugenio, honorifice suscipitur atque deducitur. Raimundus princeps Antiochie, uir cunctis christiani nominis inimicis terribilis, Kal. Augusti contra Turcos egressus, multis suorum captis et occisis in insidiis eorum, et ipse miserabiliter est interfectus. Turci caput eius circumferentes, omnia fere castra uel ciuitates, que sui iuris erant, in deditionem recipiunt, preter Anthiochiam. Qui, cum et ipsam nimis infestarent, rex Ierosolimorum Balduinus contra eos egreditur in Syriam; eisque proturbatis in redeundo Saracenorum  munitionem circa Damascum capit, et Damascenos in triennium tributarios facit. Milites templi Gazam, antiquam Palestine ciuitatem reedificant, et turribus eam munientes, Ascalonitas grauiter infestant.


1150. R. 13. F. 13. A. 15. H. 7. S. 9.

Bartholomeus Laudunensis episcopus, trecesimo octauo anno sui episcopatus, contempto mundi scemate, Fusniaci  induitur monachili schemate. Habitis per Franciam conuentibus, coniuente etiam papa Eugenio, ut abbas Clareuallis Ierosolimam ad alios prouocandos mitteretur, grandis iterum sermo de profectione transmarina celebratur; sed per Cistercienses monachos totum cassatur.


 1151. 14. 14. 16. 8. 10.

Illustres religione et prudentia uiri obeunt, Sugerus abbas Sancti Dyonisii  , Rainaldus Cistercii, Odo Sancti Remigii. Lauduni fit episcopus Walterus abbas Sancti Martini; et Godescalcus de monte sancti Martini episcopatur Atrebati. Episcopi obeunt moribus et scientia clari, Hugo Autisiodorensis, et Ioslenus Suessionensis  . Gifridus comes Andegauorum post simultates habitas cum rege Ludouico, facta pace, infra unius mensis spatium obit.  Obiit etiam nobilis et  religiosus princeps et pauperum pater comes Theobaldus. Multi quoque nobiles hoc anno moriuntur.


1152. 15. 15. 17. 9. 11.

 Conradus Teutonicorum rex obit; qui cum quindecim annis regnauerit, benedictionem tamen imperialem non habuit. Cui Fritericus dux nepos eius succedit. Adalbero Treuirorum archiepiscopus, uir magnanimus et singularis censure, obit. Terremotus fuit in partibus Italie. Rex Francorum Ludouicus, zelotipie spiritu inflammatus, iurata consanguinitate uxorem suam repudiat. Quam quia contra eius uoluntatem Henricus dux Normannie ducit, magna inter eos simultas excandescit. Regina Ierosolimorum iusto familiarius ad inimicos Dei se habente, filius eius Balduinus rex contra eam insurgit,  et obsessis captisque eius munitionibus, in urbem sanctam intrare ab ipsa secundo prohibitus, tandem uiolenter ingreditur; eamque in arce obsidens, facta pace, Neapolim ei dimittit, reliquam regni partem sibi retinet. Massamuti, quos quidam Moabitas dicunt, post usurpatum Mauritanie regnum regemque patibulo affixum, etiam regem Bulgie occidentes, regnum eius inuadunt, ipsamque Siciliam, Apuliam, Romam quoque se inuadere minantur. Illustris uir Radulfus comes uiromandorum obit. Eugenius papa, cum Romanis pace facta, Urbem ingreditur, ibique cum eis hoc anno primitus commoratur.


1153. 1. 16. 18. 10. 12.

Rex Fritericus expeditionem parat in Italiam.   Obit Eugenius papa, cui succedit Anastasius. Rex Francorum Ludouicus cum nimio exercitu Normannie fines aggressus, castrum uernon in deditionem recepit. Interim dux Normannorum in Anglia contra regem Stephanum fortiter agens, tandem cum eo pacem facit, ita ut uiuente rege post eum secundus in Anglia, mortuo succedat. Rex Ierosolimorum regni integritate potitus, Ascalonem Palastine caput post longam obsidionem non sine graui dampno et multa suorum profligatione tandem cepit. uenerande memorie Bernardus abbas Clareuallensis post claros actus et multarum animarum lucra et innumera fundata monasteria beato fine quiescit. Urbem Cameracum post multorum ciuium  captionem Theodericus Flandrie comes recepit. uir religiosus Walterus Laudunensis episcopus, multarum fundator abbatiarum, migrat ad Dominum, et Premonstrati sepelitur, ubi quondam pro Christo paupertatis sumpsit habitum. Cui succedit Galterus Laudunensis decanus.


1154. 2. 17. 19. 11. 13.

Princeps utilis et strenuus et actibus clarus Rogerius rex Sicilie, post insignes de Saracenis uictorias et terras eorum occupatas obit, nec inferiorem se filium Guillelmum, regni et uictoriarum successorem derelinquit. Regem Babiloniorum quidam de  suis principibus interficit, et inde cum infinita thesaurorum copia fugiens, a militibus templi occiditur, et capto filio eius, omnis illa opulenta et incomparabilis suppellex eorum cedit usibus. Guillelmus rex Sicilie misso nauali exercitu, urbem Taneos in Egypto uastat et spoliat; unde magne opes auri et argenti ac preciose uestis copia multa deducitur. Sed inde reuertentes, stolum imperatoris Grecorum offendunt; et cum essent de Grecis circiter 140 naues, Siculi numero pauciores eos uincunt, spoliant et capiunt, et infinite opum diuersorum copie Siculis inde proueniunt. Massamuti in Italia Puteolis castrum spoliant; quos rex Sicilie per suos nauibus persequens, capit et exterminat. Rex Fritericus transalpinando in Italia fortiter agit ; aduersantium  sibi castra deiicit. Rex Francorum Ludouicus Henricum ducem Normannie ad pacem recipit.  Qui in breui, mortuo rege Stephano, Angliam intrat, et regni integritate potitus, pacem antiquam reformat. Robertus de Boua, uir omni plenus nequitia, spiritu zelotipie succensus, quendam de suis cum muliercula, quam ei consensisse suspicabatur, intra domum comburendos includit, et iniecto igne, consumpta omni materia, nichil eis nocuit incendium, sed sanos et integros propria conseruauit innocentia  .  Obit papa Anastasius, et episcopus Albanensis Nicholaus papa fit Adrianus. Luna passa est eclypsim 11 Kal. Ian., in posterioribus partibus geminorum.


1155. R. 3. F. 18. A. 1. II. 12. S. 1.

In partibus Burgundie 15 Kal. Februarii 3 feria,  ter in una nocte fuit terremotus, quo etiam diuersa edificia dicuntur fuisse subuersa [505 1Kb] .





CONTINUATIO BURBURGENSIS


Codex beate Marie iuxta Burburch, C5., excepit uel potius excerpsit codicem C; ex eius additamentis habet tantum 1102, 1105, 1109, 1111, ea que iam B; proprii nil habet nisi continuationem sequentem, eadem, qua totus codex manu exaratam. Initium eius continuationi Atrebatensi innititur. Anni 1122, 1126, 1133, 1134, 1135, 1137, 1138, 1140, 1145 leguntur etiam in chronico S. Bauonis, quod superstructum esse codici ualcellensi supra col. 29 uidimus; unde ueri admodum simile uidetur, monachum ualcellensem eosdem habuisse et fortasse e nostro hausisse.

 1114.  Concilium Beluaci celebratur.

1118.  Paschalis papa obiit, cui successit Gelasius. Magnus uentus factus est 12 Kal. Ian. subruens castra et campanaria.

1119. Balduinus comes Flandrie moritur et in ecclesia sancti Bertini sepelitur . Karolus nepos eius, filius Cnutonis regis Danorum, ei succedit.  Gelasius papa obiit, cui succedit Calixtus, qui Remis concilium tenuit.

1122. In Flandria apud uillam que dicitur Houela, natus est puer in modum piscis, nec brachia habens nec coxas.

1124.  Hyemps facta est asperrima.

1125. Fames uehementissima superuenit, a Kal.  Nou. incipiens, usque ad nouas fruges perdurans. Pontius [506 1Kb] abbas Cluniacensis sub custodia Romani pontificis in carcere et uinculis obiit. Quidam puer Anglicus a lumbis deorsum contractus, in Sithiu meritis sancti Folcuini erigitur.

1126. uenit clades permaxima, que tam diuitum quam pauperum innumeram extinxit multitudinem.

1127.  Karolus comes Flandrie Brugis occiditur; cui successit Willelmus, filius Roberti comitis Normannorum.

 1128. Willelmus comes moritur et in ecclesia sancti Bertini sepelitur. Cui successit Theodericus filius Theoderici ducis de Ellesath.

1129. Eclypsis lune apparuit 4 Kal. Noubr.

1130. Honorius papa obiit. Contencio inter Petrum filium Leonis et Gregorium de Sancto Angelo de papatu.

1131. In uilla uiromandensi natus est puer, tria capita habens totidemque manus. Combusta est uilla sancti Ricarii in pago Pontiuo sita, cum ecclesia eiusdem sancti, in qua plus quam duo milia hominum cum mulieribus et infantibus incensi perhibentur, a Hugone Campo auene, qui eandem uillam cum suis militibus obsedit et incendit.

1133. Sol obscuratus est 4 Non. Augusti hora  6, ita ut stelle in celo apparerent. Apud Bergas in uilla Beirna dicta natus est agnus duo habens capita. Bergis nascitur infans, bissenos digitos habens in manibus et totidem in pedibus, et reliqua membra habens omnia preter faciem. Nam nec caput nec oculos nec nasum nec os habuit; unde et uno tantum die uixit.

1134. 14 Kal. Iul. audita sunt tonitrua, choruscationesque fulminum insolite apparuerunt, ita ut quidam mundi consummationem affuisse putarent.  Ciuitas Tripolis a Babyloniis est obsessa, sed miserante Deo mox per regem Iherosolimorum et patriarcham et eorum exercitum, cesis Sarracenorum uiginti milibus et omnibus eorum captis copiis, magnifice est liberata. Discordia seua, que inter regem Ierosolimorum et comitem Trypolensem fuerat, summe pacificata, et obsidio Ascalonica communiter iurata. Concilium Remis habetur, Innocentio papa secundo pontificante.

1135. Magnus uentus factus est 5 Kal. Nou. tam uehemens, ut turres ecclesiarum domosque urbium subuerteret per diuersa loca. Henricus rex Anglorum obiit. Succedit Stephanus comes Bononie, nepos eius. Audita sunt tonitrua ac choruschationes fulminum uise Id. Decenbris. In Francia cometa uisa  est.

1136. Quidam presbyter Heribertus nomine, Remis de heresi conuictus degradatur.

1137. Duo pueri nascuntur, unus in pago Nouiomensi, alter in pago Lensensi, mitrati mitra carnea, ac si esset linea, caudis carneis a collo dependentibus, ac si essent capilli plexi more militum comas nutrientium et plectentium. Monasteria plurima diuino iudicio hoc anno concremantur. Ludouicus rex Frantie obit; succedit filius eius Ludouicus, qui ducit filiam comitis Pictauiensis uxorem. Luthro rex Alemanie obiit.

1138. Petrus filius Petri Leonis, presbiter cardinalis tituli Sancte Marie trans Tyberim, moritur.  Reinaldus Remensis archiepiscopus obit. Auditum est tonitruum 8 Kal. Iul. cuius ictus uere extitit horribilis, quia auditu intolerabilis, et ideo mirabilis.

1139. Roma Innocentio pape pacificatur. Concilium generale Laterannis euocatur. Eclypsis solis facta est 13 Kal. Aprilis, hora uespertina.

1140. Samson decanus Carnotensis fit archiepiscopus Remensis. Stephanus rex Anglie et Balduinus Hainoniensis comes cum Hugone Candauena contra Theodericum comitem Flandrie conspirant. Quibus ille non sine eorum graui iactura, terris eorum flamma, ferro, hominum captione, animalium depredatione ac castrorum subuersione uastatis [507 1Kb] uiriliter restitit.

 1142. Hyemps asperrima et diutina; quam insecuta est tam insolita aquarum inundatio, ut flumina a suis alueis plus solito exeuntia pontes, domos cum familiis, castra proxima euerterent, et secum tracta inuoluerent.

1143. Innocentius papa secundus obit; cui successit Celestinus. 14 Kal. Febr. uentus uehemens ex dextro latere septemtrionalis plage processit, qui usque ad fundamenta ecclesias euertit, campanaria turresque inestimabilis ponderis multeque fortitudinis comminuit atque deiecit, arbores radicitus euulsas subuertit castella domosque destruxit;  in quorum ruina homines, feminas, pueros, pecoraque per loca nonnulla neci inuoluit. Mare etiam in ipsa epdomada terminos suos transgrediens, plurimum terrarum summersit.

1144. Celestinus papa moritur, et Lucius papa secundus Romane ecclesie preficitur.

1145. Lucius papa moritur, Eugenius III succedit. Cometa uisa est.

1148. Concilium Remis ab Eugenio papa celebratur [508 1Kb] .

1163. Heinricus rex Anglie, supra quod dicitur Deus aut quod colitur efferatus et in superbiam elatus, assensu Rogeri Eboracensis archiepiscopi et Gilleberti Londoniensis episcopi, nec non Hylarii Ciscestrensis episcopi, et quorumdam aliorum, simul  etiam omnium baronum suorum, Richardo etiam consiliario suo Pictauiensi archydiacono impellente, contra ius et fas omnem dignitatem et ecclesiastice discipline censuram uiolenter sibi usurpat. Quam ob causam domnum Thomam, archiepiscopum Cantuariensem, uirum religiosum, gloria et honore dignum, huic apostasie fortiter contradicentem, et sese pro iusticia et ueritate constanter morti apponentem, ab Anglia eliminauit. Qui ut ualuit latenter euadens et mare transfretans, apud ecclesiam beati Bertini appulit, ubi honorifice, sicut tantum uirum decebat, susceptus est. Digne quidem, nam et sanctus Dunstanus et sanctus Anselmus de Anglia eliminati, hunc locum peregrinatiotionis  sue aptum elegerunt. In pago quod dicitur sancti Audomari, in parrochia sancte Margarete, in aduentu Domini ebdomada 2, natus est infans biceps cum quattuor brachiis et totidem manibus, in anterioribus quidem geminam naturam maris et femine, in posterioribus unam tantum egestionis habens.

1164. In Senonensi ecclesia tale quid accidit. Feria 6 in parasceue archydiaconus unus eiusdem ciuitatis defunctus iacebat in ecclesia, quattuor crucibus circumdatus, quarum una, que ad caput erat, preciosior erat ceteris. Facto autem congruo tempore, quo officia diei celebrarentur, Alexander papa, qui tunc ibidem morabatur, cum clero suo se ad officia agenda preparauit. Quibus inceptis er  cepit commoueri. Lectis autem lectionibus et decantatis tractibus ad diem pertinentibus, incepta etiam passione, ubi uentum est ad locum illum Crucifige, crucifige, tantus fragor cum fulminis percussione repente irruit super eos, ut ne unus quidem in tota ecclesia superstes remaneret; sed omnes ceciderunt in terram, facti uelud mortui. Crux etiam predicta pretiosa, quasi serra per medium secata, in duas partes cecidit, quarum una est inuenta, altera pars omnino disparuit. Post unam uero horam papa et clerus suus resipiscentes, satis cum dolore et timore officium peregerunt.





CONTINUATIO uALCELLENSIS


Codice B2 deperdito, continuationis tantum dare possumus ea que Mireus inde excerpsit. At multo plura fuisse, docet quod huic superstructum supra diximus col. 29 Chronicon S. Bauonis; ubi non modo ex Mireanis leguntur plurima, sed multa quoque alia, que procul dubio ex ualcellensi desumpta sunt; sed quenam sint illa, id quidem certo dici nequit, quum aliis etiam preter B2. fontibus usus fuerit compilator Gandensis. E continuatione Burburgensi quedam ibi leguntur sub a. 1122, 1126, 1136-1135, 1137-1140, 1144, 1145, ex Aquicinctina a. 1149-1152. Hec igitur omnia compilator Gandensis aut ex B5 C5 collegit, aut iam in B2 inuenit, id quod libentius crediderim eo quod Chronicon ad a. 1150 habet quedam que non in B5, sed in B1 leguntur; B1 autem ualcellensi ad manus fuisse satis apparet. Sed, ut hec incerta linquamus, illud certum est, ualcellensem codicem propriam continuationem non habuisse, sed codici B uel fortasse B5 usque ad a. 1163 descripto, additamenta tantum adspersisse, e uita Norberti, continuatione Premonstratensi et fortasse etiam Burburgensi, nec non aliunde petita.

 1114.  Concilium Conone Prenestino episcopo et Romane ecclesie legato presidente Belluuaci celebratum est.

1115.  Tanchelinus hereticus, qui Andouerpiam, Walacram et circumiacentes insutas et maritima loca in partibus illis multis heresibus infecerat, occiditur. Castrum Encres, Hugone Camdauena pulso, qui illud usurpauerat. Balduinus comes Flandrie cepit, et Karolo consobrino suo dedit.  Lambertus episcopus Atrebatensis moritur. Petrus eremita ex Syria reuersus, apud Huyum moritur, et sepelitur in monasterio a se fundato, ad Mosam fluuium. Clarauallis fundatur, cuius primus abbas fuit sanctus Bernardus.

1117. Balduinus comes Flandrensis, quia Hugo  Candauena terram eius, ubi poterat, rapinis et incendiis uastabat, castrum sancti Pauli obsedit; sed Eustathio comite Bolonie mediante, Hugoni reconciliatus rediit.

1119.  Balduinus comes Flandrie, Callisti pape ex sorore nepos, obiit.  Cono, Prenestinus episcopus et legatus apostolicus, synodum Colonie celebrat, et Heinrici imperatoris excommunicationem promulgat. Huic synodo interfuit. Norbertus, postea Premonstratensis ordinis institutor, tunc recenter conuersus. in peregrino habitu.

112.  Bartholomeus Laudunensis episcopus et Norbertus abbas Premonstratam ecclesiam fundant. Norberto, Colonia cum sanctorum reliquiis redeunti, Ermensendis, comitissa Namucensis, offert  ecclesiam in uilla sua Floreffia, ad fratres in ea collocandos.

1124.  Canonici Andouerpenses, a Godefrido Bullonio, duce Lotharingie et marchione Andouerpensi fundati, Norberto et sociis eius templum sancti Michelis cedunt, et inde ad edem beate Marie uirginis migrant.

1125. uiconiense monasterium apud ualentinianas incohatur, quod inter Premonstratensia est pulcherrimum.

1126.  Godefridus comes Capenbergensis,  relicto seculo Christum cum Norberto secutus, et Capenbergensis, uorlarensis atque Elestatensis monasteriorum apud Westfalos fundator, moritur.

1128. Hoc anno cenobium de Dunis  in Flandria construi cepit a domno Fulcone, primo ipsius loci abbate.

1131.  Milo abbas Sancti Iudoci in Nemore, ordinis Premonstratensis 45, Kal. Martii consecratur episcopus Teruanensis. Hoc anno inceptum est monasterium sancte Marie ualcellensis  ecclesie in agro Cameracensi. In Aurea ualle  apud Treueros beatus Bernardus sui ordinis monachos collocat.

1132. Sanctus Hugo Gratianopolitanus episcopus transiit; cuius uitam uirtutibus plenam Guigo, uenerabidis  Carthusie prior, precepto Innocentii pape, eleganti stilo descripsit. Conuentus monachorum, cum abbate suo Radulfo, ex Anglia oriundo, uenit ad locum qui uocatur ualcelle, Kalendis Augusti. Hos adduxit beatus Bernardus, abbas Clareuallensis.

1133. Sancte Marie ecclesia Teruanensis dedicata est a 4 episcopis, scilicet Milone, ipsius ciuitatis episcopo, Guarino Ambianensi, Simone Nouiomensi ac Tornacensi, et Aluiso Atrebatensi.

1137.  Guilelmus, dux Aquitanie et comes Pictauensis, filiam, quam heredem habebat, Ludowico, filio regis Francorum, moriens sponsam dereliquit. Ad quam ducendam filius regis profectus, interim patre rege defuncto, in regno stabilitur; et  regnum Francie et ducatus Aquitanie copulantur. Abbas Fulco domum suam de Dunis, et domum de Claromaresch  , quam simul incohauerat, in capitulo Clareuallensi sub manu domni Bernardi ordini Cisterciensi, die sancte Petronille uirginis, tradidit.

1138.  Rainaldus Remensis archiepiscopus obiit. Fulco abbas Dunensis officium abbatis dimisit, et domnus Robertus Brugensis abbas Dunis constituitur.

1140.  Samson, Carnotensis ecclesie prepositus,  Remorum ordinatur archiepiscopus. Apud Tornacum adolescens clericus, Henricus nomine, multa in spiritu uidit. uitam quoque sancti Eleutherii Tornacensis episcopi notitie hominum tradidit, et alia multa tam de ipsius urbis episcopatu quam de ceteris rebus prophetauit.

1141.  Hugo, prior ecclesie sancti uictoris Parisiensis, multa ecclesie sancte utilia scripta relinquens, diem obiit.

1145. Quidam Turcus, nomine Sanguinius, Edessam cepit, christianos occidit in illa ciuitate degentes, et ecclesias profanauit.

1146.  Tornacensis ecclesia, que per quingentos et amplius annos episcopis Nouiomensis  ecclesie commendata fuerat, proprium episcopum Anselmum nomine, ab Eugenio III papa recepit, Bernardo abbate Clareuallensi inter alios procurante.

1147. Pars christiani exercitus, Hierusalem nauigio petens, Olisiponem urbem Hispanie, uirtute Dei Saracenis pulsis, cepit et christianis reddidit. Conradus imperator cum quinquaginta et amplius milibus militum, et innumerabili manu peditum, transito mari, quod brachium sancti Georgii dicunt, tum dolo Grecorum, tum incursione Turcorum, tum penuria famis, pene totum exercitum amisit. Monachi duodecim cum Laurentio abbate et quinque conuersis a beato Bernardo ex Claraualle in Brachantum missi, uillariense monasterium edificarunt  .

1148. Ludouicus rex Francorum fere cum 30 milibus equitum et magna multitudine peditum, postquam prescriptum mare transiit, fraude Manuelis imperatoris Constantinopolitani et penuria famis et persecutione hostilis exercitus maiore parte exercitus amissa, Salaminam uenit, et inde nauigio Antiochiam petiit. Camberonense  monasterium, ordinis Cisterciensis, in Haginoia fundatur. Alne  ad Sabim fluuium monachi item Cistercienses per beatum Bernardum collocantur, petente Heinrico episcopo Leodicensi.

1149. Hoc anno consecrata est ecclesia sancte Marie ualcellensis cenobii a Samsone Remorum  archiepiscopo, 7 Kal. Iunii.

1151. Radulfus, primus abbas huius cenobii ualcellensis, 3 Kal. Ian. migrauit e mundo; cui successit Riquardus, et ipse de Claraualle sumptus, moribus maturus et temperatus in omnibus.

1153. Bernardo in Claraualle successor datus est Robertus Brugensis, abbas Dunensis in Flandria, ab ipso preelectus. Tunc domus Dunensis quattuor mensibus absque pastore uacabat, donec Albero, ab ipso Roberto transmissus, ipsi in regimine successit, quod duobus annis tenuit. Pax inter Stephanum  regem Anglorum et Heinricum comitem Andegauensem restituta est, conditione interposita, ut Stephano mortuo, ipse Heinricus in regno Anglie succederet. Ipse siquidem Heinrici regis Anglorum ex filia nepos, et regnum Anglie hereditario iure repetens, tam per se, quam per coadiutores suos, terre multa mala intulerat, cum dux esset Normannie et Aquitanie. Filiam enim Guilelmi ducis Aquitanie, a Ludouico rege Francorum titulo consanguinitatis opposito relictam, duxerat; ex cuius parte ducatum illum habebat. In Ascalonensi obsidione mortuo Bernardo Sidoniensi episcopo, Almaricus abbas canonicorum regularium, in loco, qui dicitur Sanctus Abacuc siue Sanctus Ioseph ab Arimathia, illi subrogatur.

 1154. Stephanus rex Anglorum obiit; Heinricus supra nominatus absque difficultate et contradictione successit. uicelinus Wandalorum apostolus moritur.

1158. Domnus Robertus Brugensis, secundus Dunis et in Claraualle abbas, e mundo migrauit. uiginti annis prefuit, 15 annos et pene 5 menses Dunensibus, 4 annos et 8 menses Clareuallensibus. Cui domnus Fastradus, Camberonensis in Hannonia abbas, in regimine successit.

1159. Milo Morinorum episcopus, olim abbas Sancti Iudoci in Nemore ordinis Premonstratensis, postquam sedem Morinensem annis 27 rexerat, ad Dominum migrat. Cui successit Milo secundus, eius  archidiaconus, natione Anglus, Sancte Marie de Bosco siue de Nemore regularis canonicus. Calatraue militum ordo in Hispania incohatur,

1161. Post generale capitulum Lambertus abbas Cistercii, officio cedens, dimisit abbatiam; et Cistercienses domnum Fastradum Clareuallensem fecerunt sibi patrem, et Clareuallenses acceperunt domnum Gaufridum Igniacensem abbatem.

1162. Mense Septembri Fredericus imperator cum Octauiano iuxta Saonam fluuium consedit, et rex Ludowicus Diuione, congregatis ex utraque parte multis episcopis, abbatibus, clericis, laicis, tam principibus quam popularibus, ut scismati ecclesie  finem facerent, si possent; et non potuerunt, sed cum magna dissensione et simultate ab inuicem discesserunt. Ideoque capitulum eo anno non tunc apud Cistercium, sed postea circa festum sancti Martini apud grangiam quandam de Fusniaco  celebratum est.

1163. 14 Kal. Iunii Fastradus abbas Cistercii Parisius obiit, Cistercium translatus ante ascensionem. Cui subrogatus est domnus Gislebertus, abbas Ursicampi, post concilium Turonense.





AUCTARIUM BELLOuACENSE


Monachus Bellouacensis, Sigerbertum intra a. 1138-1147, transcribens, preter additiones a. 651, 685, 773, 1048, 1076, 1079, 1084, 1090, 1092, 1095, 1096, 1099, 1100, 1109, quas iam in fonte suo C. legebat, de suo fecit quas subiicimus. Alius deinde tres adiecit a. 1109, 1111, 1112, una cum continuatione a. 1113-1147., quam tertius usque ad a. 1163, deduxit. Edidit e codice interpolato D2. Labbeus Bibl. ms. I, 390, et ex eo Struue pag. 1015, Bouquet XIII, 334. Nos damus ex D cum omnibus quos in chronologia commisit erroribus sat multis, ueros annos in margine indicantes.

 649. E. N. A. q. e. D. R. clarent. e. e. P. de Herio insula et R. P. et Geremarus Flauiniacensis abbates, Angadrisma quoque sacra uirgo secus Beluacum.

731. Hic constituit, post primam commemorationem sanctorum in canone misse a sacerdote ita dicendum: Et eorum, quorum solennitas hodie in conspectu tue maiestatis celebratur, domine Deus noster, toto orbe terrarum; quam institutionem in oratorio Rome tabulis lapideis conscribi fecit.

939. Stephanus Romane ecclesie 128us presidet.

956. Iohannes papa Romane ecclesie 131us presidet.

 ---Leo uero Romane ecclesie 133us presidet.

965. Iohannes Romane ecclesie 134us presidet.

972. Benedictus papa Romane ecclesie 135us presidet.

974. Bonefacius Romane ecclesie 137us presidet.

975. Benedictus Romane ecclesie 138us presidet.

977 Abhinc de Constantinopolitano imperio taceatur.

984. Iohannes Romane ecclesie 139us presidet. ---Iohannes Romane ecclesie 140us presidet.

986. Iohannes Romane ecclesie 141us presidet.

996. Gregorius Romane ecclesie 142us presidet.

998. Iohannes Romane ecclesie 143us presidet  mensibus 10.

1003. Iohannes Romane ecclesie 145us presidet.---Iohannes Romane ecclesie 146us presidet.

1012. Benedictus Romane ecclesie 148us presidet.

1015. Comitatus Beluacensis datur Rogero episcopo [509 1Kb] .

1024. Hoc tempore in Gallia Beluacensi urbe inclitus Rogerius decessit episcopus, qui inter alia beneficia dedit ecclesie sancti Petri, cui presidebat, Alliacum in Northmannia  , et Montiacum in  uermandensi patria. Comitatum quoque eiusdem urbis ab Odone Campaniensi comite impetrauit, dato ei pro commercio castro Syncerrio  in Bituricensi territorio sito, quod sibi patrimonii iure competebat [510 1Kb] .

1033. Benedictus Romane ecclesie 150us presidet.

1051.  inter quos domnus Guido abbas de Cruce sancti Leutfridi  contra eum  de corpore et sanguine Christi elegantem edidit librum.

1067. His temporibus Beluacensi ciuitate suo destituta antistite, Guido, decanus custosque ecclesie sancti Quintini uermandensis et archidiaconus Laudunensis, constituitur Beluacensium episcopus,  et a Geruasio Remensi metropolitano consecratur. Qui grauiter ferens, carere se presentia Quintini martyris, in eius honore et memoria edificauit ecclesiam, haud longe a menibus Belloace urbis.

1069. Guido episcopus Beluacensis duobus annis perfectam dedicauit ecclesiam in honore aduocati sui Quintini martiris, 4 Non. Octobris.

1078. Ab hoc tempore cepit reflorere in ecclesia beati Quintini Beluacensis canonicus ordo, primum ab apostolis, postea a beato Augustino episcopo regulariter institutus, sub magistro Iuone, uenerabili eiusdem ecclesie preposito, postea Carnotensium episcopo.

1092. Domnus Iuo, Sancti Quintini Beluacensis  prepositus, a papa Urbano consecratus, fit Carnotensis episcopus [511 1Kb] .


Abhinc manus secunda:

1109. Ultimum pascha 7 Kal. Mai.

1111. Suburbium totius pene Belloace urbis incendio concremauit.

1113. Maxima terre uinearumque infecunditas. ---Defuncto monacho Sigeberto, nos amodo nostrorum annorum tempora computabimus.

1115. Domnus Iuo Cornotensis episcopus obiit  .

 1118. Gelasius Romane ecclesie 155us presidet.

1119. Calixtus Romane ecclesie 156us presidet.

1123 [1125]. Henrico imperatori Lotharius succedit.

1125 [1124]. Honorius Romane ecclesie 167us presidet.

1129 [1130]. Innocentius Romane ecclesie 168us presidet.

1133 [1138]. Mortuo Lothario succedit Corradus, nepos Henrici superioris [512 1Kb] .

1136. Primum pascha 11 Kalendas Aprilis hoc anno contigit.

1137 [1136]. Defuncto rege Anglorum Henrico, Stephanus, nepos eius, quia filium non habebat,  successit ei.

1139 [1137]. Ludouicus Francorum rex obiit; cui filius Ludouicus, quem et ipse adhuc uiuens a papa Innocentio Remis ante aliquot annos consecrari fecerat, in regnum succedit.

1143. Celestinus Romane ecclesie 169us presidet.

1144. Lucius Romane ecclesie 170us presidet.

1145. Eugenius post eum 171us, fit papa Romanus.

1147 [1147]. Facta est eclysis solis, 5 Kal. Nouembris,  hora tercia, die dominica. [1148] Concilium Remis, presidente Eugenio papa.


Abhinc tertia manus:

1148 [1149]. Ludouicus Francorum rex, Ieroso imitanum iter aggressus, Sarracenorum passus insidias, cum magno suorum dispendio rediit. Obiit Odo Beluacensis episcopus secundus.

1150. Henricus, Ludouici regis senioris filius, fit Beluacensis episcopus.

1151. Congelatis in terra segetum radicibus, fit maxima frugum inopia.

1152 [1153]. Anastasius papa 172us Romane ecclesie succedit.

1153. Obiit Thebaldus Trecassinorum comes.

1154 [Oct. 25, 1155]. Stephanus rex Anglorum  moritur.

1155. Henricus, filius Gaufridi comitis Andegauorum, ei succedit.

1156 [1154]. Adrianus 173us fit Romanus papa.

1159. Magna contentio inter regem Francorum et regem Anglorum pro Tolosa ciuitate.

1160. Eclysis lune 14 Kal. Septembris.

1161 [1159]. Alexander papa 174us.

1163 [1161]. Obiit Sanson Remensis archiepiscopus, uir scientia et sanctitate clarus.





AUCTARIUM MORTUI MARIS


Monachus Mortui Maris  a. 1155 codicem D descripsit cum omnibus eius additionibus et cum continuatione, de suo uauca tantum addens que inter uncos  ponimus. Alter ceuus continuationi multa interscripsit ex Anselmo et Gemblacensibus petita pleraque usque ad a. 1165; que nos litteris inclinatis indicauimus. Tertius circa a. 1180 aspersit ea que litteris quoque inclinatis distinximus. Reliqua a multis exarata sunt, eodem tempore, quo facta. Edita leguntur in Martene Thes. III, 1437, unde sua sumpsit Bouquet XII, 781, XuIII, 354. Nos damus, prouti Waitzius noster ea ex codice D1 ipso descripsit.

 [1054. Bellum apud Mare mortuum.

[1056. (Exord. Cist.  In episcopatu Lingonensi situm noscitur esse cenobium nomine Molismus, fama celeberrimum, religione conspicuum. Hoc a sui exordio magnis sub breui tempore diuina clementia sue gratie muneribus illustrauit, uiris illustribus nobilitauit, nec minus amplum possessionibus, quam clarum uirtutibus reddidit. Ceterum quia possessionibus uirtutibusque diuturna non solet esse societas, hoc quidam ex illa sancta congregatione uiri nimirum sapientes altius intelligentes, elegerunt potius studiis celestibus occupari, quam terrenis implicari negotiis. Unde et mox uirtutum amatores de paupertate facunda uirorum cogitare ceperunt. Simulque aduertentes, ibidem, etsi sancte honesteque uiueretur,  minus tamen pro sui desiderio atque proposito ipsam, quam professi fuerant, regulam obseruari, locuntur alterutrum, quod singulos mouet, pariterque inter se tractant, qualiter illum uersiculum adimpleant, Reddam tibi uota mea, que distinxerunt labia mea. Quid plura? Unus et uiginti monachi, una cum patre ipsius monasterii, beate uidelicet memorie Roberto, egressi, communi consilio, communi perficere nituntur assensu, quod uno spiritu conceperunt. Igitur post multos labores ac nimias difficultates, quas omnes in Christo pie uiuere uolentes pati necesse est, tandem desiderio potiti, Cistercium deuenerunt, locum tunc scilicet horroris et uaste solitudinis. Sed milites Christi,  loci asperitatem ab arto proposito, quod iam animo conceperant, non dissidere iudicantes, ut uere sibi diuinitus preparatum, tam gratum habuere locum quam carum propositum. Anno itaque ab incarnatione scilicet Domini 1098, uenerabilis Hugonis, Lugdunensis ecclesie archiepiscopi, sedis apostolice tunc legati, et religiosi uiri, Walterii Cabilonensis episcopi, nec non et clarissimi principis, Odonis Burgundie ducis, freti consilio, auctoritate roborati, inuentam heremum in abbatiam constituere ceperunt, prefato abbate Roberto ab illius diocesis episcopo, uidelicet Cabilonense, suscipiente curam uirgamque pastoralem, ceteris sub ipso in eodem loco firmantibus stabilitatem. At uero post non multum temporis factum est, ut idem abbas Robertus,  requirentibus eum monachis Molismensibus, pape Urbani secundi iussu, Walterii Cabilonensis episcopi licentia et assensu, Molismum reduceretur, et Albericus, uir religiosus et sanctus, in ipsius loco substitueretur; hoc sane inter utramque ecclesiam, sequestre pacis gratia retento et apostolica auctoritate  confirmato, ut ex eo iam tempore neutra illarum utriuslibet monachum ad habitandum sine commendatione regulari susciperet. Quo facto, nouum monasterium noui patris sollicitudine et industria in breui, non mediocriter Deo cooperante, in sancta conuersatione profecit, opinione claruit, rebus necessariis creuit.

[1107  Bellum apud Tenechebrai  inter Robertum comitem et Henricum Anglie. Albericus, abbas Cistercie, superne uocationis brauium, ad quod ibidem per nouem annos non in uacuum cucurrit, decimo apprehendit. Cui successit domnus Stephanus, homo natione Anglicus, religionis, paupertatis, disciplineque regularis ardentissimus amator, fidelissimus emulator. In huius uere  diebus uerum esse patuit, quod scriptum est: Oculi Domini super iustos, et aures eius ad preces eorum. Nam pusillus grex hoc solum plangeret, quod pusillus esset, hoc solum, inquam, metuerent, et metuerent pene usque ad desperationem Christi pauperes, sue se non posse relinquere paupertatis heredes. uicinis quippe hominibus uite quidem in eis honorantibus sanctitatem, sed abhorrentibus austeritatem, et ita resilientibus ab illorum imitatione, quibus appropinquabant deuotione; Deus, cui facile est de exiguis magna, de paucis facere multa, multorum preter spem ad ipsorum imitationem excitauit corda, ita ut in cella probandi nouiciorum, tam clerici quam laici, et ipsi secundum seculum nobiles atque potentes, triginta pariter  cohabitarent. Ex qua celica uisitatione tam subita, tam leta, letari non immerito iam tandem cepit sterilis, que non pariebat, quoniam multi facti sunt filii deserte. Nec cessauit ei Deus in dies multiplicare gentem, magnificare leticiam, donec tam suis, quam de filiis filiorum suorum uiginti infra annos circiter duodecim de solis patribus monasteriorum, tamquam nouella oliuarum in circuitu mense sue leta mater conspiceret. Non enim arbitrata est in congruum, si sancti patris Benedicti, cuius amplectebatur instituta, imitaretur et exempla. Porro a principio, cum nouos in ramos nouella cepisset pullulare plantatio, uenerabilis pater Stephanus sagacitate peruigili mire prouiderat discretionis scriptum,  tamquam putationis ferramentum, ad precidendos uidelicet scismatum surculum, qui quandoque succrescentes, mutue pacis exorturum prefocare poterant fructum. Unde et scriptum illud cartam caritatis competenter uoluit nominari, quod ea tantum, que sunt caritatis, tota eius series redoleat,  ita ut pene nil aliud ubique sui prosequi uideatur, quod nemini quicquam debeatis, nisi ut inuicem diligatis. Que quidem carta, sicut ab eodem patre digesta et a prefatis uiginti abbatibus confirmata, sigilli quoque apostolici auctoritate munita est, largius continet ea, que diximus; sed nos summam tantum eorum hic breuiter perstringemus. Abbas Cistercii et fratres eius, non immemores sponsionis sue, regulam beati Benedicti in loco illo ordinare et unanimiter statuerunt tenere, reiicientes a se, quicquid regule refragabatur, froccos uidelicet et pellicias, estaminia, capucia quoque et femoralia, pectina et coopertoria stramina lectorum, ac diuersa ciborum in refectorio fercula, sagimen etiam et cetera omnia, que puritati regule aduersabantur. Sicque  rectitudinem regule supra cunctum uite sue tenorem ducentes, tam in ecclesiasticis, quam in ceteris obseruationibus, regule uestigiis sunt adequati seu conformati. Exuti ergo ueterem hominem, nouum se induisse gaudebant. Et quia nec in regula, nec in uita sancti Benedicti, eundem doctorem legebant possedisse ecclesias uel altaria seu oblationes et sepulturas, uel decimas aliorum hominum, seu furnos et molendina aut uillas uel rusticos, nec etiam feminas monasterium eius intrasse, nec mortuos ibidem, excepta sorore sua, sepelisse; ideo nec omnia abdicauerunt, dicentes: Ubi beatus pater Benedictus docet, ut monachus a secularibus actibus se faciat alienum, ibi liquido testatur, hoc non debere  uersari in actibus uel cordibus monachorum, qui nominis sui ethymologiam hec fugiendo sectari debent. Decimas quoque aiebant a sanctis patribus, qui organa erant Spiritus sancti, quorumque statuta transgredi sacrilegium est, committere in quatuor particiones distributas, unam scilicet episcopo, alteram presbitero, terciam hospitibus ad illam ecclesiam uenientibus, seu uiduis et orphanis, siue pauperibus aliunde uictum non habentibus, quartam restaurationi ecclesie. Et quia in hoc compoto personam monachi, qui terras suas possidet, unde et per se et per pecora sua laborando uiuat, non reperiebant, iccirco hec, ueluti aliorum ius, iniuste sibi usurpare detrectabant. Ecce huius seculi diuitiis spretis, ceperunt noui milites Christi cum paupere Christo  pauperes inter se tractare, quo ingenio, quoue artificio, seu quo exercitio in hac uita se hospitesque diuites et pauperes superuenientes, quos ut Christum suscipere precipit regula, sustentarent. Tuncque diffinierunt, se conuersos laicos barbatos licencia episcopi sui suscepturos, eosque in uita et morte, excepto monachatu, ut semetipsos tractaturos, et homines etiam mercennarios, quia sine aminiculo istorum non intelligebant, se plenarie die nocteque precepta regule posse seruare, suscepturos quoque terras ab habitatione hominum remotas, et uineas et prata et siluas aquasque ad faciendos molendinos, ad proprios tamen usus et ad piscationem, et equos  pecoraque diuersa necessitati hommum utilia. Et cum alicubi curtes ad exercendas agriculturas instituissent, decreuerunt, ut predicti conuersi domos illas regerent, non monachi, quia habitatio monachorum secundum regulam debet esse in claustro ipsorum. Quia etiam beatum Benedictum non in ciuitatibus, nec in castellis, aut in uillis, sed in locis a frequentia populi semotis cenobia construxisse sancti uiri illi sciebant, idem se emulari promittebant. Et sicut ille per duodenos monachos monasteria constructa adiuncto patre disponebat, sic se acturos confirmabant.

1115.  Cenobium Clareuallis fundatur sub primo abbate Bernardo, uiro sancto.

 [1116.  Domnus Iuo Carnotensis episcopus obiit.]  In suburbio Antiochie noctu terra dehiscens domos cum habitatoribus absorbuit.

1118.  Terremotus accidit adeo ualidus, ut quarumdam urbium partes subrueret.

[1119.  Gelasius Romane ecclesie 165us presidet.

[1120.  Calixtus Romane ecclesie 166us presidet. Hoc anno pugnauit Henricus rex Anglorum contra Ludouicum regem Francie inter Andeleium et Nongoium [513 1Kb] . In quo bello fugit ipse rex Ludouicus. Captique sunt ibi pene omnes Francie proceres et obtimates.]

1122.  Terremotus in aduentu Domini 4  Idus Decembris factus est.

[1123.  Henrico imperatori Lotharius succedit.] Turonis orta seditione inter clericos et laicos, ecclesia sancti Martini arsit.

1124.  Christiani cum Sarracenis pugnant inter Ierusalem et Ascalonem et uincunt.

[1125.  Honorius Romane ecclesie 167us presidet.] Tyrus capta est.

1126.  Hyemps asperrima et fames ualida. In Hasbania monstrum nascitur ante homo et retro canis.

1127.  Karolus comes Flandriarum quorumdam procerum suorum proditione Brugis in ecclesia orans occisus est.

 1128.  Suessione in ecclesia beate Marie uirginis diuina choruscant miracula. Gaufridus Rothomagensis archiepiscopus obiit. Hugo abbas de Radingis successit.

[1129.  Innocentius Romane ecclesie 168us presidet.] Cenobium Ursicampi fundatum est. Cenobium apud Bellum montem fundatum est sub abbate primo Alexandro, a uenerabili uiro Roberto de Candos. Hoc idem nunc dicitur Mortuum mare [514 1Kb] .

1131.  Synodus magna Remis celebratur a papa Innocentio, et Ludouicus iunior in regem benedicitur.

1132.  Eclypsis solis 4 Non. Augusti.

 [1133.  Mortuo Lothario succedit Conradus, nepos Henrici superioris.] Bernardus primus abbas Clareuallis et Malachias episcopus Hiberniensis clarent doctrina, sanctitate et miraculorum gloria.

1134. Abbas Alexander cum omni conuentu suo, annuente rege Henrico, uenit in forestam de Leons, et in herimitorio, quod dicebatur Mortuum mare, edificauit monasterium suum.

1135. Henricus rex obiit 4 Non. Dec.; cui successit Stephanus nepos eius, 8 Kal. Ian.

1137. Abbas Alexander domum Mortui maris coniunxit ordini Cisterciensi, et Walerannus abbas ursicampi  suscepit eam in filiam, et monachos suos transmisit.

[1138.  Ludouicus Francorum rex obiit. Cui  filius Ludouicus, quem et ipse adhuc uiuens a papa Innocentio Remis ante aliquot annos consecrari fecerat, in regnum succedit.] Abbas Alexander abbatis curam dimisit: cui successit Adam, quondam prior Ursicampi.

1141. Anglia fame et gladio atteritur, principibus terre inter se discordantibus .

[1143.  Celestinus Romane ecclesie 169us presidet.]

[1144.  Lucius ei 470us succedit.] uentus uehementissimus arbores, turres et domos plurimas subuertit.  Reddita est ciuitas Rothomagi Gaufrido comiti Andegauensi.

[1145.  Eugenius post eum 171us.]  Fames magna inualescit in Francia.

 1146. A Iudeis in Anglia puer Willelmus crucifigitur die parasceue urbe Norico  .

[1147.  Facta est eclypsis solis 5 Kal. Nou. hora tercia die dominica.] Rex Ludouicus cum Francis iter aggreditur Ierosolimitanum .

1148.  Remis concilium a papa Eugenio.

1151. Assidua et diutina pluuiarum inundatio messionem tardauit et impediuit.

1152. Relictam Ludouici regis uxorem ducit H. comes Andegauensis et dux Normannie, postea rex Anglie: unde oritur inter eos guerra.

[1153.  Anastasius Romane ecclesie 172us presidet.] Depositio sancti Bernardi primi abbatis Clareuallensis.

 [1154. Stephanus rex Anglorum moritur. Adrianus  Anglicus Romane ecclesie 173us presidet. Obiit domnus Adam secundus abbas huius ecclesie.] Tercius successit Stephanus prior Ursicampi.

[1155. Henricus, Henrici superioris ex filia nepos, in regnum succedit.]

1156. Signum crucis apparuit in luna. Albericus Beluacensis miles martyrium pro christiana fide passus est.

 1157. Tres tune uise sunt, et in media signum crucis.

1158. Filia regis Francorum Ludouici datur filio Henrici regis Anglorum, et pax inter eos firmatur.

1159. Henricus rex obsedit Tolosam [515 1Kb] . Non. Septemb. tres soles uisi sunt in parte occidentali; sed duobus paulatim deficientibus, sol diei qui medius erat, remansit usque ad occasum. Stephanus obiit, Godefridus de Strepenneio [516 1Kb]  .

1163. Domnus huius loci abbas tercius reuocatus est ad curam abbatie Ursicampi. Cui Gaufridus quartus successit [517 1Kb] .

1165. Hugo Rothomagensis archiepiscopus obiit. Rotrodus Ebroicensis episcopus successit [518 1Kb] .

1166. Ab aduentu Anglorum in Britanniam maiorem  anni 813, a baptismate eorumdem 634, ab introitu Normannorum 100.

1169. Rex Henricus maiorem filium suum Henricum, generum Ludouici regis Francorum, in regem consecrari fecit a Rogero Eboracensi archiepiscopo.

1171. Ciuitate Cantuaria sanctus Thomas archiepiscopus eiusdem ciuitatis a quatuor militibus martyrizatus, migrauit ad Christum.

1174. Obsessa est ciuitas Rothomagus a rege Francorum Ludouico et Henrico nouo rege et comite Flandrensi; qui omnes redierunt confusi. Obiit [Kal. Sept. [519 1Kb] domnus Gaufridus, quartus abbas huius loci. Cui successit quintus domnus Ricardus, primus abbas de ualascia.

 1179. Domnus Ricardus abbas quintus recessit 8 Kal. Aug. de domo ista. Cui successit in anno sequenti.

1180. 3 Non. Aug. sextus domnus Willelmus, secundus de ualascia. Ludouicus rex Francorum obit. Cui filius eius Philippus, quem ipse anno preterito Kal. Nou. Remis consecrari fecerat, succedit in regno.

1181. Alexander 174us obiit.

1182. Cui successit Lucius 175us.

1183. Obiit Rotroldus Rothomagensis archiepiscopus. Cui successit Walterus de Constancia. Obiit Henricus rex Anglorum iunior.

1184. Obiit Ermelina, uxor Godefridi de Strepenneio.

 1186. Urbanus papa 176us. Obiit Gaufridus comes Britannie, filius regis Henrici tercius.

1187. Capta est Iherusalem a Sarracenis, christiane fidei inimicis.

1189 [520 1Kb] . Obiit Henricus rex Anglorum 3 Non. Septemb. Coronatus est rex Anglorum Ricardus.

1190. Rex Francorum Philippus et rex Anglorum  Ricardus cum innumera gentis sue multitudine iter Iherosoliminum aggrediuntur.

1191. Capta est insula Cypri a rege Ricardo, et postea Accaron a duobus regibus. Rediit rex Philippus.

1192. Rex Philippus ingreditur Normanniam et eam sibi subiugat. Rex Ricardus rediens a Iherosolimis, captus est et incarceratus a duce Austrie, et postea imperatori Henrico traditus est.

1194. Rex Ricardus, plus quam ducencies mille marcis imperatori et ceteris baronibus terre pro liberatione sua tam datis quam sub obsidibus promissis, reuersus est Angliam. Quod de Romanis imperatoribus nil aut pauca hic sint exarata, neminem moueat posterorum, quia dum alter aduersus alterum  de sceptro imperii obtinendo contendit, nichil agitur dignum memoria, quippe cum omnia sint confusa. Post Urbanum papam tres apostolici cederunt, id est Gregorius, Clemens et Celestinus; quorum tempora hic non describuntur.

1198. Innocentius papa.

1199. Ricardus rex potentissimus sagitta percussus interiit; cui successit Iohannes frater eius.

1200. 5 Idus Febr. obiit domnus Willelmus abbas.

1203. Subiugata est ciuitas Rothomagensis cum tota Normannia Philippo regi Francie. Rex autem Iohannes secessit in Angliam, territus ne traderetur a baronibus suis in manus regis Francie.

 1204. Facta est hyems asperrima, per tres menses et amplius continuata. Unde et nimia mortalitas animalium, maxime ouium et etiam uolucrum siluestrium, ex rigore frigoris facta, et fames insecuta. Capta est ciuitas Constantinopolis a comite Flandrensi, episcopis et comitibus et nobilibus uiris et fortissimis de Francia sibi associatis; in qua communi electione imperator factus, nobiliter gessit; qui cum magnam sibi partem Gretie subdidisset, post modicum a Grecis interfectus est. Cuius frater eidem est in regni solio substitutus.

1207. Obiit Walterus Rothomagensis archiepiscopus 16 Kal. Decembris. Cui successit magister Robertus cognomento Polein. [Iacet in Mortuo  mari [521 1Kb] .]

1209. Magistro Stephano de Linguaton, ad tytulum Cantuarie ecclesie in archiepiscopo Rome consecrato, rex Iohannes alium intronizare cupiens, monachos Cantuarie et Anglie presules exilio relegat. Hac de causa data in regem et regnum excommunicationis sententia, etiam Cisterciensem ordinem cum ceteris laudes Deo debitas sollempniter persoluere domini pape auctoritas prohibuit.

1210. Otto nepos Ricardi quondam regis Anglie factus est imperator. Hoc tempore fuit quidam pseudopropheta,  qui dicebat antichristum iam esse adultum, et diem iudicii imminere.

1211. Comes Symon de Monteforti, nobilibus uiris de Francia regnisque aliis opem sibi ferentibus, hereticos, qui in Narbonensi prouintia pullulabant et dicebantur Albigenses, expugnauit, et stragem multam faciens, magnam partem prouintie ipsorum sue subdidit potestati.

1212. In Hyspaniis christiani cum paganis pugnant, et potiti uictoria, multos perimunt Sarracenos, et reliquos ad fugam compellunt. Reginaldus comes Bolonie a Philippo rege Francorum omni terra sua spoliatur, et a regno expellitur, sed ab Ottone et Iohanne Anglie rege recipitur. Rex Francorum Philippus collecto exercitu et multo nauium apparatu,  transfretare disponit in Angliam, ut armis eam capiat; sed interim dum subito ingressus in Flandriam eam sibi subiugare intendit, Angli superueniunt, et nauali apparatu regis uiolenter abducto, transfretandi ei adimunt facultatem.

1213. In Prouintia iuxta castrum quod Murellum dicitur, gestum est bellum eterna memoria dignum. Cum comes Symon de Monteforti multas hereticorum strages faciens, plures Prouintie urbes et oppida sibi subiugasset, rex Arragonie, comes Tolosanus, comes Conuensis  , comes Fuxensis  , collecto exercitu copioso supradictum castrum obsederunt, erectisque machinis oppugnare ceperunt. Res uero comiti Symoni innotuit, qui mox paucis admodum uiris collectis, regi Arragonie audacter  occurrit; legionibusque dispositis, conserta est pugna 2 Idus Septembris, in qua rex Arragonie cum pluribus de suo exercitu occubuit. Reliqui uero fuga elapsi sunt, et confusi ad propria remearunt. De sociis autem comitis Symonis unus tantum miles cum paucis clientibus in illo conflictu cecidit. A diebus Iude Machabei usque in presens tempus tantam multitudinem tam mirabilem a paucissimis tam mirabiliter uictam, cesam atque fugatam nunquam et nusquam legimus. Eodem tempore in regno Francorum pueri et puelle cum aliquibus adolescentulis et senibus uexilla, cereos, cruces, thuribula portantes, processiones faciebant, et per urbes, uicos et castella canentes ibant, Gallice proclamantes:  Domine Deus, exalta christianitatem! Domine Deus, redde nobis ueram crucem! Non solum hec uerba, sed alia multa decantabant, quia uarie processiones erant, et unaqueque processio pro libitu suo uariabat. Res uero ista a seculis inaudita multis fuit admirationi, quod ut credimus presagium futurorum fuit, eorum scilicet que in sequenti anno contigerunt. Nam legatus Romanus Gallie fines ingressus, copiosam multitudinem in crucifixi nomine cruce signauit; cuius multitudinis numerum solius Dei scientia colligit. Ottone imperatore a papa Innocentio excommunicato,  infans Apulie Romanum sibi uendicare imperium est conatus.

1214. Stephanus Cantuariensis archiepiscopus ceterique Anglorum pontifices, monachi et clerici, qui pro causa ecclesie tenebantur exilio, mediante cardinali, regi reconciliantur, et ab eo recipiuntur in Anglia, et sua ipsi recipiunt; sicque regnum ab interdicti sententia, rex a nexu excommunicationis absoluitur. Redditur ecclesiis cum presulibus et christianitate tranquillitas, exulibus cum rebus et patria, regi cum reconciliatione communio, plebi deuotio, omnibus in commune catholicis pro reddita ecclesie pace leticia. Ferrandus Flandrensis comes a Philippo rege Francorum pulsus a Flandria, Ottonem Alemannie et Iohannem Anglie reges expetiit, et pepigit  fedus cum eis. Quorum fretus auxilio regressus in Flandriam, eam pene totam de manu regis Francorum potenter eripuit, ope et industria uirorum illustrium [522 1Kb] , et precipue Guillelmi comitis Saresberiensis, fratris regis Anglie, et comitis Bolonie Reginaldi, Iohannes rex Anglie in Aquitaniam classe transuectus, reconciliatis sibi magnatibus terre multis, magnam partem prouintie suo iuri restituit . Philippus itaque rex Francorum misso contra eum filio Ludouico, ipse collecto exercitu Flandrensibus, quorum uires iam nimis excreuerant, censuit occurrendum. Igitur intra fines Flandrie fit utrinque concursus, et dispositis aciebus apud pontem Wentini, inter Mauritaniam et Tornacum, 6 Kal. Aug. die etiam  dominica, pugna committitur, et in conflictu cecidere nonnulli, Franci tandem palmam uictorie tenuerunt. In hoc bello Flandrensi ex acie capti sunt egregii pugnatores quatuor comites, Pilutus  Alemannus, Ferrandus Flandrensis, Willelmus Saresberiensis, Reginaldus Boloniensis, et senescallus Ottonis, et milites alii tam mediocres quam illustres circiter 150. Post hec rex Philippus contra regem Anglie mouet exercitum; sed legatis interuenientibus, inter eos quinquennales firmantur indutie. Et ita reuersus est rex Philippus in Franciam; rex Iohannes in Angliam se recepit. Terremotus in aduentu Domini 13 Kal. Ianuar. ter in una nocte factus est. Globus igneus magnitudinem bouis excedens, et magnum lumen emittens, uisus est in ere  circa diei initium, Idus Ianuarii. Eclypsis lune facta est 16 Kal. Martii.

1215. Rome generale concilium a papa Innocentio celebratur. Orta inter regem Anglorum et barones graui dissensione, Anglia dolet se gladio multisque calamitatibus subiacere.

1216. Ludouicus, Philippi regis Francorum filius, confederatis sibi magnatibus Anglie, qui regi rebellabant, cum multis nauibus et armatorum exercitu in Angliam transfretauit. Innocentius III papa obiit. Cui successit Honorius III. Obiit Iohannes rex Anglorum.  Cui successit Henricus filius eius puer duo dennis.

1217. Bellum apud Lincolniensem urbem inter regem Anglie et inter Norrenses et alios potentes multos, qui eidem regi implacabiliter inimicabantur; sed misertus Deus pueri regis innocentie, priusquam posset arma portare, dedit ei de hostibus triumphare. Nec solum in hoc prelio, sed et in mari prelium magnum comissum est inter Francos et Anglos, et diuina preliante uirtute Gallica iuuentus cum omni nauium apparatu uicta est ab Anglis et in predam abducta. Ibi Eustachius monachus, homo apostata, pyrata et predo pessimus, utrique regno infidus, capite plexus est, tunc temporis Francis prebens auxilium, et princeps illius nauigii Robertus  de Cortenaio. Capta est a christianis Damieta urbs Egypti fortissima, sed in breui iterum a Sarracenis recuperata. Concluserunt enim Sarraceni christianorum exercitum cum rege ceterisque nobilibus christianis, et non inuento aditu euadendi alio, Damietam pro sua liberatione christiani dederunt Sarracenis, qui etiam Sarraceni crucis sancte partem, quam triginta quinque ferme annis tenuerant, cum captiuis omnibus christianis, pro eiusdem Damiete recuperatione reddiderunt christianis. Infans Apulie a domino papa Honorio sublimatur in imperatorem. Ludouicus, filius regis Francie, postquam rediit de Anglia, collecto rursum exercitu Tolosam adiit, ciuitatem potentissimam et tunc temporis Albigensium  [523 1Kb] refugium; sed nichil ibi proficiens, idem Ludouicus in paternos fines Gallie sese recepit.

1221 [524 1Kb] . Stephanus de Lanketone Cantuariensis archiepiscopus sedi proprie restituitur, a puero rege Henrico in pace susceptus.

1221. Obiit Robertus Polanus Rothomagensis archiepiscopus. Cui successit Theobaldus de Ambianis, thesaurarius ecclesie Rothomagensis [qui quidem Robertus nostram dedicauit ecclesiam, et sepultus est in choro nostro [525 1Kb] ].

1222 [523 1Kb] . Corpus sancti Thome Cantuariensis de terra leuatur. Sanctus Willelmus Bituricensis archiepiscopus, Cisterciensis ordinis monachus, Rome cononizatur, anno 50. a martyrio suo.

1223. Philipus rex Francorum inuictissimus, qui  sibi non paruam partem Aquitanie, Normanniam, Flandriam, cum parte Pictauie maxima subiugauit, 2. Idus Iulii de medio factus ab hac uita migrauit. Hic nullum unquam proditorem amauit, sed quotquot ad se ueniebant, castella et uillas ab eis accipiebat, et eos de regno suo sine spe reuertendi penitus effugabat. Apud Medontam defunctus, apud Sanctum Dyonisium, assistentibus 22 episcopis et 2 cardinalibus et rege Ierosolimitano, sepulture traditus est. Cui successit Ludouicus filius eius in regnum. Ante omitum regis Philipi anno precedente uisa est stella  circa occasum solis Decembrilis, plurime magnitudinis, ardens uelut facula, radios sursum erigens, et in acutum uelut in conum colligens, terre uicina uidebatur, et aliquod prodigium portendere ferebatur. Hanc dicebant esse cometem. Ludouicus, regis Philipi filius, 8 Idus Augusti unctus et coronatus est in regem apud Remis ciuitatem.

1225 [526 1Kb] . 3 Non. Iulii obiit uitalis abbas Mortui maris. Cui successit Osmundus, eiusdem domus prior.

1226 [527 1Kb] . 7 Idus Nouembris obiit Ludouicus rex Francorum. Cui successit Ludouicus filius eius. 3 Kal. Octobris obiit Osmundus abbas Mortui maris. Cui successit donnus Ricardus Costentinus.

1227. Obiit Honorius papa; cui successit Gregorius.

 1229. 7 Kal. Octobris obiit pie memorie Theobaldus de Ambianis, archiepiscopus Rothomagensis.

1231. Cui successit uenerabilis Mauricius, post ipsum Rothomagensis archiepiscopus.

1234. Pridie Idus Ianuarii obiit apud Salicosam pie memorie Mauricius Rothomagensis archiepiscopus, de sede Cenomanensi a domino papa Rothomagensi ecclesie prerogatus. Qui feruens zelo uiuensque celo, nullam in terris accipiebat personam, non regem, non principem, non tyrannum, non diuitem. Sacerdotes fornicarios uehementer execrabatur, deiiciebat eos de ecclesiis, et ad sedem apostolicam eos absoluendos mittebat. Doctores honeste uite et bone fame uenerabatur et magnis beneficiis ditabat [528 1Kb] .





AUCTARIUM URSICAMPINUM.


Intra a. 1155-1200 monachus Ursicampi  Sigebertum descripsit ex D1 cum omnibus eius atque Bellouacensis additamentis, quibus ipse addidit magnos centones ex Galfrido Monmutensi ad uerbum descriptos, et alia quedam, ea que hic damus. Idem continuationem nouam ita conflauit, ut Premonstratensem ex B1 describens, usque ad a. 1128, ex Anselmo plurimum interpolaret, post puram exhiberet, de suo inserens per totam ea tantum que hic exhibemus. Usi sunt Nicolaus Ambianensis, Robertus Altissiodorensis et ex eo Gerardus de Fracheto et Guillelmus de Nangis; uincentius Bellouacensis; ediderunt Guilelmus Paruus, et ex hoc Schardius, Pistorius, Struue, Bouquet. Nos, codice ipso Ursicampino deperdito, ex eius apographo D1** damus ea tantum que Ursicampinus fontibus suis D1 et B1 adiecit; continuationem enim recudere integram, inutile erat, cum quia compilata tantum est, tum quia sexies iam legitur impressa.

  Pref. Narrat antiqua Britonum---iugo tenuerunt.

382. Ciuitatem, quam Antoninus Pius cum filio Aurelio condidit, et Sommonobriam ab adiacente flumine appellauit, Gratianus imperator suo dominio mancipatam, mutato nomine, Ambianis ad ambitu fluminum fecit uocari. Eo tempore prefecturam Gallicam ministrabat uir illustris Faustinianus, qui genuit filium, quem ob amorem et memoriam beati Firmini martyris Firminum uocauit, Ambianensium tempore posteriori episcopum.

383  Maximus iste---exercere.

386.  Partem Gallie---appellatur.

389.  Pictorum---Hyberniam.

390.  Alia historia---interficerent illum.

 413.  Inito autem---Utherpendragon.

414.  Notandum---nitebantur.

423.  Aestimo---ab Honorio missum.

424.  Constantino---euacuata.

431.  Perempto---adepti sunt.

434.  In Britannia---corrigie.

436.  Rex Britonum---patriam.

437.  Filius Wortegirni---Wortegirnus.

439.  Rex Wortegirnus---obtinuerunt.

445.  Rex Wortegirnus---huiusmodi.

446.  Hoc loco ponunt---restitutus sit.

 147.  Nomina autem corum  hec sunt, que in baptismo acceperunt: Malchus, Maximianus, Martinianus, Dionisius, Iohannes, Serapion, Constantinus.  Ambrosius---construit.

457.  Maximus tirannus a populo membratim discerpitur.

457.  Super Insulam---nomine Annam.

466.  Utherpendragon---uiuere.

470.  Nam si fidem---prostratis.

472.  Rex Arturus---restituit.

 His diebus sanctus Perpetuus---nec postea comparuit.

473.  Arturus---fecerunt.

482.  Arturus---rediisse.

 488. Hoc tempore facta est inuentio crypte sancti Michelis archangeli in monte Gargano, unde et eius memoria singulis annis celebri festiuitate in ecclesiis Dei recolitur.

491.  Hoc loco quidam---dicitur.

514.  et sepelitur Parisius in basilica sancti Petri apostoli, quam ipse et regina Clotildis edificauerant.

535. Porro sanctus Medardus sedem episcopalem, que prius erat uermandus, propter eiusdem subuersionem transtulit Nouiomum. Ipse etiam post decessum sancti Eleutherii Tornacensis episcopi regendam  suscepit Tornacensem ecclesiam, et post eum successores eius annis multis, usque ad tempus Eugenii pape tertii, et demum Simonis episcopi, qui obiit anno Domini 1148.

542.  Constantinopoli mortalitate magna insurgente, statuta est sollemnitas purificationis beate Marie, que Grece , id est obuiatio, dicitur, eo quod die illo Symeon obuiauerit oblato in templum Domino, et ita mortalitas illa cessauit.  Usque ad hoc tempus---historiis conferantur.

549.  Sed de hoc rege---Wortiporius.

556. Obiit sanctus Medardus Nouiomensis et Tornacensis, in cuius transitu celum apertum est, et diuina ante eum micuerunt luminaria spatio duarum  horarum. Cuius corpus rex Lotharius transferri fecit ad urbem Suessionensem; promittens, quod super eum decentissimam basilicam edificaret, et inibi religiosorum uirorum conuentum statueret. Quod opus ipse quidem cepit, sed filius eius Sigebertus adimpleuit.

561.  Super Britones---multis annis.

571. Sanctus Amandus nascitur.

596.  His diebus irruentes Longobardi in Cassinum montem---uini secum deferentes.

604.  Per Augustinum---ecclesiam.

611.  Post Cathericum---facta est.

616.  Refert autem historia---compulsus fuerit.

 632.  Adunallo rex Britonum---in terra.

635.  Hic dicit Beda---edificata.

675.  Cadwollone---migrauerunt.

689.  Cadwaladrus---potuerunt.

792.  Hoc tempore in Flandria principabatur Lidericus Harlebecensis, pater Ingerranni, qui genuit Andracum, patrem Balduini Ferrei, qui duxit Iuditham, filiam Caroli Calui.

843.  His temporibus floruit Theodulfus---et misertus illius iussit eum absolui [529 2Kb] .

964. (u. S. Quintini [ Hoc tempore ecclesia sancti Quintini martyris, que est in insula super fluuium Somene sita, cenobium monachorum paucorum facta est. Procedente uero tempore, crescente  numero fratrum, et aucta possessione redituum, etiam abbatia esse cepit. In quo loco adhuc extant duo putei, in uno quorum caput ipsius martyris, in  altero corpus, angelo reuelante inuentum fuerat a uenerabili matrona Romana, nomine Eusebia, que pro munere eiusdem officii lumen oculorum, quo antea priuata fuerat, per eundem martyrem recepit. Et hec inuentio anno a passione ipsius martyris 55 euenit, qui passus est martyrium anno Domini 332. Sed postquam prefata mulier religiosa sancti martyris corpus inuenit, atque in superiori loco preminentis oppidi, quod antiquitus Augusta uiromandorum uocabatur, collocauit; labentibus multis annorum curriculis, sepulchrum eiusdem martyris ubinam haberetur, cunctis erat incertum. Denique sancto Eligio Nouiomensi ecclesie pontificante, facta inquisitione de eiusdem martyris corpore, sub presentia ipsius episcopi inuentus est loculus, in profundo  terre defossus, in quo preciosus ille thesaurus seruabatur. Et hec secunda inuentio sub sancto Eligio facta est, anno ab incarnatione Domini 657, non absque diuine uirtutis magno miraculo. Nam cum beatus episcopus nocturno tempore, multis luminaribus accensis, quesitum loculum inueniret, et fossorio quod manu tenebat perforaret, tanta subito odoris suauissimi fragrantia tantaque superne lucis claritas circumquaque emanauit, ut et presentes odore mirifico replerentur, et absentes ortum diei aduenisse suspicarentur.

1039. In Apulia erat quedam statua marmorea, circa caput suum ereum habens circulum, in quo erat scriptum: Kalendis Maii oriente sole habebo caput  aureum . Quod quidam Sarracenus, a Roberto Wiscardo duce Northmannorum captus, quid portenderet intelligens, in Kalendis Maii oriente sole, diligenter notato termino umbre illius statue, infinitum thesaurum, effossa ibidem humo, repperit, quem pro sua redemptione eidem duci optulit

1051. Lanfrancus etiam, uir sanctitate et scientia eximius, prior monasterii Beccensis, postmodum uero ex abbate Cadomensi archiepiscopus Cantuariensis, contra errorem illius  per dialogum disputauit.

1067. Hoc tempore claruit Lanfrancus, prior monasterii Beccensis, ad cuius eximiam doctrinam  de Burgundia conuolauit Anselmus, uir postmodum multa uirtute et sapientia adornatus, et ei in prioratu successit, sub uiro egregio Herluino abbate primo,  qui ipsum monasterium Beccense de proprio fundauit suo.

1080. Claret in Anglia Lanfrancus, doctrina et probitate conspicuus, ex abbate Cadomensi ordinatus Cantuarie archiepiscopus. Eo tempore florebat in Northmannia Anselmus, Beccensis monasterii abbas eximius, et pro sua sanctitate et sapientia plurimum nominatus.  Hoc etiam tempore in cenobio sancti Medardi---in presulem est consecratus.

1081.  Regis Dagoberti tempore sanctus presul Ursmarus---celitus prestaretur medicina.

1087.  Sanctus Arnulfus---predixerat, accepit.

1094. Pontificante in urbe Laudunensi Elinando,  mulier quedam, in proximo manens, habebat generum iuuenili specie decorum, quem multa diligentia pro amore filie sue accurabat; unde et orta turpis suspicio de muliere et genere suo inter uicinos homines ualde eam turbauit . Que impatienter ferens, famam suam huiusmodi opprobrio turpari, iniurie sue causam in eum retorsit, et clandestina machinatione, ut occideretur a duobus pueris, procurauit. Postmodum uero ad penitentiam facti homicidii conuersa, cuidam presbytero per confessionem peccatum suum reuelauit. Sed elapso aliquanti temporis spatio, presbyter idem cum ea litigans, malum, quod confessa fuerat, in faciem ei exprobrauit. Quo audito, parentes hominis occisi properantes nuntiauerunt uicedomino Laudunensi.  Iubente uicedomino, uocata mulier uenit, et qualiter hominem occidisset, nequaquam celauit. Iudicatum est igitur, eam ignibus debere concremari; sed prius ducta ad ecclesiam beate Dei genitricis Marie, peccatum suum coram Deo et hominibus ex ordine narrauit, et sic meritis et precibus sanctissime uirginis Marie se ipsam fideliter commendauit. Deinde missa in ignem, incendium nullatenus sensit, sed diuina protegente gratia consumpto igne, ipsa permansit illesa. Quod factum cognati hominis occisi non diuine uirtuti ascribentes, sed fragilem potius lignorum materiem causantes, iterum succendunt ignem circa eam fortioribus lignis, sed nichil profecerunt. Iterato enim miraculo seruauit eam Deus incolumem ab exustione ignis, ad laudem sui  nominis sueque genitricis gloriam et honorem. Egressa igitur ex incendio, non solum carne, sed etiam ueste et carne [530 1Kb] illesa, ad ecclesiam sancte Dei genetricis, omni populo applaudente, ducta est, et post laudes Deo redditas, uolente Deo, paucis diebus transactis transiit ab hoc seculo.

1095.  Elinandus, bone memorie Laudunensis episcopus, obit; Ingelrannus succedit Elinando.

1097. Lanfranco Cantuariensi archiepiscopo defuncto,  Anselmus abbas Beccensis, pro sua sanctitate et doctrina non solum in Normannia, sed etiam in Anglia iam celeberrimus, successit in presulatu. Qui licet a rege Willelmo et principibus terre totiusque ecclesie conuentu susceptus honorifice fuisset: multas tamen molestias et tribulationes postmodum sub ipso rege passus est pro statu ecclesie corrigendo. Nam reges Anglie hanc iniustam legem iam diu tenuerant, ut electos ecclesie presules ipsi per uirgam pastoralem ecclesiis inuestirent.

1099. Erat autem  uir prudentissimus et exercitui satis utilis, atque erga beatum martirem Quintinum adeo deuotus, ut singulis annis solemnitatem eiusdem martiris, die suo clericis undecunque congregatis, coram se celebrari  faceret, eisque post peractum officium copiosam refectionis mensam pararet.

1105. uigilia natalis Domini terremotus magnus factus est in Iherosolimis. Duo orbes in modum solis, forma et lumine cotidiano soli similes, apparuerunt, omnium colorum specie radiantes ad instar arcus celestis.

1112. Sed et antequam ista gererentur, uiolata fuerat eadem sancte Dei genetricis ecclesia  proditione et homicidio cuiusdam nobilissimi militis, nomine Gerardi, qui erat dominus castri, quod uocatur Carisiacus. Quem in oratione positum ante sanctam Christi imaginem, homines ipsius episcopi facta coniuratione occiderunt.  Ante hos dies natus ibidem fuerat puer  geminus a clune superius, duo scilicet habens capita, duo usque ad renes cum suis brachiis habens corpora; qui baptizatus, triduo quoque uixit.

1113. Bernardus, iuuenis egregius, scientia, moribus et genere clarus, uir postmodum magne uirtutis exemplar futurus, Castellione  castro Burgundie oriundus, cum germanis fratribus et aliis comitibus multis Cistercii habitu religionis induitur, et miro religiositatis feruore conuersatur.

1114. Hic est Cono, unus ex illis religiosis uiris qui heremiticam uitam apud Truncum Berengeri  primo duxerunt, et Arroasiani ordinis auctores extiterunt, qui ordo usque hodie floret et crescit.

 1128. Hoc anno multi de pago Suessonico sacro igne accensi, ad ecclesiam beate Dei genitricis Marie in ciuitate Suessorum sitam conuenerunt, ibique diebus paucis misericordiam Dei et beate uirginis succursum prestolantes, sicut plenius refert libellus eorundem miraculorum, salutem ipsius meritis et precibus consequti sunt, ita ut intra quindecim dies centum et tres nominatim ab hoc igne restinguerentur, et tres puelle distorte sanitati redderentur.  Facta sunt ibi deinceps et alia multa miracula, inter que duo fuerunt eminentiora; unum scilicet de naso mulieris et labio diuinitus reformato; aliud de puero in uisione ante Deum rapto, ubi dominam nostram uirginem Mariam se uidisse asseruit, pro populi salute supplicantem, et hoc responsum a filio benigne accepisse: Mater tu es maris stella, fiat sicut uis. Sed dum queritur beata uirgo super domo sua, que uilis et abiecta erat, pre ceteris iterum a filio suo audiuit, quod de trans mare et de trans Rhenum pecuniam faceret afferri, unde domus edificaretur, et in oculis omnium respicientium illustris appareret. Cuius uisionis tam in claritate operis, quam in copia oblationum tot sunt testes hodie, quot uidere uolunt. Predixit etiam idem puer paulo  post se moriturum, et uix unum mensem superuixit. Sed et mirum ualde de hoc puero erat, quod omnem historiam ueterem rhythmice depromebat, textum uero euangelii et actus Domini ita recensebat, acsi in libro legeret, et dictata ab aliis pronuntiaret; qui etiam cum hec clausis oculis diceret, laicis et illiteratis uix loqui dignabatur, quasi eorum ignorantiam pertesus, qui tam profunda intus audiebat.

1129.  Cenobium Ursicampi fundatum est a nobilissimo presule Nouiomensi, domino Symone, qui Hugonis magni filius fuit, frater autem Radulfi comitis, et regis Ludouici patruelis, adducto conuentu monachorum a Claraualle, et domno Waleranno primo abbate ordinato, qui primus ex nobilioribus personis Clareuallem sua conuersatione  illustrauit.

1131. Sed presules ecclesiarum ac principes seculi promptissime annuebant, uel etiam sponte offerebant terras, prata, nemora, et cetera que monasteriis edificandis necessaria erant. Ecclesia sancte Marie in episcopio, totaque pene ciuitas Nouiomensis incendio conflagrauit, iusto ut fertur infortunio, quia summum pontificem Innocentium uerbis irrisoriis multi illorum exhonorauerunt. Clareuallis duo cenobia una die produxit, scilicet Longipontum et Rieuallem, et post paucos menses ualcellas.

1132. Obit uir sanctus Hugo Gratianopolitanus episcopus, cuius religiosam admodum uitam conscripsit Gigo prior Cartusie.

 1135. Monasterium de Prato fundatum est sub primo abbate Petro; prima plantatio quam protulit pater Walerannus ex propria domo.

1138.  Hoc tempore uenerabilis uite Alexander, primus abbas Mortui maris, se et domum suam tradidit abbati Ursicampi.

1140. Cenobium sancte Marie de Fresmont  a pie memorie Waleranno primo abbate Ursicampi fundatum est, sub electo patre Manasse.

1141. Orta dissensione inter papam Romanum et  Francorum regem Ludouicum, ecclesia Gallicana turbatur. Defuncto enim Alberico Bituricensi archiepiscopo, missus est Petrus, a papa Innocentio eidem eclesie pastor consecratus; sed a rege Ludouico repudiatus, eo quod sine eius assensu fuerit ordinatus, in ciuitatem minime recipitur. Cuius partes quia, propter reuerentiam seu uoluntatem pape, comes Theobaldus fouere uidebatur, simultas, que sopita putabatur, inter regem et ipsum cepit repullulare.

1142. Obit pater Walerannus, abbas Ursicampi, fundator duarum abbatiarum  , excepta tercia  , quam sibi adoptauit in filiam.

1146.  Apud Norwicum Anglie ciuitatem Iudei crucifixerunt puerum quendam christianum, nomine  Willelmum, quem etiam foras ciuitatem ab eis sepultum, diuina lux, ut ferunt, super eum emicans declarauit; sicque a fidelibus inuentus, honorabiliter est in ecclesia positus.

1148. Sancte memorie Malachias, Hibernorum episcopus, et apostolice sedis legatus, uoluntate Dei finem uite sortitus, apud Clareuallem, sicut ipse preelegerat et predixerat, locum sepulture accepit; cui successit Christianus abbas Mellifontis, uir plurima sanctitate preditus, qui eiusdem sancti uiri archidiaconus extiterat, et primus abbas de ordine Cisterciensi in Hiberniam ab abbate Clareuallis sacre memorie Bernardo fuerat destinatus.

1151. Hanc optimorum uirorum migrationem  forte significauit, quod in pago Suessonico eodem anno accidit. Cum enim hiemali gelu terra uehementer induruisset, cespes plurime longitudinis et latitudinis, de terra subito auulsus, longe ad alium locum est translatus.

1154. Robertus de Botua, uir omni plenus nequitia, nepotum suorum castra ingressus, dolose tyrannidem exercet in terra  Qui spiritu etiam zelotipie succensus, quendam hominem suum satis fidelem, cum alio uiro et una muliere, intra domunculam comburendos iubet includi. Illi uero instar antiquorum trium puerorum domo ardente, et flamma super capita eorum in modum lucide nubis uolitante, illesi permanserunt. Quos  foras egressos cum persequeretur iniquus ille minister, cui dominus suus hoc facinus iniunxerat, et euaginato gladio unum ex eis ferire uoluisset, repente quedam inuisibilis persona retro eum per comam capitis apprehendit, et cum equo, cui sedebat, in terram precipitem dedit. Unde et mox ad Sanctum Iacobum se iturum esse spopondit, sed et illi, quos propria conseruauit innocentia, gratiam Dei non in uacuum accipientes, uitam suam in melius mutauerunt.





AUCTARIUM NICOLAI AMBIANENSIS.


Nicolaus Ambianensis circa a. 1203 breue chronicon ab O. C. usque ad a. 1203 scripsit octo libris, totum ud uerbum compilatum ex Eusebio, Hieronymo, Sigeberto eiusque continuatoribus Ursicampino atque Aqui cinctino, quibus aliunde petita interspersit ea tantum que hic damus e codice regio Parisiensi inter Supplementa Latina n. 783, s. XuIII descripto e codice olim Pitheano, tum Christine, nunc uaticano n. 444, membr. s. XIu. Ex eodem codice regio annos 1113-1204 excerptos iam edidit Dom Brial XIu, 21, XuIII, 701.

 424. Qui cum a quodam monacho super eo, quod petebat, sepe repulsam patiente excommunicatus esset, et monachus aufugisset, dixit se nolle sumere cibum, donec absolueretur ab eo. uerum cum loci illius episcopus pronunciaret cum absolutum, presertim cum non quilibet excommunicandi habeant potestatem, non acquieuit tamen imperator, quousque ab excommunicatore fuisset absolutus.

535. Qui insimulatus a populo suo, eo quod missam celebrans diluculo, statim cibum sumeret, ad quod tamen eum infirmitas impellebat, Romam pergens sitiensque in deserto quo transibat, siluestres ceruas stare iussit, steteruntque, quousque  lacte earum potus est et refectus. Deinde pauper Christi non habens unde papam honoraret, inspectas aues uolantes aptas edulio eius itinere pedestri euntes ad presentiam uigilii eidem dedit. Qui cognita uiri sanctitate, omni contra eum calumpniam. . . . . .

633. Hoc electo milites Romani inuaserunt ecclesiam Lateranensem, omnia uasa aurea et argentea asportantes, et inter se partem diuidentes, partem erario transmiserunt. Mauritius autem cartularius et Isacius patritius et exarcha totius Italie, quibus actoribus facta sunt, non diu impunitate gauisi sunt; nam Mauritius ab Isacio decollatus est postea, et Isacius a Deo percussus.

636. Huius tempore Pyrrus ob heresim depositus  a sede Constantinopolitana, ex Affrica Romam uenit, et erroris penitentiam a Theodoro papa supplicans impetrauit; et antequam exiret urbem, ad uomitum rediens excommunicatus est. Similiter et Paulus eiusdem sedis patriarcha hereticus a nunciis beati Theodori resipiscere monitus, nec acquiescens, depositus est.

648. Hic Paulum Constantinopolitanum, qui Constantinum imperatorem docuerat credere nullam operationem aut uoluntatem in Christo, concilio centum quinquaginta episcoporum excommunicauit. Ad Italiam ergo regendam et ad heresim illam ibidem promulgandam missus Olimpius cum nichil proficeret, de conatu Martini pape mortem machinans,  cum ab eo communionem in ecclesia sancte Marie ad presepe reciperet, expectans ut spatarius suus illum, sicut condictum fuerat, confoderet, excecatus a Deo spatarius de proditione ueniam postulauit. Sed et Olimpius penitens ad fidem rediit et culpam confessus. Deinde ad idem nephas alii ab  imperatore directi, in Cersonam deportauere Martinum, ubi defunctus est postea, et corpus eius demum Romam relatum, sepultum est in ecclesia sancti Siluestri.

679. Huius tempore ecclesia Rauennas, que diu recesserat a Romana, rediit ad eam.

684. Sub hoc indultum est ab imperatore, ut Romanus papa nullius requisito consensu, statim ex quo eligitur, consecretur.

786. Qui Constantinopolim aliquando ueniens, a Iustiniano honorifice susceptus, urbis regie priuilegia renouauit. Quo reuerso Romam, trucidatur Iustinianus a Philippico imperium arripiente heretico. Qui propter heresim nec Rome habitus est imperator, nec Petrus ab eo missus Rauennam, ut Italie et  Romanorum dux esset, recipi potuit a Romanis.

902. His temporibus Gormundus rex Affrice de secta Mahometh collectis copiis regnum Anglorum mari transuectus inuasit. Ad quem confugiens Hysenbertus, in auunculum suum Ludouicum res nouas moliens, promisit ei, quod ope eius Franciam obtineret. Qui uana spe ductus, nauibus multis bellatorum plenis Pontiuo applicans, maritima populatus est. Cuius exercitum peruagantem extra menia Ambianensium, fessis bello ciuibus, indigne ferentes matrone, egresse urbem cum armis, hostes ad castra fugere compulerunt. Unde priuilegium hoc meruerunt, quod in ecclesia mulieres a dextris sedeant. Ambianis rex autem Francorum profligauit  deinde Sarracenos illos, Gormundo rege et Hysemberto proditore gladio interemptis.

1147. Nicholaus Ambianensis nascitur, qui hanc seriem cronicorum digessit.

1152. Theodoricus Ambianensis episcopus suam cathedralem ecclesiam in honore beate Marie et beati Firmini martyris consecrari facit a Samsone Remensi archiepiscopo, uicinis presulibus conuocatis.

1153. In territorio Nouiomensi Cansiolis, in ecclesiola, monachi superuenientes in fenestula negligenter positum calicem et stupam intus sanguine rubentem deprehendentes, a presbytero culpam confitente didicerunt, eum stupa illa solitum calicem  detergere per incuriam, facta perceptione sacrificii.

1187. Gregorius Romane ecclesie presidet 171us; qui statim ad inuitandos populos ut ecclesie orientali succurrant, legatos per diuersas regiones transmittit; agressusque Ferrariam, Romam properans,  Lucam, inueniens ibi confracto sepulchro Octauiani ossa deiecit extra ecclesiam. In crastino Pisas ueniens, magnos uiros cruce signauit, statimque morbo correptus Gregorius uIII, qui octo processiones in uia habuit, octo hebdomadis sedit, octo diebus morbo laborans uitam finiuit, octauam resurrectionis expectans.

1200. Eodem tempore Innocentius armatus singulari zelo iustitie Philippum dictum regem Alemannorum et Arragone et Hyspanie et Hungarie reges pro diuersis excessibus excommunicatione aut interdicto condemnat.

1202. Wilelmo Remensi non memorie sed inuite uite substituto, clerici Remenses diu Rome de successore contendunt.

 1203. Innocentius orta inter ipsum et Romanos discordia in Campaniam transit. Ecclesia Bulgarorum ad unitatem rediens ecclesie Romane se subiicit, et in sacramento altaris et aliis quibusdam Latinorum usibus assuescit; sed et eorum dux fidelitatem facit Romano pontifici, qui per manum Leonis legati sui ipsum iniungit et coronat in regem.

Franci ad succurrendum orientali ecclesie multo uenetiarum euecti nauigio, astu uenetorum, cum quibus conuentiones inierant [531 1Kb] iuramento firmatas, Sclauorum maritima depopulantur. Deinde cum ipsis Constantinopolim inuadunt, rogatu Alexii heredis imperii. Quem et eius patrem Secacum depulsos  restituunt, tyrano imperii peruasore depulso. Pater ingratus filium concilio Grecorum ab amore Francorum auertit. Sed filius necessitate cogente ipsos iterum colit. In hoc tumultu quidam coronam imperii arripiens, die sue coronationis trucidatur a Grecis. Morculphus, secretarius Alexis et patris eius, ambos interficit, assensu Constantinopolitanorum, quibus permittens Francorum exitium, fit imperator infaustus. Cum Francis crebris preliis congreditur in omnibus uictus. Apriorati Franci inopinata audacia auxilio uenetorum nauali prelio urbem impellunt, muros ascendunt, et intrantes urbem Grecos detruncant, munitiones capiunt, clandestinam fugam arripiente Morculpho plus quam . . . [532 1Kb] finitimos armis uexant. Eorum terror asserit . . . .  [533 1Kb] urbes et turres et fere totum optinentes imperium, consilio ducis uenetie imperatorem eligunt Balduinum, illustrem Flandrensium comitem, qui facit in cathedralibus ecclesiis Latinos clericos ordinari, Grecos ipsis et per ipsos Romane ecclesie obedire compellens. Electus in patriarcham uenetus quidam, Rome per manum Innocentii consecratur [533 1Kb] .

Rex Francorum Normanniam, Pictauiam capit, regis Anglorum nefandos [534 1Kb] ultus excessus.

Innocentius principem Arragonensium inungit in regem.





ROBERTI DE MONTE CHRONICA


EDIDIT D. LUDOWICUS CONRADUS BETHMANN





[NOTA.]

De uita atque scriptis Roberti de Torinneio, abbatis in Monte Sancti Michelis, supra, col. 31, egimus. Sigebertum descripsit anno 1150 ex codice Bellouacensi D, cum omnibus huius additamentis. Que ipse de suo addidit, Angliam tantum spectant atque Northmannos. Anglica desumpsit omnia ex Henrico Huntingdonensi, Northmannica ex Willelmo Gemmeticensi, ex Historia Henrici a Roberto ipso Willelmi libro addita  , ex Orderico uitali, Fulcherio Carnotensi, ex Milonis uita Lanfranci  et Willelmi  , Eadmeri uita Anselmi  , e miraculis sancti Wulframni  , passione sanctorum Maximi et uenerandi, et ex Originibus Cisterciensibus  . Catalogum denique archiepiscoporum Rothomagensium totum confecit ex Annalibus Rothomagensibus  , ex quibus paucula quoque alia sumpsit. Chronicon quoque quod Sigeberto subiecit, in primis quadraginta annis nil fere est nisi compilatio ex Henrico Huntingdonensi, Willelmo Gemmeticensi, Historia Henrici, Sigeberto, Fulcherio Carnotensi, Orderico uitali, uita Lanfranci atque epistola cruciferorum   ; postea suis uestigiis incedit. In chronologia fontes suos non semper accurate secutus est; neque in iis que suis temporibus gesta sunt, imo que inter scribendum et quasi ipso presente euenerunt, ab erroribus satis sibi cauit  , non raro que diuersis annis acta erant, in uno confundens. Fides tamen animusque ueri studiosus in Roberto nequaqum est addubitandus; multumque dolendum, quod uir tante scientie tantoque loco positus Sigeberti exemplo se induci passus est, ut annalista potius fieret, quam historicus.

Continuationes tres nouimus: Harleianam a. 1158-1168 in codice E3b ineditam, Gemmeticensem a. 1187-1210, magna ex parte iam ante a. 1209 conscriptam; quam ex E8h dedit editio princeps et post hanc Schardius, Pistorius, Struue, Bouquet XuIII, 338; uallomotensem a. 1169-1239, e codice E8b editam a Duchesne SS. Norm. 1003 et Bouquet XuIII, 345. Que continuationes cum ad Germanicas res nil prorsus conferant, nos non censuimus iterum edendas  .---Codices Roberti enumerauimus supra col. 49. Edidit primus a. 1513 Antonius Rufus in editione principe Sigeberti, at non integrum, sed a. 1154-1186 tantum, cum continuatione Gemmeticensi, e codice E8h. in prima parte, ut uidimus, multum decurtato; que editio horret mendis turpissimis, magnamque preterea confusionem per secula fecit eo quod continuationem Ursicampinam nostre preponens has duas unum opus unius eiusdemque auctoris dicit Roberti de Monte. Repetierunt eam Schardius, Pistorius, Struue. Deinde a. 1619 Duchesne in Scriptoribus rerum Normannicarum sub titulo Chronice Normannie edidit partem chronici Robertini abbreuiatam a. 1138-1169, cum continuatione uallomotensi, e codice E8b. Integrum Roberti opus a. 1651 primus edidit Dachery, post opera Guiberti Nouigentensis, e codice E, quem quamuis non accurate ubiuis reddiderit, illud tamen meritum semper ipsi remanebit, quod per eum primum, quodnam opus Roberti sit genuinum, uiri docti et scire potuerunt et uti eo. Tum a. 1786 Brial XIII, 283 Robertum dedit excerptum, secundum Dacherii editionem, quam hic illic ex E2, 7b, 8d, 9, emendauit, notisque illustrauit satis utilibus; XuIII, 338 continuationem dedit Gemmeticensem ex editione principe, et uallomontensem inde ab a. 1210, e codice E8b.

Nos denique Roberti Chronicon hic proponimus e codice magnam partem autographo E accurrate expressum, prout auctor ipse a. 1184 illud correxit. Calami errores, qui rari sunt, notauimus omnes; atque ubi manus calamusue mutatur, semper id indicauimus. E reliquis codicibus adhibuimus E2, 3a, 4, 5, 7b, 8b, d, e, f, h, ita ut additamenta eorum daremus omnia, et que iis desunt, notaremus, exceptis 2, 5, 8f, qui textum tam arbitrario modo mutauerunt, ut inter codices Roberti uix queant haberi. Porro uarias lectiones ex reliquis adiicere, ubi ipsius auctoris codex omnem dubitationem adimit, inutile uisum est, nisi ubi uel rasure in E, erant uel uarietas illa ad diuersas Roberti recensiones cognoscendas conferre aliquid poterat. Hec semper indicauimus. Que ex aliis descripsit Robertus fontibus in margine positis expressimus, ne omissis illis Chronici integritas turbaretur. Additamenta autem que Sigeberto aspersit cum fere omnia ad uerbum ex aliis sint petita, horum prima tantum ultimaque uerba ponere sufficiebat, fontibus in margine indicatis; reliqua uero dedimus integra.

 385.  Subrogatur Petrus archiepiscopus Rothomagensis septimus.

405.  Subrogatur uictricius archiepiscopus Rothomagensis octauus, cui Innocentius papa misit decretalem epistolam.

409. Subrogatur sanctus Euodius nonus archiepiscopus Rothomagensis.

417.  Subrogatur Innocentius decimus archiepiscopus Rothomagensis.

426.  Subrogatur Euodius 11us archiepiscopus Rothomagensis.

430.  Subrogatur Siluester 12us archiepiscopus Rothomagensis.

441.  Subrogatur Malsonus archiepiscopus  Rothomagensis 13us.

451.  Subrogatur Germanus archiepiscopus Rothomagensis 14us.

459.  Subrogatur Crescentius 15us archiepiscopus Rothomagensis.

473.  Claruerunt sanctus Gildardus 16us archiepiscopus Rothomagensis et sanctus Remigius  Remensis episcopus, et sanctus Laudus Constanciensis episcopus, consecratus a Gildardo.

499.  Subrogatur Flauius 17us archiepiscopus Rothomagensis.

534.  Subrogatur Pretextatus 18us archiepiscopus Rothomagensis.

569. Natus est sanctus Wandregisilus.

582.  Interficitur Pretextatus Rothomagensis archiepiscopus, cui succedit Melantius 19us licet indigne, quia, ut fertur, de nece eius particeps fuit [535 1Kb] .

593.  Subrogatur Hildulfus 20us archiepiscopus Rothomagensis.

596. Transitus sancti Ebrulfi abbatis [535 1Kb] .

623.  Sanctus Romanus, mire sanctitatis, fit  archiepiscopus Rothomagensis 21us.

635.  Defuncto sancto Romano ordinatus est sanctus Audenus 22us Rothomagensis archiepiscopus [535 1Kb] .

652. Constructa sunt fundamenta ecclesie sancti Wandregisili [535 1Kb]  .

677.  Sanctus Audenus transit ad Deminum;  cui succedit sanctus Ansbertus 23us Rothomagensis archiepiscopus.

695.  Defuncto sancto Ansberto succedit Grippo 24us Rothomagensis archiepiscopus.

719.  Subrogatur Rauilandus 25us Rothomagensis archiepiscopus.

722.  Claruit Hugo sanctus 26us Rothomagensis archiepiscopus qui prefuit etiam ecclesiis Parisiacensi, Baiocensi, abbaciis eciam Gemmeticensi et Fontinellensi [535* 1Kb] .

730.  Defuncto sancto Hugone succedit Ratbertus Rothomagensis archiepiscopus 27us.

741.  Subrogatur Ragenfridus 28us Rothomagensis archiepiscopus.

755.  Subrogatur Remigius 29us archiepiscopus  Rothomagensis frater uterinus Pipini regis.

761.  Mortuo Aedelbrith rege Anglorum regnauit Ecgfet.

772.  Subrogatur Mainardus 30us archiepiscopus Rothomagensis.

780.  Subrogatur Willermus  31us archiepiscopus Rothomagensis.

794.  Mortuo Ecgfrerd rege Anglorum regnauit Egfrid Pren tribus annis, et captus est et abductus a Cenwolfore.

798.  Cudred rex Anglorum regni infulas optinuit nouem annos.

802. Obiit Remigius Rothomagensis archiepiscopus cui succedit domnus Hugo, filius Karoli augusti  imperatoris et regis Francie.

806.  Mortuo Cudred regnauit Baldred 28 annis.

828.  Beatus Hugo relicto archiepiscopatu Rothomagnensi effectus est monachus Gemmaticensis  .

834.  Fugato Baldred cessauit regia stirps Cantuarie, et de alienis regnauit Athelwifus 19 annis [535* 1Kb] .

836.   Herio insula translatio sancti Philiberti 7 Id. Iun. quando Northmanni uastauerunt Britanniam et alias terras.

837.  Subrogatur Gumboldus 34us archiepiscopus Rothomagensis et obiit sanctus Hugo.

 842.  Translatio sancti Audeni archiepiscopi, quando uastauerunt Northmanni Rothomagum et succenderunt monasterium illius, Id. Mai.

849.  Subrogatur Paulus 35us archiepiscopus Rothomagensis.

 851.  Bier filius Lotroci ---disparuit.

855.  Mortuo Paulo subrogatus Wanilo 36us archiepiscopus Rothomagensis.

859.  Sepulto Aedelbaldo apud Scyreburnam, regnauit frater eius Aetelbrith quinque annis, cuius duces Dacos uicerunt [536 1Kb] .

863.  Mortuo Aetelbrith regnauit frater eius Altelred sex annis.

865.  uenerunt Northmanni medietate Iulii. Obiit Wanilo, cui successit Adalardus 37us archiepiscopus Rothomagensis.

869.   Obiit Adelrardus, cui successit Riculfus 38us archiepiscopus Rothomagensis.

869.  Mortuo Altelred, qui contra Dacos  cum fratre suo mire conflixit, regnauit Alfredus frater eius uiginti octo annis; qui fecit magna [536 1Kb] .

872.  Obiit Riculfus, cui successit Iohannes 39us archiepiscopus Rothomagensis.

874. Obiit Iohannes, cui successit Witto 40us archiepiscopus Rothomagensis.

875.  Obiit Wito, cui successit Franco 41us archiepiscopus Rothomagensis.

876.  Northmanni origine Dani--- iterum repetens sibi copulauit.

893.  Capta ciuitas Ebroicensis; sed episcopus Sebar Deo auctore euasit.

899.  Edwardus rex Anglorum---Merce [536 1Kb] .

908.  Rollo primus dux---ciuitatem liberauit.

 912.  Babtizatus Rollo---Longamspatam et Gerloch, filium scilicet Berengarii comitis Baiorensis, neptem uero Widonis comiti Siluanectensis. De hoc retro inuenies plenius.

915.  Relatus est beatus Audenus de Francia in Normanniam Kal. Febr. regnante Karolo.

917.  Obiit Rollo primus dux Normannorum, cui successit Willermus Longaspata filius eius.

919.  Obiit Franco, cui successit Guntardus 42us archiepiscopus Rothomagensis.

923.  Edwardo filio---Bruneberi.

934.  Factum est prelium---fratri destinauit.

 936.  Mortuo Athelstan---dominio tenuit.

938.  Henricus presul---Rollonis.

942.  Obiit Guntardus, cui successit Hugo, monachus habitu, non corpore, 43us archiepiscopus  Rothomagensis.  Occiditur Willermus Longaspata dux Normannorum---qui uetus dicitur, quem de Sprota genuit.

 Mortuo Edmundo---obtinuit.

951.  Edredo rege---regnum tenuit.

955.  Mortuo Edwi---Tedfordia.

960.  Menardus abbas cenobium Fontinellam reedificat.

964.   Hoc tempore---reuerentia. Progeniem autem eorum et patriam et uitam et passionem libet breuiter intimare. ualentiniano---sepelierunt.

 Emma uxor---Rothomagensis.

966. Hoc anno eiecit Ricardus marchisus et dux Normannorum clericos seculares de hoc monte et  aggregauit ibi monachos sub regula sancti Benedicti Deo perpetuo seruientes [536* 1Kb] .

971.  Mortuo Edgaro---secuta est.

972.  uenit Aigroldus---corroboratus est.

975.  Omnes obtimates---conterendi.

977.  Occiso sancto Edwardo---labore.

989.  Subrogatur Robertus 44us archiepiscopus Rothomagensis.

996.  Obiit primus---secundus. Ipse Ricardus apud Fiscannum, pater Willermus et Rollo auus apud Rothomagum requiescunt.

1001.  Obiit Willermus primus abbas Fiscannensis.

 1006.  Circa hoc tempus---in Anglia.  Obiit Hildebertus abbas Sancti Audeni, qui ipsum locum restaurauit. Audi, quod nesciebas, quomodo coniuncti sunt ducatus Aquitanie et ducatus Pictauie. Willermus pius, dux Aquitanie, habebat cognatum unum Rainaldum comitem Pictauie, qui ex propria uxore habebat filium nomine Eblum. Quem, cum pater eius moreretur, tradidit eum nutriendum sanctus Geraldus Willermo pio, duci Aquitanie, cognato suo. Hic Willermus Aquitanie dux fecit monasterium Cluniacense; et uxor eius Eua post aliquantulum temporis, cum dux Willermus pius uenisset ad extrema, dedit ducatum Aquitanie Eblo suo cognato, comiti Pictauie; et extunc  una persona est dux Aquitanie et comes Pictauie [537 1Kb]  .

1012.  Ricardus dux Normannorum, qui secundus dicitur---repatriando defunctus est.  Mortuo Adelredo---occisus est cuius cognomen  Edmundus Ireniside, id est ferreum latus [537 1Kb] .

1014.  Mortuo Edmundo---uiginti annis.

1017.  Obiit Iudith---Ricardi.

1024.  Post mortem Iudith---de Archis. Idem Ricardus---cegit. Dedit etiam idem secundus Ricardus duas uillas optimas in Normannia, scilicet Wellebum super Sequanam, et Cambaium in Oximensi pago  , antecessoribus Symonis comitis Wilcasini, ut liceret exercitum Normannie pacifice transire per terram suam ad supradictam expeditionem peragendam.

1026.  Mortuo Ricardo secundo duce Normannorum, filio primi Ricardi, successit ei filius  eius Ricardus tercius. Hic genuit Nicolaum postea abbatem Sancti Audeni et duas filias, Papiam uidelicet uxorem Walterii de Sancto Walerico, et Aeliz, uxorem Ranulfi uicecomitis de Baiocis. Hic tercius Ricardus codem primo anno ducatus sui mortuus est et successit ei Robertus frater eius, qui genuit Willermum de Herleua non sponsata, qui postea Angliam conquisiuit, et unam filiam nomine Aeliz de alia concubina.

1027.  Mortuo Balduino comite Flandrensi, successit ei Balduinus filius eius cum barba; qui duxit filiam Roberti regis Francorum, ex qua genuit Balduinum et Robertum Frisionem et Mathildem, quam Willermus dux Normannie duxit;  de qua genuit Robertum,  Willermum, Ricardum, Henricum, et filias Ceciliam, Constantiam, Aelith, Adelam, que nupsit Stephano comiti Blesensi.  De potentia---regis magni.

1030.  Obiit Gonnor comitissa, uxor primi Ricardi.

1032. Lanfrancus Papiensis et Garnerius socius eius, repertis apud Bononiam legibus Romanis, quas Iustinianus imperator Romanorum anno ab incarnatione Domini 530 abbreuiatas emendauerat, his inquam repertis operam dederunt eas legere et aliis exponere; sed Garnerius in hoc perseuerauit; Lanfrancus uero disciplinas liberales et litteras diuinas in Galliis multos edocens, tandem Beccum uenit, et  ibi monachus factus est sicut in sequentibus potest reperiri [538 1Kb]  .

1034.  Herluinus---dimittimus.  Mortuo Canuto---domina.

1035.  Obiit Robertus---Henrici.

 1037.  Obiit Robertus, cui successit Malgerius nepos eius 45us archiepiscopus Rothomagensis.

1038.  Haraldus---episcopus Estangle.  Obiit Hugo Baiocensis episcopus, et successit Odo  .

1040.  Fundamenta ecclesie sancte Marie in Gemmetico innouata sunt ab abbate Roberto, postea Cantuariorum archiepiscopo. Mortuo---24 annis.

1041.  Edwardus---Flandrensem comitem.

1042.  Lanfrancus---inueniri potest.

1046.  Hoc anno---corpore minuit.

1049.  Eo tempore---successor eius.

1051.  Emma---fuerunt.

 1052.  Edwardus---Haraldi.

1054.  Ex quo---Pratelli edificauit.

1055.  Deposito Malgerio---Cantuariensis.

1060.  Sanctus Anselmus---inueniet.

1063.  Lanfrancus---prelatione. Cum iam---crimen elegit.

1064.  Dominator---perdidit.

1065.  Dux Normannorum---21. anno.

1067.  Obiit Conanus---ecclesie 46us.

1070. Deposito Stigando apostata, qui prius fuerat  episcopus Halmeensis, que sedes postea ad Norwich translata est, et postea episcopus Wincestrensis, ad ultimum episcopus Cantuariensis, et hes tres honores non causa religionis sed cupiditatis simul tenebat, unde a papa Romano excommunicatus fuerat:  Lanfrancus---18 annis.

1071.  Rex Anglorum---subdiderunt.

1072.  Secundus Balduinus---obitum possedit.

1073. Monachi Becci in uigilia festiuitatis omnium sanctorum de prima ueteri ecclesia sollemni processione et magne gaudio deuotionis uenerunt in nouam, quam beatus Herluinus eiusdem loci gloriosus abbas, Lanfrancus et Anselmus, uiri magne  auctoritatis, edificauerunt  .

1074.  Congregatum est concilium---Sagiensi: in quodam de negotiis ecclesiasticis, quam de regni utilitatibus diligenter tractauerunt.

1075.  Willermus [539 1Kb] , rex Anglorum  et princeps Normannorum, die sancto pasche in ecclesia Fiscanni obtulit filiam suam Ceciliam per manus Iohannis archiepiscopi Rothomagensis Deo consecrandam. Inibi namque legem instituit, ne aliquis scilicet hominem assalliret pro morte alicuius sui parentis, nisi patrem aut filium interfecisset.  Instituit quoque alia ecclesie et regno ualde utilia. Idem rex---cum eo.

1077.  Ecclesia Becci---peractum est. Huic etiam dedicationi interfuerunt episcopi Odo Baiocensis, Gislebertus Luxouiensis, Gislebertus Ebroicensis, Robertus Sagiensis, Arnaldus Cenomannensis. De letitia---disserere.

1078.  Beatus Herluinus---licet ex meritis. Defuncto itaque---Gisleberto.

 1079.  Successit---Cadomensis. Anni ab origine mundi secundum septuaginta interpretes 5664.

1080.  Factum est concilium apud Lislebonam in presentia Willermi regis Anglorum--- seruantur maxime in Normannia. Idem rex---posuit.

1083.  Obiit Mathildis---incepit.

1084.  Willermus rex---distulit.

1085.  Hoc anno---reseruauit [540 1Kb] .

1087.  Obiit Willermus rex Anglorum et dux Normannorum---completo.  Hoc Willermo rebus humanis subtracto---apud Westmonasterium.  His uero---Fiscanni.   Robertus namque primogenitus--- contradictione suscepit.  Eodem anno obiit---tredecim annis.

1088.  Omnes nobiliores---exulauit.

1089. Obiit pie---miseratio. (u. Lanfr. XX, 34, 36 [ uersus Anselmi archiepiscopi de Lanfranco decessore suo. Archiepiscopii---sedulus ipse laborat.  Hoc anno terremotus fuit terribilis, portendens mala forsitan uentura, que propter hominum iniquorum peccata iam nostris temporibus uidimus impleta.

1090.  Willermus---Fiscannum.

1091.  Rex Anglorum---remanerent.

1092.  Rex Anglorum---transmisit.

1093.  Sublato de hac uita---abbatem  primum.  Cui successit in eadem ecclesia Becci---Willermo.  Eodem anno---occiderunt.

1094.  Rex Anglorum---Philippum.

1095.  Rex Anglorum---expugnaret.

 1096.  Robertus---reddidit.

1097.  Cum igitur---Antiochiam.

1098.  Cum Willermus rex Anglorum-Robertus de Belesme frater eius.  Cenobium Cisterciense---emanauerunt [541 1Kb] .

1099.  Comes Normannorum---  bizanteos. Optulerunt igitur---perseuerat [542 1Kb] . (HUNT. uII; FULCHER. [ Primus ibi tunc---conseruata.  Rex Willermus---Salesberie  De consilio Aruernensi---exaltetur.

1100.  Willermus---agebant.



INCIPIT PROLOGUS ROBERTI IN EA QUE SECUNTUR, DE TEMPORUM DESCRIPTIONE, USQUE AD 1184 ANNUM [543 1Kb] .


 De chronographia, id est temporum descriptione, in subsequentibus locuturi, primo detractoribus inuidis et nostrum laborem inanem reputantibus breuiter respondebimus; dein amantibus beninuolis, et id expectantibus, immo expostulantibus, rerum ordinem presenti prologo succincte aperiemus. Qui dicunt: Quid necesse est uitas uel mortes uel diuersos casus hominum litteris mandare, prodigia celi et terre, uel aliorum elementorum scriptis impressa perpetuare? nouerint, bonam uitam et mores precedentium ad imitationem subsequentium proponi; malorum uero exempla, non ut imitemur, sed ut uitentur, describi. Prodigia autem uel portenta preterita, que famem uel mortalitatem uel aliqua alia flagella superne uindicte pro meritis filiorum hominum, cum uidentur, significant,  ideo per litteras memorie commendantur, ut si quando similia euenerint, peccatores, qui se iram Dei in aliquo incurrisse meminerint, mox ad remedia penitentie et confessionis, per hec Deum placaturi, festinent. Hac de causa, licet alie non desint, Moyses legislator in diuina historia innocentiam Abel, Caim inuidiam, simplicitatem Iacob, dolositatem Esau, maliciam undecim filiorum Isrel, bonitatem duodecimi scilicet Ioseph, penam quinque ciuitatum per consumptionem ignis et sulphuris, manifestat; quatinus bonos imitemur, malorum esse pedisecos exhorreamus, prodigiosum autem incendium peccati fugiendo fetorem deuitemus. Hoc non solum Moyses, sed et omnes diuine pagine tractatores, et in historicis et in moralibus libris faciunt, uirtutes commendando,  uitia detestando, Deum timere simul et amare nos admonendo. Non igitur sunt audiendi, qui libros chronicorum, maxime a catholicis editos, neglegendos dicunt; in quibus tam utilis intentio, sicut et in ceteris tractatibus, generaliter habetur

Hoc non ignorantes Cyprianus Cartaginensis episcopus et martyr, Eusebius Cesariensis, Ieronimus presbiter, Sulpicius Seuerus sancti Martini familiaris, Prosper Aquitanus sancti Leonis pape notarius,  Gregorius Turonensis episcopus, et ut ad modernos deueniam, Marianus Scotus Fuldensis monachus, et Sigibertus Gemblacensis, omnes non inutiliter cronica ediderunt. Fecerunt hoc et alii plures tam religiosi quam seculares, quos causa breuitatis pretereo. His contra obloquentes dictis, beninuolis attentionem nostram aperiamus.

Omnibus modernis chronographis Sigisbertum Gemblacensem preferens et eius studium uehementer admirans, illius chronographie de serie temporum aliquid continuare conabor. Ille siquidem chronica Eusebii, que incipiunt a Nino rege primo Assyriorum, cuius 43 imperii anno natus est Abraham, et extenduntur usque ad 20 annum imperii Constantini piissimi principis, secundum ueracissima exemplaria describens,  et illis nichilominus chronica Ieronmi subiungens, uidelicet a 20 anno predicti principis usque ad 13 ualentis augusti, addens etiam ex ordine chronica Prosperi, id est a primo anno Gratiani usque ad quintum annum ualentiniani et Martiani augustorum, tandem propria supposuit; noluitque incipere ubi Prosper finierat, sed ubi inceperat, id est a fine chronicorum Ieronimi, uidelicet ab anno dominice incarnationis 381. Quod propterea fecit, quia multa, ut pote modernus et multarum historiarum diligens inquisitor, que Prosper necdum quando hec scripsit audierat, addere disponebat. Ponit autem in fronte pagine libri sui primum nomina regnorum diuersorum, uidelicet Romanorum, Persarum, Francorum, Britannorum, Wandalorum, Wisigothorum, Ostrogethorum,  Hunorum. Postea supponit regnis nomina propria regum; deorsum uero per mediam paginam annos singulorum principum; in margine nomina Romanorum pontificum, et annos Domini respondentes recta fronte annis predictorum regum. De regno autem Britonum faciens mentionem, fere per annos centum duodecim nullum regum eiusdem insule nominat, nisi Aurelium Ambrosium. Similiter de Anglis, qui successerunt Britonibus, nonnulla locis oportum.  commemorans, de illis regibus tantummodo loquitur, quos Beda presbiter et doctor Anglorum in historia sua nominat, cum plures reges in eadem gente fuerint post mortem Bede, quam ante. De ducibus Normannorum nichil aut parum dicit. Non tamen hoc fecit negligenter, sed quia carebat his tribus historiis.

Ego uero quia his habundo, nomina et successiones et aliquando facta eminentiora eorumdem ducum et omnia nomina archiepiscoporum Rothomagensium, et de episcopis eiusdem prouincie aliquantos, locis conuenientibus usque ad 1100um annum incarnationis dominice, chronicis ipsius interserens, similiter et de regibus Anglorum, de quibus nullam mentionem facit, me facturum non despero. Quod et de Britonum regibus proposueram facere, si tantummodo infra  cronica Sigisberti competenter illos ualerem comprehendere. Sed quia Brutus pronepos Enee, a quo et insula Britannia uocata est, primus ibi regnauit, si uellem omnes reges sibi succedentes ordine congruo ponere, necesse esset michi non solum per librum Sigisberti, uerum etiam per totum corpus chronicorum Ieronimi, et per magnam partem chronographie Eusebii, eadem nomina spargere. uerum quoniam indecens est, scriptis uirorum tante authoritatis, Eusebii et Ieronimi dico, aliquid extraneum addere: ut satisfaciam curiosis, huic prologo subiiciam unam epistolam Henrici archidiaconi, in qua breuiter enumerat  omnes reges Britonum a Bruto usque ad Cadwallonem, qui fuit ultimus potentum regum Britonum, fuitque pater Gadwalladri, quem Beda Cedwallam uocat. Quam epistolam, sicut in ea reperitur, cum Romam idem Henricus pergeret, me ei prebente copiam exemplaris totius historie Britonum, apud Beccum excerpsit.

Igitur sicut iam dictum est, quia predictus Sigisbertus cronica sua incipit ab anno incarnationis dominice 381, et perduxit eam usque ad annum eiusdem diuine incarnationis 1100: ego exinde, permittente et auxiliante Deo, sine quo nichil possumus facere, usque ad 1182 [543* 1Kb] annum, ea que in diuersis prouinciis, et maxime in Normannia et Anglia, euenerum et ad meam noticiam peruenerunt, sub annis dominice incarnationis  colligere aggrediar. Et hoc ideo libentius, quia uolo gesta primi Henrici, strenuissimi regis Anglorum et ducis Normannorum, a quo habeo incipere, summatim per singulos annos annotare. Ad quod opus me adiuuabunt et historia, quam de ipso rege nouiter defuncto edidi et gestis ducum Normannie adieci, et historia predicti Henrici archidiaconi, quam composuit de rebus Anglie, incipiens eam a Iulio Cesare, et texens ordinatim usque ad mortem predicti regis Henrici, id est usque ad 1135um annum dominice incarnationis.


 EXPLICIT PROLOGUS [544 1Kb] .



INCIPIT EPISTOLA HENRICI ARCHIDIACONI AD WARINUM DE REGIBUS BRITONUM.

 Queris a me, Warine Brito, uir comis et facete, cur patrie nostre gesta narrans, a temporibus Iulii Cesaris inceperim, et florentissima regna, que a Bruto usque ad Iulium fuerunt, omiserim. Respondeo igitur tibi, quod nec uoce nec scripto horum temporum sepissime notitiam querens inuenire potui. Tanta pernicies obliuionis mortalium gloriam successu diuturnitatis obrumbrat et extinguit. Hoc tamen anno, qui est ab incarnatione Domini 1139 [545 1Kb] , cum Romam proficiscerer cum Theobaldo Cantuarensi archiepiscopo, apud Beccum, ubi idem archiepiscopus abbas fuerat, scripta rerum predictarum stupens inueni. Siquidem Robertum de Torinneio, eiusdem loci monachum, uirum tam diuinorum quam secularium librorum inquisitorem et  coaceruatorem studiosissimum, ibidem conueni. Qui  cum de ordine historie de regibus Anglorum a me edite me interrogaret, et id quod a me querebat, libens audisset: obtulit michi librum ad legendum de regibus Britonum, qui ante Anglos nostram insulam tenuerunt; quorum excerpta, ut in epistola decet, breuissime scilicet, tibi dilectissime, mitto. Aeneas---reperies. uale.

Item de eadem hystoria. Adhuc ad maiorem euidentiam rerum dictarum et dicendarum ponemus quandam partem historie Henrici archidiaconi, de qua iam epistolam ante positam excerpsimus. Dicit itaque in primo libro eiusdem historie: Erat autem Britannia---inuenitur.

Ex eadem hystoria de modernis sanctis Anglie:  Quis Cantuarie---luculenter eradiant.



INCIPIUNT CRONICA ROBERTI.


 ROMANORUM. FRANCORUM. ANGLORUM.

 Henricus, filius primi Willermi regis  Anglorum et ducis Normannorum, occiso secundo Willermo fratre suo rege Anglorum, et sequenti die  in ecclesia sancti Petri apud Winceastre sepulto, ibidem in regem electus, dedit episcopatum Winceastrie Willermo Giffard. Pergensque Lundoniam, sacratus est ibi a Mauricio Londoniensi episcopo, melioratione legum et consuetudinum optabili repromissa. His auditis, Anselmus archiepiscopus, rediens in Angliam, desponsauit Matildem puellam nobilem, filiam Melcol regis Scotie et Margarite regine, Henrico nouo regi.  Quante autem sanctitatis utraque regina et scientie mater et filia fuerint, liber qui de uita ipsarum scriptus est plano sermone describit. Genuit autem ex ea idem rex Henricus filium unum, nomine Willermum, et filiam unam, sicut nomine, ita honestate matrem representantem.  Hanc denique uirginem uix quinquennem Henricus quartus imperator Romanorum augustus in coniugem per honorabiles legatos requisiuit, et uxorem accepit.  Capta urbe Ierusalem, ut diximus, et ingenti prelio postea uictoriose patrato contra exercitum amiralii Babilonie, rediit Robertus dux in Normanniam mense Augusto, et cum leticia susceptus est ab omni populo. Thomas Eboracensis archiepiscopus, uir ingenii florentis et Musarum a secretis, hominibus apparere desiit. Cui successit Girardus cantor Rothomagensis.


1101. Henricus 45. Philippus 41. Henricus I.

 Henricus rex Anglorum, cum ad natale tenuisset curiam suam apud Wemoster, et ad pascha apud Winceastre, commoti sunt principes Anglie  erga regem, causa fratris sui Roberti cum exercitu aduenientis. Misit igitur rex in mare nauale prelium gesturos contra fratris sui aduentum; sed quedam pars eorum subdidit se Roberto uenienti. Cum ergo appulisset apud Portesmuthe ante Kalendas Augusti, et rex tenderet contra eum cum maximis copiis: principes utrinque fratrum bellum non perferentes, concordie fedus inter illos statuerunt eo pacto, quod Robertus unoquoque anno 3000 marcas argenti haberet ab Anglia, et qui diutius uiueret, heres esset alterius, si alter absque filio moreretur. Hoc autem iurauerunt duodecim eximiores procerum utrinque. Robertus igitur in pace perendinauit usque ad festum sancti Michelis in regno fratris sui, et ad propria  rediit. Rannulfus autem peruersus episcopus Dunelmie, quem rex Henricus posuerat in uinculis, concilio gentis Anglorum, cum a carcere euasisset, clamdestine perrexerat in Normanniam, consilio et ammonitione sua Robertum ducem promouens in fratrem suum.  Conradus filius Henrici imperatoris, adhuc patri rebellis, in Italia moritur. Henricus imperator Henricum Lemburgensem aduersantem sibi debellat, et expugnatis eius castellis eum ad dedicionem cogit; sed imperator ei multa summa gratiam suam redimenti, etiam ducatum Lotharingie ei donat, et sic pacificantur.  Capta est urbs Cesarea a christianis.


1102. 46. 42. 2.

 Henricus rex Anglorum quendam  consulem nequissimum et perfidum, Robertum de Belesme, iure in eum exurgens exulauit. Obsedit namque prius castellum Arundel; quod cum grauissimum esset ad conquirendum, castellis ante illud constructis, iuit et obsedit Bruge, quousque castellum redditum est ei. Et Robertus de Belesme gemebundus in Normanniam migrauit. Eodem anno ad festum sancti Michelis tenuit Anselmus archiepiscopus concilium apud Lundoniam; in quo prohibuit uxores sacerdotibus Anglorum antea non prohibitas.  Quod quibusdam mundissimum uisum est, quibusdam periculosum. Ne, dum mundicias uiribus maiores appeterent, in immundicias horribiles ad christiani nominis summum dedecus inciderent. In illo autem concilio multi abbates, qui  adquisiuerant abbatias sicut Deus noluit, amiserunt eas sicut Deus uoluit.  Roberto Flandrensium comite urbem Cameracum obsidente, Henricus imperator contra eum proficiscitur, et aliquibus eius castellis expugnatis, asperitate instantis hiemis redire compellitur.  Occisus est Stephanus comes Blesensis 15. Kalendas Augusti apud Ramulam. Mortuus est et Hugo Magnus apud Tarsum; et successit ei Rodulfus filius eius.


1103. 47. 43. 3.

 Robertus dux Normannorum uenit in Angliam, et causis uariis intercedentibus, et cauta regis prudentia condonauit ei 3000 marchas quas rex debebat ei per annum. Eodem anno uisus est sanguis ebullire a terra in Beschyre apud Hamstude.   Robertus comes Flandrensium in gratiam imperatoris recipitur.  Capta est a christianis urbs Acchon, que antiquitus dicebatur Ptholomaida, quam quidam putant esse Accaron, sed non est. Illa enim Philistea; ista uero Ptholomaida dicitur. Accaron urbs est Philistea, prope Ascalonem; Accon uero, id est Ptholomaida, ab austro habet Carmeli montem. Boamundus commendauit principatum Antiochie Tancredo nepoti suo, et ipse nauigauit in Apuliam, deinde uenit in Franciam. Ebremadus successit Daiberto primo patriarche Ierusalem.


1104. 48. 44. 4.

 Henricus rex Anglorum, et frater suus  Robertus dux Normanorum, causis intercedentibus discordati sunt. Misit igitur rex milites in Normanniam, qui a proditoribus ducis recepti, predis et combustionibus non minimam cladem rebus consularibus ingesserunt. Willermus uero consul Moretuil causa perfidie ab Anglia exhereditatus, a rege in Normanniam discedens, animo perfecto et exercicio feruenti uir probissimus indixit et infixit regalibus turmis werram calamitate refertam. Apparuerunt circa solem in meridie quatuor circuli albi coloris rei signum uenture.


1105. 49. 45. 5.

 Henricus rex Anglorum perrexit in Normanniam contra fratrem suum certaturus: conquisiuit igitur Cadomum pecunia, Baiocum armis et auxilio  Fulconis consulis Andegauensis. Cepit quoque plura alia castra, et omnes fere principes Normannie regi se subdidere. His actis, mense Augusto rediit in Angliam.  Ierosolimite innumerabilem paganorum multitudinem gloriosa uictoria conterunt. Filius imperatoris Henrici a patre auersus, quoscunque potest ab eo auertit, et sub obtentu meliorande rei publice et restaurande ecclesie in eum insurgit.


1106. Henricus 50. Philippus 46. Henricus I 6.

 Robertus dux Normannorum uenit ad regem Henricum fratrem suum, apud Norhantune, amicabiliter ab eo petens ut ablata sibi fraterna redderet gratia. Cum uero Deus eorum concordie  non assentiret, dux iratus perrexit in Normanniam: et rex ante Augustum secutus est eum. Cum ergo rex obsedisset castrum Tenerchebrai, uenit dux Normannorum, et cum eo Robertus de Belesme, et consul de Moretuil, et omnes fautores eius. Rex uero secum omnes proceres Normannie, et robur Anglie et Andegauis et Britannie, non inprouidus habebat. Igitur cum cornua rauco strepuissent cantu, dux Normannie cum paucis multos audacissime aggressus est. Assuetusque bellis Ierosolimitanis, aciem regalem fortiter et horride, ut uir admirande et iamdudum probate probitatis, audacter reppulit. Willermus quoque consul de Moretolio aciem Anglorum de loco in locum turbans promouit.  Tunc acies equestris Britannorum---rex namque et dux et acies cetere pedites erant, ut constantius pugnarent---aciem ducis ex aduerso proruens, subito diffidit; et mole magnitudinis in breui satis spatio gens ducis oppressa, dissoluta est et uicta. Mira res! cui pater eius maledixerat, et qui regnum Ierusalem renuerat, durare non potuit. Robertus uero de Belesme simul hoc aspexit, fuga sibi consuluit. Captus est igitur dux fortissimus Normannorum, et consul de Moretuil. Reddiditque Dominus uicem duci Roberto; quia cum gloriosum reddidisset cum in actibus Ierosolimitanis, regnum Ierusalem sibi oblatum renuit, magis eligens quieti et desidie in Normannia deseruire quam Domino regum in sancta ciuitate desudare. Dampnauit igitur eum  Dominus desidia perhenni et carcere sempiterno. Huius rei signum in eodem anno cometa apparuerat. uise sunt etiam in cena Domini due lune plene, una ad orientem et alia ad occidentem.  Hoc anno impletum est quod Willermus rex, pridie quam moreretur, dixerat filio suo iuniori Henrico, de quo in presenti loquimur. Cum enim rex potentissimus thesauros suos ecclesiis et pauperibus dandos ante se a notariis describere faceret, et clero Medantensi supplex ingentia munera transmitteret, ut inde restaurarentur ecclesie quas conbuxerat; et Roberto primogenito ducatum Normannie, licet absenti, designaret, Willermo uero  Rufo regnum Anglie, unde et epistolam de eo rege constituendo per eundem misit Lanfranco archiepisco: Henricus cum lacrimis ad patrem dixit: Et mihi, pater, quid tribuis? Cui rex ait: Quinque milia libras argenti de thesauro meo tibi do. Ad hec Henricus dixit. Quid faciam de thesauro, si locum habitationis non habuero? Cui pater: Equanimis esto, fili, et confortare in Domino. Pacifice patere, ut maiores fratres tui precedant te. Robertus Normanniam, Willermus uero totius Anglie monarchiam habebit. Tu autem tempore tuo totum honorem, quem ego nactus sum, habebis; et fratribus tuis diuitiis et potestate prestabis.  Quarto Nonas Februarii stella per diem uisa est in celo, longum ex se emittens radium, ab hora 3. usque ad horam 9, quasi  cubito distans a sole. Henricus filius imperatoris contra ius nature et fas legum in patrem insurgens, quam indigne eum tractauerit, declarat epistola ex ore ipsius patris scripta ad Philippum regem Francorum. Imperatore Henrico morante Leodi, filius eius Aquisgranum uenit, et uolens uenire Leodium contra patrem suum, quinta feria dominice cene, premisit suos preoccupare pontem apud Wisatum, ne quis sibi uenienti obstaret. Sed militibus patris concurrentibus ad exoccupandum pontem, milites filii a ponte repelluntur, aliis eorum captis, aliis in Mosam dimersis, aliis occisis; inter quos etiam Bruno comes occisus est. Sic filius contra patrem ueniens, rediit inglorius. Coloniensibus fidem imperatori  seruantibus, at eorum archiepiscopo filium imperatoris contra patrem suum animante, Colonia obsessa oppugnatur, sed non expugnatur. Igitur Henricus imperator Leodi moritur, eiusque filius ei Henricus succedit; qui postea duxit Maltildem puellam nobilem, uix quinquennem, regis Henrici Anglorum filiam. Dux Henricus, qui ab imperatore ad filium eius animo transiens, eum contra patrem suum consilio suo armauit, et a filio ad patrem rediens, partes filii debellauit: mortuo imperatore, se ut reum [546 1Kb] maiestatis filio regis dedidit: et ab eo captus custodie traditur. De qua ipse per industriam suam euasit, ducatus uero eius datus est Godefrido Louaniensium comiti.


1107. 1. 47. 7.

  Henricus rex Anglorum, cum, deletis uel subiectis hostibus, Normanniam pro libitu disposuisset, rediit in Angliam; fratremque suum ducem magnificum, et consulem de Moretuil carceralibus ingessit tenebris. Igitur uictoriosus, et tunc primum rex fortis, tenuit curiam suam ad pascha apud Winleshores; in qua proceres Anglie simul et Normannie cum timore et tremore affuerunt. Antea namque, et dum iuuenis fuisset et postquam rex fuerat, in maximo habebatur despectu; sed Dominus, qui longe aliter iudicat quam filii hominum, qui exaltat humiles et deprimit potentes, Robertum omnium fauore celeberrimum deposuit et Henrici  despecti famam per orbem terrarum clarescere uoluit. Deditque gratis ei tria Dominus omnipotens munera, sapientiam, uictoriam, diuitias; quibus ad omnia prosperans, omnes suos antecessores precessit. Cuius bonitatis et magnanimitatis fama in omnibus pene gentibus patuit dilatata. Obiit Mauricius inceptor Londoniensis ecclesie, et Edgarus rex Scotie, cui successit Alexander frater suus, concessu regis Henrici.  Boamundus remeauit de Gallia in Apuliam cum magno exercitu, et cepit uastare terram Alexii imperatoris Grecorum. Henricus exdux affectans repetere ducatum, occupat oppidum Aquisgrani contra Godefridum ducem. Sed hoc non ferens Godefridus, oppidum Aquense uiolenter irrupit,  oppidanos a fauore Henrici exducis exterruit, aliquos potentes comites et multos nobiles cepit. Ipse Henricus cum filiis suis uix fuga euasit. Uxorem eius capere dux indignum duxit. Comites et honoratiores eorum quos ceperat, per conditionem sub se militandi sibi conciliatos, ad fidelitatem suam adduxit


1108. Henricus. 2. Philippus 48. Henricus I 8.

 Henricus rex Anglorum, cum decessisset Philippus rex Francorum, transiit in Normanniam, contra Ludouicum filium Philippi, regem nouum Francie, werram promouens maximam. Gerardo Eboracensi archiepiscopo defuncto, Thomas postea successit.  Henricus imperator contra  Robertum Flandrensem uadit, et pacto pacis magis utrinque simulato quam composito, pene inefficax rediit. Boamundus dux Apulie contracto undecunque exercitu accingitur ad inuadendum Constantinopolitanum imperium.


1109. 3. 49. 9.

 Missi sunt a Henrico imperatore Romano nuntii, mole corporis et cultus splendoribus excellentes, filiam regis Anglorum Henrici in domini sui coniugium postulantes. Tenens igitur curiam apud Londoniam, qua nunquam splendidiorem tenuerat, sacramenta depostulans ab imperatoris recepit legatis ad pentecosten. . Obiit uenerabilis memorie donnus Anselmus Cantuariensis archiepiscopus 11. Kalendas Maii, feria 4. ante  cenam Domini. Ipso anno fuit ultimum pascha, hoc est 7 Kal. Mai. Scripsit uero idem uir reuerendus nonnulla memorie digna, que subtus annectere curauimus. Dum adhuc prior esset in Beccensi cenobio, scripsit tractatus tres: primum de ueritate, secundum de libertate arbitrii, tercium de casu diaboli. Scripsit et quartum, quem titulauit De grammatico; in quo discipulo, quem secum disputantem introducit, respondit, et multas dialecticas [547 1Kb] questiones proponit et soluit. Fecit quoque libellum quintum, quem monologion appellauit; solus enim in eo et secum loquitur, ac tacita omni auctoritate diuine scripture, quod Deus sit, sola ratione querit et inuenit,  et quod uera fides de Deo sentit, inuincibili ratione sic nec aliter esse posse probat et astruit. Composuit etiam librum sextum, licet paruulum, sed sententiarum ac subtilissime contemplationis pondere magnum, quem proslogion nominauit. Alloquitur enim in eo opere aut se ipsum aut Deum. Scripsit et septimum librum epistolarum ad diuersos, diuersis eorum negotiis respondens, uel ea que sua intererant procurare mandans. Fecit et octauum de incarnatione uerbi; quod opus epistolari stylo conscriptum, sancte Romane ecclesie summo pontifici Urbano dicauit, destinauit. Nonum librum edidit, quem Cur Deus homo appellauit. Decimum de conceptu uirginali. Undecimum de orationibus contemplatiuis, quem plurimi meditationes uocant; in  quibus legentibus facile apparet quanta dulcedo supernorum mentem eius repleuerat. Duodecimus, qui et ultimus illi tractatus fuit, de processione Spiritus sancti. Confutauerat enim Grecos in Barensi concilio, negantes Spiritum sanctum a Filio procedere; unde sumpta materia, rogatu Ildeberti [548 1Kb] Cinomanorum episcopi hunc librum composuit. Si de natione eius, uita et moribus queris, aliquantulum retro inuenies.  In parrochia Legiensi porca enixa est porcellum habentem faciem hominis. Natus est etiam pullus galline quadrupes. Imperator Henricus contra Hungaros uadit, sed facto pacto rediit. Obiit donnus Hugo abbas Cluniacensis, cui successit Pontius. Hoc anno sacro igne multi  accenduntur, membris instar carbonum nigrescentibus. Philippus rex Francorum obit; Ludouicus filius eius post eum regnat annis uiginti nouem.


1110. 4. Ludouicus 1. 10.

 Data est filia regis Anglorum, Matidis nomine, imperatori Henrico, ut breui dicam, sicut decuit. Idem rex Anglorum Henricus cepit ab unaquaque hida Anglie tres solidos. Cumque curiam suam tenuisset ad pentecosten apud nouam Winleshores, quam ipse edificauerat, exhereditauit eos qui ei nocuerant, scilicet Philippum de Branse, et Willermum Malet, et Willermum Bainard. Helias uero consul Cenomanie, qui eam sub Henrico rege tenebat, uita priuatus est. At consul Andegauensis Fulco, pater Gaufridi, suscepit Cenomanniam cum filia  eius, et tenuit eam contra regem Henricum. Apparuit quedam cometa more insolito. Cum enim ab oriente insurgens in firmamentum ascendisset, regredi uidebatur.  Obiit Willermus, et successit Gaufridus Cenomannensis decanus, 49us archiepiscopus Rothomagensis.  Rex Balduinus Ierosolimitanus cepit urbes Beritum, Sidonem. Gibelinus fit tercius patriarcha Ierusalem.  In mense Iunio cometes apparuit, radios dirigens ad austrum, multis conitientibus, hoc signo portendi futuram regis Henrici expeditionem Italiam uersus.


 1111. Henricus 5. Ludouicus 2. Henricus I 11.

 Henricus rex Anglorum et dux Normannorum, pergens in Normanniam contra consulem Andegauensem Fulconem, qui Cenomaniam eo tenebat inuito, werre leges in eum ferro et flamma constanter exercuit. Decessit autem Robertus consul Flandrie, qui Ierosolimitano clarissimus interfuerat itineri. Unde memoria eius non pertransiet in eternum. Post quem Balduinus, filius eius, consul effectus est, iuuenis omnino strenuus armis.  Henricus imperator Romam uadit propter sedandam discordiam, que erat inter regnum et sacerdotium. Que cepta a beato Gregorio septimo papa Romano, qui et Hildebrandus, et exagitata a successoribus eius  uictore et Urbano, et pre omnibus a Paschali, magno scandalo erat toti mundo. Rex enim uti uolens auctoritate et consuetudine et auctoralibus priuilegiis imperatorum, qui a Karolo Magno, qui primus de regibus Francorum imperauit Romanis, iam per trecentos et eo amplius annos imperauerant sub sexaginta tribus apostolicis, dabat licite episcopatus et abbatias, et per anulum et per uirgam. Contra hanc maiorum auctoritatem censebant pape synodali iudicio, nec posse nec debere dari per uirgam uel per anulum episcopatum aut aliquam ecclesiasticam inuestituram a laicali manu. Et quicunque ita episcopatum aut aliam ecclesiastici iuris inuestituram accipiebant, excommunicabantur. Propter hanc precipue  causam imperator Romam tendebat. Et si qui Langobardorum quoquo modo ei resistere uolebant, potenter eos proterebat. In reconciliatione autem, que facta est inter imperatorem et papam---nam ipsum papam cum episcopis et cardinalibus ceperat---die pasche Henrico in imperatorem coronato, post lectum ewangelium tradidit ei papa Paschalis, qui et Raginerius, ante altare apostolorum Petri et Pauli in oculis omnium principum, priuilegium de inuestitura episcopatuum uel abbatiarum, tam per anulum quam per uirgam, scilicet ut regni eius episcopis uel abbatibus, libere preter uiolentiam et simoniam electis, inuestituram uirge et anuli conferat; post inuestionem uero canonice consecrationem accipiat ab episcopo, ad quem pertinuerit confirmatio  pacis inter apostolicum et imperatorem, dum in  celebratione misse traderet ei corpus et sanguinem Domini nostri Iesu Christi: Domine imperator, hoc corpus Domini natum ex Maria uirgine, passum in cruce pro nobis, sicut sancta et apostolica tenet ecclesia, damus tibi in confirmationem uere pacis inter me et te. Datum est Idus Aprilis, indictione 4.


1112. 6. 3. 12.

 Mortuus est Tanchredus miles fortissimus, qui tantum auxit principatum Antiochenum et dilatauit, quod omnes successores nequiuerunt retinere, quod ille acquisiuit. Huic successit Rogerius filius Ricardi, propinquus eius.  Deo peccatis hominum offenso, ecclesia sancti Michelis de periculo maris fulgurata diuinitus arsit cum edificiis omnibus.  Rex Anglorum Henricus exulauit  consulem Ebroicensem et Willermum Crispinum Normannia, cepitque Robertum de Belesme, de quo supra diximus.  ualdricus episcopus Laudunensis, ciues ipsius urbis a sacramento perperam iurate communionis reuocare nisus, a seditiosis ad arma concurrentibus  gladio confossus interiit, feria 5. ebdomade paschalis 7. Kal. Mai, in letania maiore. Tumultuante etiam impetu confuse multitudinis, domus episcopi succenditur; unde etiam ipsa mater ecclesia sancte Marie, et sancti Ioannis baptiste ecclesia in abbatia sanctimonialium, cum aliis ecclesiis omnibus e uicino appendentibus, concremantur. In actores seditionis a rege Francorum tam seuere est uindicatum,  ut tam presentes quam futuros a simili scelere deterrere possit exemplum [549 2Kb] .


1113. 7. 4. 13.

 Anno sequenti, non presenti, Henricus rex Anglorum dedit archiepiscopatum Cantuarie Rodulfo episcopo Roueceastrie. Tunc quoque Thoma Eboracensi archiepiscopo defuncto, Tustanus successit; inter Rodulfum uero et Tustanum archiepiscopos orta est magna dissensio, quia Eboracensis Cantuariensi de more subiici nolebat. Causa autem sepe coram rege, sepe coram apostolico uentilata est, sed necdum definita. Henricus rex Anglorum duxit exercitum in Waliam, et Walenses subditi sunt ei secundum magnificentiam libitus sui. Cometa ingens in fine Mai apparuit. Rex uero transiit in Normanniam.   Mense Maio siligenes et arbores sacro  igne aduste, fructus sui spem sunt mentite; et quedam silue insuper arefacte. Subsequuta est hominum ualitudo grauis et diuturna cum profluuio uentris et mortalitate.  Hoc anno rex Anglorum Henricus rediens in Angliam, posuit Robertum de Belesme in carcerem perhennem apud Warhan.  Obiit Sigisbertus uenerabilis monachus Gemblacensis cenobii, uir in omni scientia litterarum incomparabilis ingenii, descriptor in hoc libro precedentium temporum, 3. Nonas Octobris; et suis grauissimum absentie sue reliquit dolorem.


1114. Henricus 8. Ludouicus 5. Henricus I 14.

 Mortuo Ricardo filio Ricardi, filii comitis Gisleberti, monacho Beccensi, qui fuit ultimus  abbas in insula Heli, Henricus rex constituit ibi primum episcopum Herueum . Et comitatus unus scilicet Cantebrigesire, subtractus episcopo Lincoliensi, subditus est huic nouo episcopo. Lincoliensi uero remanserunt adhuc octo comitatus siue prouincie, id est Lincolesire, Leiceastresire, Hantonesire, Huntendonesire, Herefordsire, Bedefordsire, Bucingehansire, Oxinefordesire  .  Decedente etiam in Normannia Gisleberto uiro religioso, Ebroicensi episcopo, successit ei Audenus uir magne sanctitatis  .  Terremotu pars urbis Mamistrie corruit, et duo castella haut procul ab Antiochia, Mariscum et Triphalech [550 1Kb] .


1115. 9. 6. 15.

  Henricus rex Anglorum fecit omnes proceres patrie fidelitatem domino debitam Willermo filio suo iurare; et in Angliam rediit.  Desolata est Mamistria maiori terremotu. Eodem anno deposito Arnulfo patriarcha 4o per legatum apostolicum, idem patriarcha Romam adiit, et per Paschalem papam restitutus, pallium ab eo accepit.


1116. 10. 7. 16.

 Henricus rex Anglorum ad natale interfuit dedicationi ecclesie sancti Albani, quam dedicauit Robertus uenerabilis Lincoliensis episcopus, per Ricardum memorabilem eiusdem loci abbatem. Offa uero rex Merce, uir religiosus, transtulerat quondam eiusdem martyris corpus in priori monasterio,  quod ibidem construxerat, multisque ditauerat  . Paulus autem monachus Cadomensis, quem Lanfrancus archiepiscopus ordinauerat abbatem, opere maiori monasterium idem renouauit. Quod successor eius Ricardus a Ruberto Lincoliensi episcopo, presente Henrico rege, fecit dedicari. Gaufridus uero, successor eorum, transtulit corpus predicti martyris in feretrum mirabiliter  auro et argento et gemmis choruscum, presente Alexandro episcopo Lincoliensi, anno 29. Henrici regis. Hic est Offa rex qui dedit uicario beati Petri Romane urbis pontifici redditum statutum, quod uocatur Romescot, de singulis domibus regni sui in eternum. Erant autem illo tempore in Anglia sacerdotes adeo ab auaritia immunes, ut nec territoria ad construenda monasteria, nisi coacti, acciperent, reges in tantum religionis amatores erant, ut aut monasteria amplissima deuote edificarent, aut etiam salubriter mundum declinarent. Sicut fecerunt reges Westsesxe, Cedwalla et Ine: quorum prior cum duobus annis potenter regnasset, regnum terrenum relinquens, Romam perrexit, et ibidem baptizatus, in albis mortuus est anno ab incarnatione  Domini 688. Sequens uero cum 36 annis post Cedwallam regnasset, regnum relinquens Ahelardo cognato suo, Romam petiit, et ibi pro Dei amore peregrinus obiit. Hos etiam insecuti sunt duo contigui reges Merce Edelred, et, qui ei successit, Chinred cognatus eius. Siquidem anno ab incarnatione Domini 700, Edelred filius Pende factus est monachus 29. anno regni sui, et sepultus est apud Bardencie. Cuius successor Chinred cum quinque annis regnasset, Romam pergens monachus ibi effectus, usque ad mortem inibi perseuerauit. Cum quo etiam Offa, filius Sigheri regis orientalium Saxonum, rex si remansisset futurus, pari deuotione Romam iuit, et monachatum suscepit. Celuulfus etiam rex Norhumbre, ad quem Beda historiam Anglorum scripsit,  cum regnasset octo annis, anno ab incarnatione Domini 738, uidelicet tertio anno post mortem Bede, monachus factus est. Edbrichtus uero cognatus eius, qui ei successit, anno regni sui 21. itidem factus est monachus. Cui in eodem regno successerunt octo reges, qui omnes a perfidis prouincialibus aut proditi, aut expulsi aut occisi sunt. Sibertus similiter rex Estangle, qui sanctum Furseum de Hibernia uenientem honorifice suscepit, cuius dono et auxilio idem sanctus monasterium fecit in castro Cnobheribuc, quod deinde Anna rex et nobiles quinque ampliauerunt---hic, inquam, Sigbertus monachus factus, regnum suum cognato suo Ecgnico reliquit. Post multos annos cegerunt eum exire contra regem Pendam. Ille tamen non nisi uirgam in manu  habebat in prelio, ubi et occisus est cum rege Ecgnice et exercitu. Sebbi etiam rex orientalium Saxonum, monachi habitum ex deuotione consecutus, in ecclesia sancti Pauli Londonie est sepultus. Isti ergo octo reges regna sua pro Christo sponte dimiserunt. Et ut ad illud unde disgressus sum redeam: ideo fortasse monasterium sancti Albani ab  exactione predicti census quod uocatur Romescot, absolutum et quietum est, quia idem rex, scilicet Offa, et monasterium prius edificauit, et censum Romane ecclesie assignauit. Quem postea censum Canutus rex totius Anglie et Datie pergens Romam anno incarnationis dominice 1030. de omni regno Anglie sancte Romane ecclesie concessit; cum Offa tantummodo de regno suo, id est de illa parte Anglie que Merce dicitur, illum censum prius dedisset.  Cum autem rex Henricus ad pascha transfretasset in Normanniam, fuit maxima inter eum discordia et regem Francorum Ludouicum. Causa autem hec erat: Tebaldus consul Blesensis, nepos regis Anglorum Henrici, contra dominum  suum regem Francorum arma promouerat; in cuius auxilium rex Anglorum duces suos militiamque misit, et regem non mediocriter afflixit.


1117. Henricus 11. Ludouicus 8. Henricus I 17.

 Henrico Anglorum regi grauissimus labor insurrexit. Iurauerunt namque rex Francorum Ludouicus, et comes Flandrensis Balduinus, et consul Andegauensis Fulco, se Normanniam regi Henrico ablaturos, et Willermo filio Roberti ducis Normannie eam daturos. Multi etiam procerum regis Henrici recesserunt ab eo, quod maximo ei fuit detrimento. Qui tamen non improuidus, in auxilio suo comitem Tebaldum predictum nepotem suum, et consulem Britannorum Conanum habebat. uenerunt  igitur rex Francorum et dux Flandrensis cum exercitu in Normanniam. In qua cum una nocte fuissent, formidantes aduentum regis Henrici cum Anglis et Normannis et Britannis, ad sua sine bello reuersi sunt. Hoc eodem anno pro necessitate regia geldris creberrimis et exactionibus uariis Anglia compressa est. Tonitrua uero et grandines in Kalend. Decembris affuerunt, et in eodem mense celum rubens, acsi arderet, apparuit. uigilia enim natiuitatis Domini factus est uentus uehemens, siluas eradicans et domos conterens. Passa est etiam luna eclipsim. Terremotus etiam maximus factus est in Longobardia, ecclesias, turres, domos et homines destruens. Donnus Pontius abbas Cluniacensis cum uellet ad unguem corrigere excessus et in cibo et in uestitu quorundam  monachorum, qui exteriora eiusdem monasterii negotia tractabant: insurrexerunt in eum, et crescente simultate, accusauerunt eum in presentia Pascalis pape  de quibusdam grauissimis capitulis, licet falsis. Quibus cum dedignaretur respondere, dicens nec de accusatione eorum se curare, nec de abbatia---confidebat enim et in bona conscencia et in genere utpote filius comitis Mergulensis ---inuito papa abbatiam relinquens, Ierosolimam  perrexit. At illi durantes in malicia sua, elegerunt in abbatem Ugonem, priorem Marciniaci. Quo defuncto infra primum annum sui regiminis, elegerunt quendam strenue nobilitatis iuuenem nomine Petrum. Quomodo autem predictus Pontius de Ierosolimis rediens, iterum abbatie, cui renuntiauerat, preesse uoluit, et quomodo scismate facto in eodem monasterio multum humani sanguinis effusum est, pudet dicere. Remansit tamen uenerabili Petro regimen monasterii Cluniacensis quod adhuc disponit, transactis exinde 32 annis. Pontius uero in monasterio, quod uocatur Cauea  , ad ultimum mortuus est. Mortuus est autem etiam hoc anno  uir religiosus et magne literature, Iuo Carnotensis episcopus. Hic dum esset iuuenis  audiuit magistrum Lanfrancum priorem Becci de secularibus et diuinis litteris tractantem in illa famosa scola quam Becci tenuit; in qua multi et nobilitate seculari et honestate morum conuenerunt uiri prediti, et qui postea ad summum apicem ecclesiastice dignitatis et religionis attigerunt. Postea uero idem Iuo aliquandiu prefuit conuentui canonicorum regularium sancti Quintini Beluacensis. Ad ultimum episcopus factus, rexit ecclesiam Carnotensem uiriliter et religiose fere per annos 23. Reliquit autem multa monimenta industrie sue, religionis et sapientie, edificando scilicet monasterium canonicorum sancti Ioannis de ualle  in quo et sepultus est, et domos episcopii faciendo, et a malis consuetudinibus et exactionibus comitis Carnotensis  idem episcopium liberando, et multa utilia scribendo.


1118. 12. 9. 18.

 Henrici et Ludouici regum procerumque eorum longa debellatio grauissime regem utrumque uexauit, donec Balduinus strenuissimus Flandrie consul, apud Ou in Normannia seditione militari funeste uulneratus, ad sua recessit. Porro Robertus consul de Mellent, sapientissimus in rebus secularibus omnium in Ierusalem degentium, et regis Henrici familiaris consiliarius, luce mundana caruit. Cui successerunt filii sui, Galeranus in Normannia factus comes Mellenti, et Robertus in Anglia factus comes Leecestrie.  Obiit secunda Matildis  Anglorum regina, uenerabilis uxor Henrici regis et mater imperatricis; de cuius bonitate largiflua et morum probitate multimoda dicere per singula si uolumus, dies deficiet. Inter alia tamen bona multe in Anglia et Normannia ecclesie et in aliis prouinciis adhuc suis splendent beneficiis. Sepulta est autem in Westmonasterio [551 1Kb] .  Mortuus est etiam eodem anno Paschalis papa mense Ianuarii, cui successit Gelasius 165us. Obiit etiam Alexius  imperator Constantinopolitanus, cui successit Iohannes. Mortuus insuper Arnulfus patriarcha Ierusalem, et alii proceres quam plures in mundo. Obiit etiam rex Balduinus Ierusalem primus, mense Aprilis. Iste fuit miles audacissimus, qui urbes has expugnauit et cepit: Achon uidelicet, Cesaream, Beritum, Sydonem, Tripolim, Arsuth; et terras Arabum usque ad mare Rubrum subdidit sibi. Qui decem et octo annis regnauit; et successit ei secundus Balduinus cognatus eius, comes Edessenus.


1119. Henricus 13. Ludouicus 10. Henricus I 19.

 Rex Henricus anno 52o ex quo Normanni Angliam obtinuerunt, regni uero sui anno 19, pugnauit contra regem Francorum gloriose. Preposuerat  quidem rex Francorum aciem procerum, cui preerat Willermus filius Roberti ducis, fratris Henrici regis. Ipse uero cum maximis uiribus in sequenti erat agmine. Rex uero Henricus in prima acie proceres suos constituerat, in secunda cum propria familia eques ipse residebat, in tercia uero filios suos cum summis uiribus pedites collocauerat. Igitur acies prima Francorum agmen procerum Normannie statim equis depulit et dispersit. Postea uero aciei in qua rex Henricus inerat, collidens, et ipsa est dispersa. Acies itaque regales offenderunt sibi inuicem, et acerrime pugnatum est utrinque. Dum haste franguntur, gladiis res agitur. Interim Willermus Crispinus, miles magnanimus, Henrici  regis caput bis gladio percussit. Cumque lorica impenetrabilis esset, magnitudine tamen ictum aliquantulum capiti regis inserta est, ut sanguis prorumperet. Rex uero animi feruore commotus, percussorem suum ita repercussit, ut cum galea esset impenetrabilis, mole tamen ictus equitem et equum prostrauit. Qui mox ante regios pedes captus est. Acies uero pedestris, in qua filii Henrici regis inerant, nondum percutiens, sed mox percussura ex aduerso surrexit. Quod Franci uidentes, horrore insperato liquefacti, terga dederunt. Henricus autem rex uictorie perstitit in campo, donec optimates hostium capti ante pedes eius sunt positi. Reuersus uero Rothomagum, signorum sonitibus et cleri concentibus Deum et Dominum exercitum benedixit. Eodem  anno papa Gelasius obiit, antea Iohannes Gaditanus  uocatus, et sepultus est apud Cluniacum. Cui Guido uiennensis archiepiscopus successit, uocatus Calixtus papa 166us. Balduinus consul Flandrie per uulnus, quod in Normannia receperat decessit. Cui successit Karolus cognatus eius, filius Cnut Sancti regis Dacorum.  Eodem anno Rogerius Anthiochie princeps cum septem milibus de suis iuxta Archasium oppidum trucidatus est a Turcis. Itaque rex Balduinus, mortuo principe Antiocheno, rex, addito altero regno, uel ut minus dicam, princeps efficitur.


1120. 14. 11. 20.

 Rex Anglorum Henricus, omnibus domitis et pacificatis in Gallia, cum gaudio rediit in Angliam. In ipso uero maris transitu, diuino Dei  iudicio, licet occulto, duo filii regis Willermus et Ricardus, et filia regis et neptis [552 1Kb] necnon multi proceres, dapiferi, camerarii, die festiuitatis sancte Caterine naufragati sunt.


   Sic mare dum superans tabulata per ultima serpit,
   Mergit rege satos, occidit orbis honos  .


1121. 15. 12. 21.

Rex Anglorum Henricus ad natale Domini fuit apud Brantune cum Tebaldo comite Blesensi nepote suo. Et post hec apud Windlesores duxit Aeliz filiam ducis Louanie, causa probis et pulcritudinis. Cum autem rex ad pascha fuisset apud Berchelea, ad pentecosten fuit diadematus cum regina sua noua apud Londoniam. In estate uero dum tenderet cum  exercitu in Waliam, Walenses ei supiiciter obuiantes, secundum magnificenciam libitus sui concordati sunt ei.


122. 16. 13. 22.

 Henricus rex fuit ad natale apud Nordwic, et ad pascha apud Nordhantune, et ad pentecosten apud Winleshores, inde ad Londoniam et Chent; postea uero perrexit in Nordhumbreland ad Dunelmiam. Obiit Rodulfus Cantuariensis archiepiscopus, et Iohannes Batensis episcopus.


1123. 17. 14. 23.

 Rex Anglorum Henricus fuit ad natale apud Dunstaple, et inde perrexit ad Berchamestede. Inde iuit rex ad uudestoc, ad locum insignem ubi cohabitationem  hominum et ferarum fecerat. Ibique  Robertus Lincoliensis episcopus clausit diem ultimam. Unde:

Pontificum Robertus honor, quem fama superstes
   Perpetuare dabit, non obiturus obit.
Undecima Iani mendacis somnia mund
   Liquit, et euigilans uera perhenne uiet.

Postea uero ad festum purificationis dedit rex archiepiscopatum Cantuarie Willermo de Curbuil, qui fuerat prior apud Chycce. Ad pascha uero apud Wincestre dedit episcopatum Lincolie Alexandro uenerabili uiro, qui nepos est Rogerii Salesberiensis episcopi. Dedit etiam rex episcopatum Bathe Godefrido cancellario regine. Atque circa pentecosten mare transiit. Eodem anno Hugo de Montfort perfecerat  quoddam castellum ualidissimum in eodem loco, quod cum rex interrogaret, noluit dare monitu uxoris sue, sororis Galerandi comitis Mellent, qui iam discordia propalata a rege discesserat. Quod castrum rex obsidens cepit.  Deinde Pontaldemeri obsidens, castellum comitis cepit. Deinde Brionnium  , sed non tam facile cepit. Posueratque rex proceres suos cum magna militum copia pluribus locis in Normannia. Que guerra plurimum patriam afflixit.  Calixtus papa tenuit concilium Remis  , cui interfuit Ludouicus rex Francorum. Postea in eodem anno  idem papa uenit in Normanniam loqui cum Henrico rege Anglorum, et locuti sunt insimul in castello Gisorz magnus rex et  magnus sacerdos. Idem Calixtus successerat Gelasio, qui Gelasius ante papatum dicebatur Iohannes Gaditanus et fuerat cancellarius Paschalis pape, et de ore eius fluxerant multe littere litterate. Henricus rex circa turrem Rothomagi, quam edificauit primus Ricardus dux Normannorum in palatium sibi, murum altum et latum cum propugnaculis edificat, et edificia ad mansionem regiam congrua infra eundem murum parat. Ipsi uero turri propugnacula, que deerant, addit. In qua turre fenestra est, que uocatur Conani-Saltus; quia ex ea idem Henricus fecerat precipitari quendam traditorem Rothomagensis urbis prediuitem, nomine Conanum, qui ipsam urbem uolebat tradere hominibus Willermi regis Anglorum  ; sed preuentus est a fidelibus Roberti ducis,  et maxime ab Henrico fratre ipsius, qui tunc partes ducis iuuabat, unde et ipsum digna morte multauit. Turrem nichilominus excelsam fecit in castello Cadomensi, et murum ipsius castelli, quem pater suus  fecerat, in altum creuit. Murum uero circa Burgum, ita ut a Willermo rege patre suo factus fuerat, intactum reliquit. Item castellum quod uocatur Archas  turre et menibus mirabiliter firmauit. Sic etiam fecit castellum Gisorz, Falesiam, Argentomagum  , Oximum  , Danfrontem  , Ambreras  , castellum de uira, Waurei  . Turrem uernonis similiter fecit. uigilia sancti Martini thonitruus magnus factus est, et grando mire magnitudinis.  Balduinus rex Ierosolimitanus captus est a Balac quodam amirato, qui etiam anno preterito ceperat Goscelinum de Turuaissel comitem Edessenum, et Galerannum cognatum eius.


1124. Henricus 18. Ludouicus 15. Henricus I 24.

 Rex [553 1Kb] Anglorum Henricus fortunate  glorificatus est. Willermus namque de Tancaruilla camerarius eius, cum aliis pluribus baronibus aciebus statutis confligens, cepit comitem Mellenti 7. Kalendas Aprilis, Galerannum tunc satis iuuenem, militem tamen armis fortem, et Hugonem de Monfort sororium eius, et Hugonem filium Geruasii et alios multos magne probitatis et magni nominis uiros, in ualle uidelicet iuxta Bortorodum  in itinere munitionis castelli de Wateuille. Rex Henricus tunc erat apud Cadomum; quod audiens credere non potuit, donec oculis suis uidit. Traditi igitur regi, positi sunt in carcerem, et sic magna illa patrie dissensio finem accepit et destructio.  Tirus capitur, quam moderni Sagittam uocant. Sidon uero contermina eius ab incolis modo  Sur uocatur, et est metropolis. Capta Tyro, discordia facta est propter eam inter patriarchas Ierosolimitanum, et Antiochenum: dicebat enim Antiochenus tempore antiquo Tyrum fuisse ecclesie sue subiectam; Ierosolimitanus uero nitebatur priuilegiis Romanorum pontificum. Si dignitates et priuilegia horum patriarcharum Ierusalem et Antiochie, et huius litis terminationem audire uel legere cupis, require in primo anno uel circa postquam Ierusalem capta est a christianis. (Ep. Cruc. [ Antiochia ciuitas est pulcherrima et munitissima, copiosiorum reddituum opulentissima. Sunt infra ipsam quatuor montanee satis alte, in quarum una, sublimiori scilicet, castellum est, quod omni ciuitati prominet,  deorsum enim ciuitas est decenter edificata, et dupplici muro circumambita. Murus interior amplus et in era porrectus est, et magnis et quadris lapidibus compactus et compaginatus. In qua muri compagine  turres sunt quinquaginta quadrigente, formosis uenustate meniis, et defense propugnaculis. Murus exterior non tante celsitudinis, sed tamen admirande uenustatis. Continet in se trecentas et quadraginta ecclesias. Pro suo magno primatu patriarcham habet, cuius patriarchatui subiiciuntur 153 episcopi. Ab oriente quatuor clauditur montaneis. Ab occidente uero ciuitatis muros preterfluit fluuius, cui nomen Pharfar. Octoginta enim et quinque reges eam constituendo sublimauerunt et nobilitauerunt, quorum maximus et primus emersit Antiochus, de cuius nomine Antiochia nuncupata est.  Obiit donnus Willermus pie memorie, tercius abbas  Beccensis ecclesie, uir gloriosus et honeste uite, qui 25, etatis sue anno predicti loci monachus effectus est, quindecimque annis in monachatu priuate peractis, in regimen eiusdem abbatie uenerabili Anselmo successit. Quam cum 30 annis et dimidio, 6 diebus minus, strenue gubernasset, 70. etatis sue circiter anno, monachatus uero fere 46, migrauit a seculo, 16. Kal. Maii. Cuius epitaphium decreuimus non silendum:

Hac tegitur tumba Willermus tercius abba,
Qui fuit eximius, sapiens et religiosus,
Celica suspirans, mundanaque cuncta relinquens,
Est Christum nudus deuota mente secutus.
Ingenium, morum probitas, splendorque parentum
Omnibus hunc carum fecerunt ac uenerandum.
 Imperio dignam speciem uitamque gerebat;
Cordis mundiciam semper carnisque tenebat.
Beccum terdenos auxit rexitque per annos,
Mitis subiectis dominus, durusque superbis.
Dum sexagenum denum uenisset ad annum,
Finem uiuenai faciens, in pace quieuit.
Tunc aries perdit consortia lucida Phebi,
Sextaque dena dies illucescebat Aprilis.
Huic Deus eternum tribuat conscendere regnum,
Quatinus angelicis turmis conregnet in euum.

Huic successit pius Boso, in nouo et ueteri testamento apprime eruditus, uir scientie admirabilis et doctrine incomparabilis  Tantam insuper gratiam ei uirtus diuina contulerat, ut nullus tam tristis et egens consilio ad ipsum accederet,  quin extemplo letus et consiliatus ab ipso recederet. Hic dilectus a Deo, et hominibus amabilis, regi Anglorum Henrico multum erat familiaris; quia ueram religionem et admirandam sanctitatem et consilium incomparabile in ipso reppererat. Qui licet pene continua premeretur egritudine, tamen ipse per Dominum, immo ut credimus Deus pro ipso, omnia necessaria conuentui suo et superuenientibus, ut opus erat, affluenter tribuebat.  Eodem anno obiit Teulfus Wigorniensis episcopus, et Ernulfus Rouestrie episcopus.


1125. Henricus 19. Ludouicus 16. Henricus I. 25.

 Rex Anglorum Henricus fuit in Normannia,  et ibi dedit episcopatum Wigornie Symoni clerico regine. Sifrido quoque abbati Glastingebiri dedit episcopatum Cicestrie. Porro Willermus archiepiscopus Cantuarie dedit episcopatum Rouecestrie Iohanni archidiacono suo. Ad pascha etiam Iohannes Cremensis, cardinalis Romanus, descendit in Angliam, perendinansque per episcopatus et abbatias non sine magnis muneribus, ad natiuitatem sancte Marie celebrauit concilium sollenne apud Londoniam. Obiit Henricus imperator, qui duxerat Matildem filiam regis Anglorum Henrici. Opere pretium est audire quam seuerus rex Anglorum Henricus fuerit in prauos, Monetarios enim fere omnes totius Anglie fecit ementulari, et manus  dexteras fabricantes nequitiam abscidi, quia monetam furtiue corruperant. Iste est in Anglia annus karissimus omnium; in quo uendebatur onus equi frumentorium sex solidis. Henrico imperatori successit Lotharius. Mortuo Alexandro rege Scotorum, successit ei Dauid frater eius, uir magne sanctitatis et religiosus; qui filiam Galleui comitis et Iudith consobrine regis uxorem duxit; binosque comitatus Nordhantone et Huntendone, quos Symon Siluanectensis comes cum prefata muliere possederat, habuit. Illa uero peperit ci filium nomine Henricum, duasque filias, Clariciam et Hodiernam.


1126. Lotharius 1. 17. 26.

 Rex Anglorum Henricus ad natale et pascha et pentecosten moratus est in Normannia, et confirmatis  pactis cum Francie principibus, qualia regem gloriosissimum decebat, circa festum sancti Michelis rediit in Angliam.  Adduxit siquidem secum filiam suam Maltildem imperatricem, tanto uiro, ut predictum est, uiduatam. Quam cum uellent in patria illa animo libenti retinere dominam, noluit.  Decessit Robertus episcopus Cestrensis. Obiit Calixtus papa  ; cui successit Odo Hostiensis episcopus, et uocatus est Honorius papa 167us.


1127. 2. 18. 27.

 Rex Anglorum Henricus curiam suam tenuit ad natale apud Windleshores, pergens inde Londoniam. In quadragesima et pascha fuit apud uudestoc, ubi nuntius dixit ei: Carolus comes  Flandrensis tibi dilectissinus nefanda proditione occisus est a proceribus suis in templo apud Bruge. Rex autem Francorum dedit Flandriam Willermo nepoti et hosti tuo. Qui iam ualde roboratus, diuersis cruciatibus omnes proditores Karoli multauit. Super his igitur rex angariatus, consilium tenuit ad rogationes apud Lundoniam; et Willermus archiepiscopus Cantuarie similiter in eadem uilla apud Westmoster.  Cum autem ad pentecosten fuisset apud Wincestre, misit filiam suam imperatricem in Normanniam desponsatam Gaufrido, filio Fulconis consulis Andegauensis, et post regis Ierusalem; mulierem uidelicet pollentem moribus,  benignam omnibus, largam in elemosinis, amicam religionis, honeste uite, dilectricem ecclesie, cuius habundantia beneficiorum maxime ecclesia Beccensis non modice splendet. De qua idem Gaufridus tres filios genuit, Henricum, Gaufridum [554 1Kb] Willermum.  In augusto uenit rex post filiam suam in Normanniam. Ricardus uero Londoniensis episcopus obierat. Cuius episcopatum dedit Gisleberto Uniuersali, uiro doctissimo. Decessit etiam Ricardus Herefordensis episcopus.


1128. Lotharius 3. Ludouicus 19. Henricus I 28.

 Henricus rex sapientissimus, moratus in Normannia, perrexit hostiliter in Franciam, quia rex Francorum tuebatur nepotem suum et hostem.  Perendinans autem apud Esparlum octo diebus, tam secure ac si in regno suo esset, compulit regem Ludouicum, auxilia comiti Flandrensi non ferre. His igitur peractis, reuersus est rex Henricus in Normanniam. Aduenit autem a partibus Alemannie quidam dux Theodoricus Flandriam calumpnians quosdam proceres Flandrie secum habens; et hoc suasu regis Henrici. Willermus autem comes Flandrensis aciebus ordinatis obuiam uenit ei. Pugnatum est igitur acriter. Willermus quidem consul numerum suorum, cum pauci essent, solus supplebat probitate inestimabili. Cruentatus igitur hostili sanguine, hostium cuneos ense fulmineo findebat. Iuuenilis tunc brachii robore hostes sunt territi et  fuge dediti. uictoriosus igitur consul dum hostile castrum obsideret, et in crastino reddi deberet, Deo uolente, paruo uulnere sauciatus in manu deperiit. Nobilissimus autem iuuenum, etate breui famam promeruit eternam: unde.

Unicus ille ruit, cuius non terga sagittam,
   Cuius nosse pedes non potuere fugam.
Nil nisi fulmen erat, quotiens res ipsa monebat.
   Et, si non fulmen, fulminis instar erat.

Hugo de Pens, magister militum templi Ierusalem, ueniens in Angliam, secum multos duxit Ierusalem. Inter quos Fulco Andegauensis comes, rex futurus, perrexit. Obierunt Radulfus Flambard Dunelmiensis episcopus, et Willermus Gifardus Wintoniensis episeopus.  Obiit Gaufridus Rothomagensis  archiepiscopus, mense Decembri. Successit Willermo comiti Flandrensi Terri de Auseis [555 1Kb] .


1129. 4. 19. 29.

 Rex Anglorum Henricus in omni pene bono fortunatus, pacificatis omnibus que in Francia, Flandria, Normannia, Britannia, Cenomania Andegaui erant, cum gaudio rediit in Angliam. Tenuit igitur concilium maximum Kalend. Augusti apud Londoniam de uxoribus sacerdotum prohibendis.  Intererant siquidem illi concilio Willermus Cantuariensis archiepiscopus, Tustanus Eboracensis archiepiscopus, Alexander Lincoliensis episcopus, Rogerius Salesberiensis, Gislebertus Londoniensis, Iohannes Rourecensis, Sifridus Sudseuensis, Godefridus Badensis, Symon Wigornensis, Eurardus Norwicensis, Bernardus Sancti Dauidis, Herueus primus Heliensis episcopus. Nam Wintoniensis et Dunelmensis et Cestrensis et Herefordensis obierant. Illis quos Hugo de Parens, de quo predictum est, secum duxerat ad Ierusalem, male contigit; Deum siquidem offenderant Sancte Telluris incole uariis sceleribus. Ut autem scriptum est in Moyse et regnum libris, non diu scelera locis illis sunt impunita. In uigilia sancti Nicholai a paucis  paganorum multi christianorum deuicti sunt, cum antea soleret e contrario contingere. In obsidione igitur Damascena, cum magna pars christianorum progressa esset ad uictualia perquirenda, mirati sunt pagani christianos plures et fortissimos se muliebriter fugientes, et persequentes innumeros occiderunt. Eos autem, qui fuga salutem sibi quesierant, in montibus tempestate niuis et frigoris Deus ipsa nocte persecutus est, ita quod uix aliquis euasit. Ludouicus rex Francorum eodem anno fecit sublimari filium Philippum in regem.  Dicam quod forsitan placeat lectori de successionibus Apulie. Primus in Apulia prefuit Normannis, dum adhuc ut aduene Wimachi ducis Salerni stipendiari essent, Tustinus cognomento Scistellus. Quo  mortuo per uenenum serpentis, quem ipse occiderat, successit ei in principatum Rannulfus, qui condidit Auersam urbem. Huic successit Ricardus filius eius princeps Capue, qui filio suo Iordani reliquit moriens eundem principatum; et Iordanis filio suo Ricardo iuniori. Post aliquantum temporis Constantiniensis Drogo, filius Tancredi de Altauilla, princeps Normannorum in Apulia factus est. Hunc Wazo comes Neapolis per traditionem in ecclesia sancti Laurentii occidit. Huic successit Hunfredus frater eius, totamque Apuliam Normannis subegit. Hic moriens Abaielardum filium suum Roberto fratri suo, quem pro uersutiis Wiscardum cognominauerat, cum ducatu Apulie commendauit. Robertus  fratres suos, qui omnes duces uel comites fuerunt uirtute et sensu se sullimitate transcendit. Nam totam Apuliam, Calabriam, Siciliam sibi subiugauit; et transmeato mari maximam partem Grecie, Affrice inuasit. Hic multa bona fecit; episcopatus et abbatias plures restaurauit.  Hic relicta priore uxore Normanigena propter consanguinitatem de qua susceperat filium Boamundum nomine, duxit primogenitam filiam Gaumarii principis Salerni, fauente Gisulfo fratre predicte puelle. Minor uero  soror eius nupsit Iordani principi Capue. Roberto morienti successit in ducatum Apulie Rogerius filius eius, natus ex secunda uxore, ex qua genuerat tres filios et quinque filias. Hoc etiam Rogerio deficiente, et filiis suis post ipsum, Rogerius patruelis ipsius, filius Rogerii comitis Sicilie, fratris Roberti Wiscardi, solus tam Apuliam quam Siciliam obtinuit. Hic factus est rex anno ab incarnatione Domini 1130. causa altercationis duorum apostolicorum, qui tunc Rome electi erant. Quorum Anacletus, qui Rome erat, concessit ei ut regio diademate decoraretur. Audiat qui mira audiret desiderat: uenit in Normanniam de longinquis finibus auium innumerabilis multitudo; que gregatim uolantes, et  insuper longissima eris spatia tenentes, ad inuicem inter se pugnabant horribiliter, portendentes forsitan innumera mala post mortem regis Henrici uentura.


1130. Lotharius 5. Ludouicus 20. Henricus I 30.

Honorius papa decessit. Cui successit Gregorius cardinalis presbyter [556 1Kb] Romane ecclesie, uocatus Innocentius papa 168us. Electus est etiam cum eo, imo intrusus per seditionem populi furentis et per uiolentiam parentele sue, alius cardinalis, uidelicet Petrus Leonis, uocatus a populo Anacletus; et uixerunt ambo fere octo annis. Remansit autem Anacletus in urbe propter fratres suos, qui erant uiri potentes et habebant principatum castelli Crescentionis.  Innocentius uero ad Cismontanos transiit. Unde dictum est monosticon ille: Romam Petrus habet, totum Gregorius orbem.  Rex Anglorum Henricus fuit ad natale apud Winceastre, ad pasca apud uudestoce. Ibi fuit accusatus Gaufridus de Clintone et infamatus de proditione regis, falso. Ad rogationes fuit apud Cantuariam ad dedicationem noue ecclesie. Mense Septembri transiit in Normanniam, et ad natiuitatem sancte Marie fuit. Becci, et adduxit secum Hugonem nouiter electum Rothomagensem archiepiscopum, qui fuerat abbas Radingensis. Qui etiam sacratus est in festo exaltationis sancte crucis, die dominica, archiepiscopus Rothomagensis 50us, quem consecrauit Ricardus Baiocensis episcopus cum cepiscopis, suis in ecclesia  sancti Audeni [557 1Kb] . Occiso Arragois comite Morafie, rex Scotie Dauid extunc habuit illum comitatum. Gratianus episcopus Clusinus coadunauit decreta ualde utilia ex decretis, canonibus [558 1Kb] , doctoribus, legibus Romanis, sufficientia ad omnes  ecclesiasticas causas decidendas, que frequentantur in curia Romana et in aliis curiis ecclesiasticis. Hec postmodum abbreuiauit magister Omnebonum epi scopus ueronensis, qui fuerat eius discipulus. Occiso Boamundo principe Antiochie, Raimundus fra ter Guillermi comitis Pictauensis duxit eius uxorem, et factus est princeps Antiochie.


1131. 6 21. 31.

 Rex Anglorum Henricus apud Carnotum post natale recepit papam Innocentium, Anacleto subiici recusans.  Post Pascha uenit idem papam Rothomagum, et receptus est a rege Henrico honorifice; et eius auxilio receptus est per totas Gallias.  Post in estate rex Henricus rediit in Angliam, secum filiam suam adducens.  Fuit igitur in natiuitate sancte Marie magnum placitum apud Nordhantune; in quo congregatis omnibus principibus Anglic deliberatum est quod filia sua redderetur uiro suo consuli Andegauensi, eam requirenti. Missa autem post hec filia regis uiro suo, recepta est fastu tanta uiragine digno. Post pascha mortuus est Reginaldus abbas Ramesiensis, noue auctor ecclesie. In principio hyemis obit Herueus primus Heliensis episcopus. Eodem anno mense Octobris contigit etiam, quod filius regis Francorum Philippus iam rex factus, dum cornipedem ludens agitaret, obuium suem habuit; cui cum pedes equi currentis offenderent, occidit rex nouus et fractis ceruicibus expirauit. Ecce res insolita  et admiratione digna! ecce quanta celsitudo quam leuiter et quam cito adnichilata est! Eodem mense Innocentius papa sacrauit fratrem suum Ludouicum in regem Remis, satis parue etatis infantem, cum idem papa ibi teneret concilium in festiuitate Crispini et Crispiniani, die dominica. Qui Deum diligens et ecclesiam, plurimum uixit honeste.


1132. 7. 22. 32.

 Rex Henricus fuit ad natale apud Dunestaple; ad pascha apud uudestoc. Post Pascha fuit placitum apud Londoniam, ubi de pluribus, sed et maxime de discordia episcopi Sancti Dauid et episcopi Clamorgensis de finibus parrochiarum suarum tractatum est. Obiit Balduinus secundus, rex Ierusalem  tercius; et successit Fulco comes Andegauensis, duxerat filiam predicti Balduini  , ex qua genuit duos filios, Balduinum et Amauricum. Quidam scolaris clericus, dolore graui anxius  , die ac nocte eiulans et flens ut mulier parturiens, quadam  nocte pre dolore nec uigilans nec dormiens, uidit assistere sibi uirginem matrem Domini, quam quia inuocauerat, presens sibi affuerat, albis inducta uestibus, que congruunt uirginibus. Manum igitur porrigens, quo plus erat dolor angens, sanum reddidit penitus, qui semper erat anxius.


1133. Lotharius 8. Ludouicus 23. Henricus I 33.

 Rex Anglorum Henricus fuit ad natale apud Winlesores infirmus. Ad caput ieiunii fuit conuentus apud Londoniam, super episcopos Sancti Dauid et Clamorgensis, et pro discordia archiepiscopi et Lincoliensis episcopi. Ad pascha fuit rex apud Oxineford in noua aula. Ad rogationes fuit iterum conuentus apud Wincestre super rebus predictis.  Post pentecosten dedit rex episcopatum Heliensem Nigello, et episcopatum Dunelmie [559 1Kb] Gaufrido cancellario. Paulo ante dederat Wintoniensem Henrico abbati Glastonie  nepoti suo, qui tamen abbatiam cum episcopatu tenuit usque ad mortem suam; Herefordensem uero episcopatum Roberto de Bectona Flandrensi, uiro religioso; Cestrensem uero Rogerio archidiacono Lincoliensi, nepoti Gaufridi de Clintona. Decessor eius fuerat Robertus cognomento Peccatum; predecessor uero Robertus Normannus de Limesia. Hic secularibus intentus magis quam diuinis, a rege Henrico Couentrense cenobium optinuit, ibique capitalem cathedram Merciorum constituit. Habet itaque ille episcopatus  usque hodie tres sedes, Licifeldensem, Cestrensem, Conuentrensem.  Anno siquidem incarnationis dominice 1075, regnante Willermo rege Anglorum, anno regni eius 9. congregatum est Londonie concilium, presidente Lanfranco archiepiscopo Cantuariensi; totius Britannie insule primate, considentibus secum uiris uenerabilibus Thoma Eboracensi archiepiscopo, et ceteris episcopis ipsius insule, et abbatibus, nec non et multis religiosi ordinis personis; in quo multa utilia tam clericis quam laicis instituta fuerunt. Concessum est etiam inibi regali munificentia et sinodali auctoritate tribus episcopis, de uillis ad ciuitates sedes suas transferre; scilicet Hermanno de Sireburra ad Seriberiam; Stigando de Senlenge ad Cicestrum;  Petro de Licifelde ad Cestrum. De quibusdam autem, qui in uillis seu uicis adhuc degebant, dilatum est usque ad regis audientiam; uidelicet Remigio Dorchacensi, Gisone Hermeacensi, Hefalto Wellensi; quorum prior ad Lincoliam, secundus ad Batam, tertius ad Telford, munificentia regis et suggestione Lanfranci postea translati sunt. Elfato, qui fuerat capellanus Willermi regis, successit apud Teldfort Willermus de Belfou, uir genere nobilis et cancellarius eiusdem regis. Quo in breui defuncto successit ei dono Willermi iunioris Herbertus, uir magnanimus  et admodum litteratus. Hic monachus et prior fuit Fiscannensis; et post patrem suum abbas Ramesiensis, ad ultimum uero episcopus Tedfordensis. Hic emit multa pecunia magnam partem uille Norwicensis, et euulsis domibus et loco complanato in maximum spatium, in optimo loco super Gerne fluuium perpulcram ecclesiam in ueneratione summe Trinitatis ad memoriam illius, cuius monachus extiterat, edificauit; additis etiam officinis pergrandibus ad opus monachorum necessariis, quos et ibi posuit ad seruiendum Deo in illa ecclesia, quam constituit matricem et principalem sedem Nortfulcani episcopatus.  Fecit etiam rex Henricus nouum episcopatum apud Carluil, in finibus Anglie et Scotie; et posuit ibi episcopum primum  Adalulfum priorem canonicorum regularium sancti Oswaldi, cui solitus erat confiteri peccata sua. Hic autem episcopus canonicos regulares posuit in ecclesia sedis sue.  Passus est sol eclipsim 4. Non. Aug. Eodem die rex Henricus transfretauit in Normaniam, non rediturus; multis hoc propter signum quod acciderat mussitantibus. Hoc etiam tempore uena argentaria reperta fuerat apud Carluil; unde inuestigatores, qui eam in uisceribus terre querebant, quingentas libras regi Henrico annuatim persoluebant. Mense Marcii natus est Henricus Cenomanis, primogenitus filius Gaufridi comitis et Mathildis imperatricis.


1134. 9. 24. 34.

 Natus est Gaufridus secundus filius Gaufridi Andegauensis, mense Maio in pentecosten Rothomagi. Et infirmata est mater eius Matildis imperatrix propter difficultatem partus usque ad desperationem.  Ubi prudentia eius euidentibus indiciis manifestata est. Nam thesauros suos orphanis, uiduis et reliquis pauperibus et maxime ecclesiis et monasteriis, manu sicut larga, ita deuota distribuit. Monasterium uero Beccense abundantiori benedictione in auro et argento et lapidibus pretiosis et multiplici ornatu ecclesie, quam reliqua monasteria cumulauit.  Poposcit etiam patrem suum, ut ibidem sepeliretur. Quod cum ille prius renueret, dicens dignius esse ut Rothomagi sepulta condiretur, ubi et antecessores eius, Rollonem  et Willermum filium eius dico, requiesceret: dixit animam suam nunquam esse letam nisi compos uoti in hac duntaxat parte fieret. Concessit pater quod petebat; sed Domino uolente, sanitati restituta est.  Hoc anno toto rex Henricus moratus est in Normanniam, pro gaudio nepotum suorum Henrici et Gaufridi. Eodem anno rex Henricus donauit episcopatum Baiocensem Ricardo filio Roberti comitis Glecestrie, episcopatum uero Abrincatensem Ricardo de Belfou. Obiit Robertus dux Normannorum, filius Willermi regis, qui  Angliam sibi subdidit, primogenitus; et sepultus est apud Glecestrie.


1135. Lotharius 10. Ludouicus 25. Henricus I 35.

Luna passa est eclypsim 4. Non. Ianuarii  uentus uehemens factus est horribilis et mentes hominum ualde deterrens, turres et domos deiiciens, et siluas eradicans, in uigilia apostolorum Symonis et Iude  , mortem magni principis Henrici et totius patrie excidium forsitan portendens.  Hoc etiam toto anno rex Henricus continue moratus est in Normannia, et sepe non rediturus in Angliam redire proponebat; sed detinebat eum filia eius discordiis uariis, que oriebantur pluribus causis inter regem et consulem Andegauensem,  artibus scilicet filie sue. Quibus stimulationibus rex in iram et animi rancorem excitatus est; que a nonnullis causa naturalis refridationis, et postea mortis eius causa dicte sunt fuisse. Cum igitur de uenatu rex idem redisset apud Sanctum Dionysium in Silua leonum, comedit carnes murenarum, que semper ei nocebant, et semper eas amabat. Cum autem medicus hoc comedi prohiberet, non adquieuit rex salubri consilio, secundum quod dicitur: Nitimur in uetitum, semper cupimusque negata. Hec igitur comestio, pessimi humoris illatrix et consimilium uehemens excitatrix, senile corpus letaliter refridans, subitam et summam fecit perturbationem. Contra quod natura renitens excitauit febrem acutam, ad impetum dissoluendum  materiei grauissime. Cum autem restare nulla ui posset, decessit rex magnus, cum regnasset 35 annis et 4 mensibus, in prima die Decembris.

 Quod modicum prestent, quod opes magnum nichil extent,
Rex probat Henricus. Rex uiuens pacis amicus
Extiterat; siquidem pre cunctis ditior idem,
Occidue genti quos pretulit ordo regendi.
Quippe pater populi, rex et tutela pusilli
Dum pius ipse ruit, furit impius, opprimit, urit.
Anglia lugeat hinc, Normannica gens fleat illinc.
Occidis, Henrice, tunc pax, nunc luctus utrique.
Quo dum dura febris prima sub nocte Decenbris
Mundum nudauit, mundo mala multiplicauit.
 Sensu, diuitiis, aditu, feritate decenti,
Mire, plus dictu, uim perpessis, scelerosis,
Excellens, locuples, haud difficilis, reuerendus,
Hic iacet Henricus rex, quondam pax, decus orbis.

 Nomina castellorum, que in Normannia ex integro fecit rex Henricus in margine ipsius prouincie, hec sunt: Drincurtis, Nouum castrum super Eptam, uernolium, Nonanticurtis, Bonmolendinum,  Colmie mons, Pons Ursonis, Castrum sancti Dionysii in Leons, uallis Rodulii  , turres Ebroicarum, turres Alentonii, turres Constantiarum. [560 1Kb]  Fecit enim in Normannia et in Anglia monasteria plurima, scilicet monasterium Radingense, monasterium canonicorum regularium apud Cirecestre, monasterium de Prato apud Rothomagum, monasterium de Mortuo mari. Fecit etiam alia multa pietatis opera, que in libro de uita eius plenius enumerauimus.  Defuncto rege Henrico apud Sanctum Dionisium in Silua leonum 4. Non. Decenbris, allatum est corpus eius in ciuitatem Rothomagum ab archiepiscopo et episcopis et comitibus et baronibus, qui multi conuenerant, et in ecclesia sancte Marie apertum, et cor et lingua  et uiscera eius in monasterio Prati ante altare tumulata sunt; corpus uero reliquum sale multo aspersum coriis est inuolutum, et Cadomum translatum, et iuxta tumulum patris sui in monasterio sancti Stephani positum, usquequo uentum ad transfretandum conuenientem exsequutores exequiarum eius haberent. Infra ergo duodecim dies natalis Domini sepultum est in monasterio sancte Marie Radingensi, quod a fundamentis ipse edificauerat, et ornamentis et possessionibus ditauerat. Interfuit exequiis eius Stephanus iam rex nepos eius, et archiepiscopus Cantuariensis Willermus, et alii proceres regni. Siquidem predictus Stephanus cum esset in comitatu suo Bolonie, audita morte auunculi sui tranfretauit citissime in Angliam; uir magne  strenuitatis et audacie. Et quamuis promisisset sacramentum fidelitatis Anglici regni filie regis Henrici, tamen [561 1Kb] regni diadema audatia sua inuasit. Willermus Cantuariensis archiepiscopus, qui primus sacramentum filie regis fecerat, eum in regem benedixit, et post annum non uixit. Rogerius Magnus Salesberiensis episcopus, qui secundus hoc idem fecerat et omnibus aliis predictauerat, diadema ei et uires auxilii sui tribuit. Unde postea, iusto Dei iudicio, ab eodem, quem creauit in regem, captus et excruciatus, miserandum sortitus est exterminium. Sed quid morer? Omnes qui sacramentum inierant, tam presules quam consules, ad quid inde uenerint perspicuum est.  Audita morte  regis Henrici, comes Andegauensis et uxor eius Matildis, filia eiusdem regis, absque ulla difficultate castella Normannie obtinuerunt, uidelicet Danfrontem, Argentolium, Oximum, Ambreras, Gorram. Colmie montem. Ista tria ultimo nominata interim comes concessit Gihello de Meduana, hac conditione, ut ipse eum fideliter adiuuaret in adquirendo hereditatem uxoris sue et filiorum suorum. Dicebat enim  idem Gihellus, illa oppida esse in terra sua. Reddite sunt etiam predicto comiti omnes firmitates Willermi Taleuat comitis Pontiui, quas habebat in Normannia, quas rex Henricus habebat in manu sua ante mortem suam, et a quibus exulauerat eundem Willermum. Et ideo aliquanta discordia fuerat inter regem et comitem et imperatricem ante mortem ipsius regis, quia nolebat reddere Willermo cassamentum suum. Erat et alia causa ipsius discordie maior, quia rex nolebat facere fidelitatem filie sue et marito eius idem requirenti, de omnibus firmitatibus Normannie et Anglie. Hoc enim requirebant propter filios suos, qui erant legitimi heredes regis Henrici. Comes uero Gaufridus benigne reddidit  easdem firmitates predicto Willermo. Mortuo rege, ut predictum est, optimates Normannie confestim miserunt propter comitem Tebaldum, ut ueniens reciperet Normanniam. uenit itaque Rothomagum, et postea Luxouias in sabatho ieiunii decimi mensis  . In crastino dum colloqueretur ipse et comes Glecestrie Robertus, uenit nuncius de Anglia, dicens Stephanum fratrem suum iam esse regem. His auditis, comes Glecestris reddidit castrum Falesie, quod habebat, absportata prius magna parte thesauri regis Henrici, quod nuper allatum fuerat de Anglia.


1136. Lotharius 11. Ludouicus 26. Stephanus 1.

 Stephanus rex duxit magnum exercitum  in Scotiam, et rex Dauid pacificatus est cum eo. Hominium tamen non fecit ei, quia primus laieorum sacramentum fecerat imperatrici, sed Henricus filius ipsius Dauid hominium fecit regi Stephano. Ad rogationes cum esset diuulgatum regem esse mortuum, cepit Hugo Bigog castellum Norwit, reddidit regi. Item rex cepit castellum Bachentum, quia Robertus dominus eius a rege desciuerat. Inde obsedit Excecestre, quam tenebat Balduinus de Reuers. Reddito castello abstulit rex uectam insulam eidem Balduino, et exulauit eum ab Anglia. Mense Augusto apud Argentomagum natus est Guillermus, teocius filius comitis Gaufridi.  uigilia epiphanie factus est uentus maximus. Obiit Willermus Cantuariensis archiepiscopus. Et cessauit  archiepiscopatus Cantuariensis per aliquantum temporis. Interim mala multa multiplicata sunt, non solum in Anglia, sed etiam in Normannia et multis aliis locis.  Obiit pie memorie donnus Boso, quartus abbas Beccensis monasterii, uir magne auctoritatis, orbi clarus, sapientia, prudentia, precipueque spiritu consilii pollens. Hic anno etatis sue circiter 23o factus est monachus Becci sub sancto Anselmo, eius loci abbate. Annis 26 monachus sine prelatione fuit; deinde prior sub donno Willermo abbate, predicti Anselmi successore,  9 annis. Post quem electione totius congregationis abbas constitutus, rexit eandem abbatiam annis 12, diebus 12. Transiit autem nocte natiuitatis sancti Iohannis baptiste, hoc est 8. Kalend. Iulii, anno etatis sue 71, monachatus uero 47.  Paucisque interpositis diebus, electus est abbas donnus Thebaldus, uir nobilis et probus, qui tunc erat prior .

Lucta finita cum carne, uir Israhelita
Abbas Boso die requieuit, qua Zacarie
Filius exoritur, quo maior non reperitur
Surgere cunctarum natos inter mulierum
Hec pietate Dei tam lete festa diei,
Sint ingressus ei paradisiace requiei.
Abbas Beccensis, cuius sermo fuit ensis,
    Abradens uicium; quo datur exicium,
Boso pater magnus, tumidis leo, mitibus agnus.
   Et dulcis populo, fit cinis hoc tumulo,
Fit cinis hac tumba, qui serpens atque columba
   Ex probitate fuit, uiuere dum potuit.
Ergo uidens uersus, atra ne sit Stige mersus,
   Regi funde precem, quem necis esse necem
Credimus, et celis, scandit quo quisque fidelis
   Det pius esse sibi, qui Deus exstat, ibi.

Comes Tebaldus nepos regis Henrici, conductus a Roberto comite Leicestrie, obsedit pontem sancti Petri, et cepit eum super Rogerium de Teneio .  Eodem anno obierunt plures ex principibus Anglie: Willermus Cantuarie arhiepiscopus,  Iohannes episcopus Rouerecestrie, Willermus episcopus Exonie, Ricardus filius Gisleberti, Robertus filius Ricardi patruus eius, Ricardus filius Balduini consobrinus eius, secundus Willermus de Warenna comes Surreie. Mense Septembris Gaufridus comes Andegauensis adduxit maximum exercitum in Normanniam usque Luxouias, quando combusta est eadem ciuitas. In redeundo cepit Sapum  . Eadem septimana Galerius comes Mellenti cepit apud Achinnum Rogerium de Tenio, rapine et incendio uacantem.


1137. 12. 27. 2.

Stephanus rex Anglorum in quadragesima transiit in Normanniam, et obsedit Lislebonam et cepit, quam tenebat Rabellus camerarius. Inde obsedit  Grantsiluam. Locutus est etiam apud Ebroicas cum fratre suo comite Teobaudo, et pepigit ei duo milia marchas argenti per annum; quia comes Tebbaldus indignabatur quod idem Stephanus, qui iunior erat, acceperat coronam, que sibi, ut dicebat, debebatur. Reddita igitur firmitate Grantsilue, concordatus est rex Stephanus cum rege Francorum. Et Eustachius filius eius fecit ei hominum de Normannia, que adiacet regno Francorum. Exinde cum Stephanus uellet ire in terram comitis Andegauensis, facta est discordia magna in exercitu eius apud Liuarrou  propter unam hosam uini, quam abstulerat quidam Flandrensis cuidam armigero Hugoni de Gornai. Facta est itaque magna dissensio inter Normannos et Flandrenses. Rediit ergo rex infecto negotio. Nec mora exinde, quod comes Andegauensis adduxit exercitum multo maiorem illo, quem ante anno preterito adduxerat. Intercurrentibus tamen nuntiis inter ipsum et regem Stephanum, item dux dedit treuias usque ad tres annos, hac conditione, ut rex singulis annis daret ei duo milia marchas argenti; et de primo anno statim debitam summam accepit. Iste treuie uno anno utrinque durauerunt, id est usque ad festiuitatem sancti Iohannis anni futuri. His itaque gestis, rex Stephanus in aduentu rediit  in Angliam.  Obiit Ludouicus senior rex Francorum, et successit filius eius Ludouicus, qui accepit filiam ducis Aquitanorum Alienor nomine, ex qua genuit duas filias.  Eodem anno mortuus est Lotharius imperator Romanorum, cui successit Conradus nepos Henrici quarti, mariti imperatricis, qui ante Lotharium imperauerat. Kalend. Aug. quando rex Ludouicus decesserat, combustum est ipsa nocte monasterium Corbeie. Ipso anno tanta siccitas fuit, ut etiam stanna et flumina multa siccarentur, terra in multis locis diutissime arderet, arbores plurime in siluis et uirgultis arescentes morerentur, et arderent nullo incendente. Tebaldus electus Beccensis ecclesie, uir magne probitatis et  scientie, benedictus est abbas eiusdem ecclesie, omni conuentu animo libenti concedente, apud Rothomagum a domno Hugone archiepiscopo.


1138. Conradus 1. Ludouicus 1. Stephanus 3.

 Stephanus [562 1Kb] rex Anglorum in natali obsedit Bedefort; qua reddita, exercitum promouit in Scotiam. Rex namque Scotorum Dauid, qui sacramentum fecerat filie regis Henrici, quasi sub uelamento sanctitatis per suos execrabiliter egit. Mulieres enim grauidas findebant, et fetus anticipatos abstrahebant; presbiteros super altaria detruncabant, et alia multa mala perpetrabant. Quecumque igitur Scothi attingebant, omnia erant plena horroris. Aderat clamor mulierum, eiulatus senum, morientium gemitus, uiuentium desperatio. Rex  igitur Stephanus insurgens combuxit et destruxit australes partes regni regis Dauid, ipso quidem non audente ei congredi. Post pascha uero exarsit rabies proditorum nefanda. Quidam namque Talebot nomine tenuit contra regem castellum Hereford in Wales, quod rex per obsidionem in sua recepit. Robertus consul de Glecestre tenuit contra eum Bristoud et Slede, Radulfus Luuelt castellum de Cari, Paganellus castellum de Ludelaue, Willermus de Mouim castellum de Dunestor, Robertus de Nicole castellum de Warhan, Eustachius filius Iohannis Mealtune, Willermus filius Alani Salopesbiri;  quod rex quidem cepit armis, captorumque nonnullos suspendit. Walchelinus de Doure hoc audiens, reddidit castrum Doure regine se obsidenti. Occupato igitur rege circa partes australes Anglie, Dauid Scotorum rex innumerabilem exercitum promouit in Angliam. Contra quem proceres borealis Anglie, ammonitione et iussu Tustani Eboracensis archiepiscopi restiterunt uiriliter, fixo standart, id est regio insigni, apud Aluertune. Ibi duodecim milia Scotorum fama refert occisa, extra eos qui in segetibus et siluis inuenti sunt perempti. Ceteri uero minimo sanguine fuso feliciter triumpharent. Huius pugne dux fuit Willermus consul de Albemarle et Willermus Piperellus de Notingehan, et Walterius Espec et Ilbertus de Laci, cuius frater ibi solus ex  omnibus equitibus occisus est. Cuius euentus belli cum regi Stephano nuntiatus esset, ipse et omnes qui aderant, summas Deo gratias exoluerunt. Hoc bellum Augusti mense factum est. In aduentu Domini concilium apud Londoniam Albricus ecclesie Romane legatus et Hostiensis episcopus tenuit, et ibidem, adnitente rege Stephano et regina, Tebaldus abbas Beccensis ecclesie, uir admodum uenerandus, Cantuariensis ecclesie archiepiscopus effectus est, transactis duobus annis et dimidio, postquam abbas constitutus fuerat. Consilioque eius fuit abbatia Becci sine abbate sub Ricardo de Belfou priore, a natiuitate Domini uel paulo ante usque ad pentecosten, quousqueuidelicet ipse a Roma rediret.  Hoc eodem anno, mense Octobri, Gaufridus comes Andegauensis obsederat Falesiam per 15 dies cum magno exercitu, et Robertus comes Glecestrie cum eo, qui circa preteritum pascha concordiam cum eo fecerat. Hoc etiam anno Oximenses et Baiocenses subditi sunt ei [563 1Kb] .


1139. 2. 2. 4.

 Rex Anglorum [564 1Kb] Stephanus post natale castellum de Slede cepit obsidione. Post hec perrexit in Scothiam, ubi cum rem Marte et uulcano ducibus ageret, rex Scotie cum eo concordari coactus est. Henricum igitur filium regis Scotorum secum ducens in Angliam, cepit Ludelawe, ubi idem Henricus unco ferreo equo abstractus pene captus est; sed ipse rex ab hostibus eum splendide retraxit.  Inde re perfecta Oxinefordiam petiit. Ubi res infamia notabilis et ab omni consuetudine remota comparuit. Rex namque Rogerium episcopum Salesbirensem, et Alexandrum Lincoliensen ipsius nepotem, uiolenter in curia sua cepit, nichil recti recusantes. Ponens igitur ibidem Alexandrum episcopum in carcerem, episcopum Salesbirensem secum duxit ad castellum eiusdem, quod uocatur Diuise, quo non erat splendidius intra fines Europe. Angarians igitur eum fame, et filii eius, qui cancellarius fuerat, collo laqueum innectens, ut suspenderetur, sibi tali modo castellum extorsit, non satis recordans  bonorum que in introitu regni ille sibi pre aliis congesserat. Similiter cepit Sireburnam, quod parum Diuisis decore cedebat. Accipiensque thesauros episcopi, comparauit inde Constantiam sororem Ludouici regis Francorum filio suo Eustachio. Inde rex rediens, similiter egit de Alexandro episcopo, donec reciperent castellum de Newerthan amenissimum. Similiter redditum est ei Eslaford castellum, Tunc satis proxime filia regis Henrici, que fuerat imperatrix Alemannie, cui Anglia iuramento addicta fuerat; et Robertus comes Gloccestrie, frater eius, mense Augusto transierunt in Angliam. Inuitauerat enim eos Willermus de Albinneio, qui duxerat Eliz quondam reginam, que habebat castellum et comitatum  Harundel, quod rex Henricus dederat ei in dote. Appulerunt itaque apud Harundel, quia tunc alium portum non habebant. Exinde comes Robertus cum decem militibus et decem equestribus sagittariis per mediam terram Stephani regis perniciter uenit Warengueford, et inde Glecestrie, et nuntiauit aduentum imperatricis Brientio filio comitis et Miloni de Glecestrie, quam reliquerat cum uxore sua et aliis impedimentis in castello Harundel, ubi rex Stephanus obsedit eam, sed postea abire permisit pacto quodam ad Bristout. Obiit Rogerius predictus episcopus Salesberiensis, tam merore [565 1Kb] quam senio confectus. Innocentius papa tenuit concilium Rome, cui interfuit Thebaldus Cantuariensis  archiepiscopus. Electus est et constitutus abbas Beccensis ecclesie, ab omni equaliter congregatione, uir magne sanctitatis et scientie donnus Lethardus, de Beccensi prosapia natus, in utroque testamento apprime eruditus, pollens consilio, affabilis eloquio, moderatus in uerbis, discretus in disciplinis, tarde letus in terrenis, semper gaudens in eternis, diligens bonos, corrigens malos; qui pro qualitate temporis gregem sibi commissum optime rexit, licet in suo tempore assidua tempestate patria turbaretur [565 1Kb] .

 Stephanus [566 1Kb] rex fugauit Nigellum episcopum Heliensem de episcopatu suo, quia nepos episcopi Salesbiriensis erat, a quo inuectiuum in progeniem eius traxerat. Ubi autem ad natale uel ad pascha fuerit, dicere non attinet; iam quippe  curie sollennes, et ornatus regii scematis ab antiqua serie descendens prorsus euanuerant, ingens thesauri copia deperierat, pax in terra nulla, cedibus, incendiis, rapinis omnia exterminabantur; clamor, et luctus, et horror ubique [567 1Kb] . Obiit comes Ebroicensis Amalricus, et successit frater eius Symon.  Obiit Rabellus camerarius, et successit Willermus filius eius. Obiit Henricus comes de Ou, et successit Iohannes filius eius. Obiit Tustanus archiepiscopus Eboracensis, et successit Willermus thesaurarius eiusdem ecclesie. Obiit Audenus episcopus Ebroicensis in Anglia, et successit Rotrodus uir religiosus, bonis ornatus moribus et dilectus ab omnibus, filius Henrici comitis de Warwic. Gaufridus comes Andegauensis obsedit et postea destruxit in Oximensi pago castellum Fontanetum, munitissimum et arte et natura, quia Robertus Marmium, dominus ipsius castelli, tenebat contra eum Falesiam. Henricus  fit abbas Fiscannensis, nepos regis Stephani.


1140. Conradus 3. Ludouicus 3. Stephanus 5.

  [ib.] Stephanus Rex Stephanus Lincolie urbem infra natale obsedit, cuius munitiones ingenio ceperat Rannulfus comes Cestrensis. Seditque ibi rex usque ad purificationem sancte Marie. Tunc namque Rannulfus predictus adduxit secum Robertum filium regis Henrici, socium suum, et proceres multos et milites ualidissimos, ad obsidionem regis dissoluendam. Cum autem consul ualidissimus et audacissimus paludem pene intransibilem uix transisset, in ipsa die aciebus dispositis regem bello agressus est. Ipse cum suis, ut uir admirande probitatis, aciem primam construxerat; secundam illi, quos Stephanus rex dehereditauerat; tertiam Robertus dux magnus cum suis. Rex interea Stephanus curarum  exestuans fluctibus, missam in tanta sollennitate audierat . Cum autem de more cereum rege dignum Deo offerens, manibus Alexandri episcopi imponeret, confractus est. Hoc fuit regi signum contricionis. Cecidit etiam super altare pixis, cui corpus Domini inerat, abrupto uinculo, presente episcopo. Hoc etiam fuit regi signum ruine. Proinde rex strenuissimus pregreditur, aciesque cum summa securitate bello disponit. Ipse pedes omnem circa se multitudinem loricatorum, equis abductis, strictissime collocauit; consules cum suis in duabus aciebus equis pugnaturos instituit. Sed admodum parue equestres acies ille comparuerant; paucos enim secum ficti et factiosi consules adduxerant. Acies autem regalis maxima erat, uno tantum, scilicet ipsius  regis, insignita uexillo. Principium pugne. Acies exheredatorum, que preibat, percussit aciem regalem, in qua consul Alanus et ille de Mellent et Hugo consul de Estangle et Symon comes et ille de Warenna inerant, tanto impetu, quod statim quasi in ictu oculi dissipata est, et diuisio eorum in tria deuenit.  Alii namque eorum occisi sunt, alii capti, alii aufugerunt. Acies cui principabatur consul de Albemarle et Willermus Yprensis percussit Walenses, qui a latere procedebant, et in fugam cegit. Sed acies consulis Cestrensis percussit cohortem predictam, et dissipata est in momento, sicut acies prior. Fugerunt igitur omnes equites regis, et Willermus Yprensis, uir exconsularis et magne probitatis. Alii uero capti sunt, qui fuge non paruerunt. Res mira, nimis a multis miranda! cum rex Stephanus, rugiens ut leo, solus in campo persisteret, nullus ad eum accedere auderet, stridens dentibus, spumans ore, apri more, bipenni quadam crebris pulsans ictibus hostium precipuos, nimis ab omnibus  admirabatur. O si centum similes essent, campum diutius defenderent! Cum solus ipse, uix patuit prede. Capitur igitur rex Anglorum Stephanus in die purificationis sancte Marie, et in Lincoliam ab hostibus diruptam miserabiliter introductus est. Dei igitur iudicio circa regem peracto, ducitur ad imperatricem, et in turri de Bristoud in custodia ponitur. Tunc imperatrix ab omni gente Anglorum suscipitur in dominam, exceptis Kentensibus, ubi regina et Willermus Yprensis contra eam pro uiribus repugnabant. Suscepta prius est imperatrix a legato Romano Wintoniensi episcopo, et mox a Londoniensibus. Igitur siue subdolorum instinctu, siue Dei nutu, expulsa est a Londoniensibus; et regem tunc in compedibus poni iussit. Post autem  dies aliquantos, cum auunculo suo rege Scotorum et fratre suo Roberto uiribus coactis ueniens, obsedit turrim Wintoniensis episcopi; episcopus autem misit pro regina et Willermo Yprensi et ceteris proceribus Anglie. Factus est igitur utrinque exercitus magnus. uenit tandem exercitus Londoniensis; et acti numerose, qui contra imperatricem contendebant, eam recedere compulerunt. Capti sunt igitur multi. Captus est et Robertus frater imperatricis, in cuius turri rex erat, cuius sola captione rex euadere poterat. Absolutus est uterque. Sic rex Dei iustitia miserabiliter captus, Dei misericordia miserabiliter liberatus est . Fuerat autem Robertus captus in die exaltationis sancte crucis. Eodem anno in  octauis pasche episcopus Luxouiensis Iohannes subdidit se Gaufrido comiti Andegauensi, et reddidit ei ciuitatem, quam aliquandiu contra cum tenuerat. Subditi sunt etiam ei omnes potentes Luxouiensis comitatus. Circa pentecosten obiit predictus Iohannes episcopus. Hic multum episcopalem sedem edificiis et ornamentis accreuit. Urbem quoque, cuius muros Humbertus episcopus propter ecclesiam edificandam destruxerat, menibus ambiuit. Successit ei Arnulfus nepos eius, Sagiensis archidiaconus, uir admodum callidus, eloquens, litteratus. Waleranus comes Mellent, qui omnibus Normannie primatibus, et firmitatibus et redditibus et affinibus prestabat,  concordiam fecit cum comite Gaufrido Andegauensi, et concessum est ei castellum Montifortis, quod ex tempore mortis Henrici regis possederat. Subdiderunt itaque se nobili principi etiam omnes Rothomagi, non ciues urbis, sed hi uidelicet, qui commanent citra fluuium Sequane usque flumen Risle. Reddita est etiam Falesia comiti Gaufrido Andegauensi. Inceptum est capitulum Becci, tam consilio quam auxilio Roberti Nouiburgi.


1141. [1142.] Conradus 4. Ludouicus 4. Stephanus 6.

Robertus comes Glecestrie in estate transfretauit in Normanniam, ducens secum obsides, filios scilicet comitum et magnatum Anglie, qui imperatrici fauebant, petentium quatinus illos comes Gaufridus  retineret, et ad regnum Anglie subiugandum transfretans se prepararet. Quod comes ad tempus renuit, quia rebellionem Andegauensium et aliorum hominum suorum timebat. Tradidit tamen illi Henricum primogenitum filium suum, ut eum secum duceret. Nec mora, presente comite Roberto obsedit castellum Alnei  et cepit. Et maiori exercitu congregato, pergens ad Moritolium, redditum est ei, et Tenechebrai, Cereces, Tiliolum, scilicet quatuor castella propria comitis Moritoliensis. Inde Abrincatenses subdiderunt se eidem duci, et Constantinienses. Rex Francorum Ludouicus afflixit comitem Tebaldum, et uastauit terram suam, maxime in Campania, ubi combuxit castellum optimum, uitreium scilicet; ubi multitudo maxima  diuersi sexus hominum et etatis concremati sunt. Innocentius papa interdixit tunc terram dominicam ipsius regis, quia nolebat recipere archiepiscopum Bitaricensem; quem tamen postea recepit; et papa absoluit cum de sacramento, quod irrationabiliter fecerat. Ecclesia de Bellomonte datur ecclesie Beccensi.  Rex Anglorum Stephanus construxit castrum apud Wintoniam. Tunc superueniens multitudo nimia hostium ex insperato, cum regii milites circuitionibus bellicis incepissent, et non potuissent resistere, regem in fugam compulerunt; multi autem de suis capti sunt. Captus est etiam Willermus Martel dapifer regis, qui pro redemptione sua dedit insigne castellum de Siresburna.  Eodem anno rex obsedit imperatricem apud Oxineford, post festum sancti Michelis, usque ad aduentum Domini. In eo quippe termino haud procul a natali recessit inde imperatrix nocte per Tamasim glaciatam, circuamicta uestibus albis, reuerberatione niuis et similitudine fallentibus oculos obsidentium. Abiit autem Warengum; et sic Oxineford tandem regi reddita est. Obiit Iohannes imperator Constantinopolitanus, cum nimis intenderet arcum cum sagitta toxicata, adeo ut in manu letaliter uulneraretur. Cui successit Emanuel filius eius.


1142. [1143.] 5. 5. 7.

Obiit Ricardus Baiocensis episcopus; cui successit  Philippus de Haricuria. Obiit etiam Ricardus Abrincensis episcopus, et successit Ricardus eiusdem ecclesie decanus. Eodem anno comes Andegauensis obsedit Cesarisburgum, donec ei redderetur. Redditum est etiam uernolium, et uallis Rodulii. Gauterius etiam Gifardus comes, et alii Caletenses, pacem eius adepti sunt. Mense Septembri codem anno obiit Innocentius papa , et successit Guido de Castello, sancte [568 1Kb] Romane ecclesie cardinalis, uocatusque est Celestinus, papa 159us. Sedit autem 5 menses et 5 dies  .  Rex Stephanus interfuit concilio Londonie in media quadragesima, quod, quia nullus honor uel clericis uel ecclesie Dei a raptoribus deferebatur, et eque capiebantur  et redimebantur clerici et laici, tenuit uintoniensis episcopus, urbis Rome legatus, apud Londoniam, clericis pro tempore necessarium; in quo sancitum est, ne aliquis, qui clerico manus uiolenter ingesserit, ab alio possit absolui, quam ab ipso papa, et in presentia ipsius. Unde clericis aliquantulum serenitatis uix illuxit. Stephanus rex eodem anno Gaufridum de Magnauilla in curia sua cepit apud Sanctum Albanum. Igitur ut rex liberaret eum, reddidit ei turrim Londonie et castellum de Walendene et illud de Plaiseith. Qui carens possessionibus, inuasit abbatiam Ramesensem, et monachis expulsis raptores immisit. Erat autem summe probitatis, sed maioris in Deum obstinationis. Wintoniensis  episcopus, et postea Cantuariensis archiepiscopus, Romam petierunt de legatione acturi, mortuo iam Innocentio papa. Decessit pie memorie Hugo canonicus Sancti uictoris Parisius, uir religiosus, et admodum tam secularibus quam diuinis literis eruditus; relinquens multos libros in monumento sue scientie [569 1Kb] .


1143. [1144.] Conradus 6. Ludouicus 6 Stephanus 8.

 Stephanus rex Lincoliam obsedit, ubi cum munitionem contra castellum, quod ui obtinebat, consul Cestrensis construeret, operarii sui ab hostibus prefocati sunt fere octoginta. Re igitur imperfecta, rex confusus abscessit. Gaufridus consul de Magnauilla regem ualidissime uexauit, et in  omnibus ualde gloriosus effulsit. Mense autem Augusti miraculum, iustitia sua dignum, Dei splendor exhibuit. Duos namque, qui, monachis auulsis, ecclesias Dei conuerterant in castella, similiter peccantes simili pena multauit. Robertus namque Marmium, uir bellicosus, hoc in ecclesia de Conuentre peruersus exegerat Porro Gaufridus in ecclesia Ramesensi, ut diximus, scelus idem patrauerat. Insurgens igitur Robertus Marmium in hostes, inter suorum cuneos coram ipso monasterio solus interfectus  est, et excommunicatus morte depascitur eterna. Similiter Gaufridus consul inter acies suorum confertas a quodam pedite uilissimo solus sagitta percussus est, et ipse uulnus ridens, post dies tamen ex ipso uulnere excommunicatus occubuit. Ecce Dei laudabilis omnibus sanctis predicanda eiusdem sceleris eadem uindicta. Dum autem ecclesia illa pro castello teneretur, ebulliuit sanguis a parietibus ecclesie et claustri, indignationem diuinam manifestans, sceleratorum uero exterminationem denuntians. Arnulfus uero filius consulis, qui post mortem patris ecclesiam in castella retinebat, captus est et exulatus. Princeps autem militum ab equo corruens effuso cerebro expirauit. Princeps peditum Rainerius, solitus ecclesias frangere et incendere,  demum mare transiens, nauis inmobilis facta est. Qui tercio sorte data et sibi sortita, missus est in scapha cum uxore et pecunia; qui statim deperierunt. Nauis uero ut antea paccata sulcauit equora.  Gaufridus comes Andegauensis, congregato magno exercitu, post festum sancti Hylarii transiit Sequanam apud uernum; et metatis castris apud Sanctam Trinitatem de monte Rothomagi, sequenti die, uidelicet in festiuitate sanctorum Fabiani et Sebastiani , receptus est a ciuibus Rothomagi sollenniter. In ipso tamen suo introitu, et per totum diem usque post nonam, fuit uentus uehementissimus, siluas eradicans et domos prosternens. Reddita urbe, homines comitis  Warenne, qui regi Stephano fauebant, noluerunt turrem reddere. Obsedit ergo eam comes Gaufridus et Galeranus comes Mellent, et ceteri principes Normannie, qui iam cum duce concordati erant. Factis igitur machinis multis, non potuerunt eam expugnare propter situm loci et ipsius arcis fortitudinem. In illa obsidione mortuus est comes Perticensis Rotrodus, relinquens duos filios paruulos, Rotrodum et Gaufridum  . Uxorem uero suam postea Ludouicus rex Francorum dedit Roberto fratri suo. Tandem deficiente alimonia intra arcem Rothomagi obsessis, reddiderunt se et turrem, uidelicet Gaufrido antea Andegauensi comiti, iam exinde Normannorum duci. Anno preterito quedam pars eiusdem turris corruerat, ex ea parte uidelicet, per  quam dux Gaufridus urbem intrauerat, cum ei reddita est, et in qua machinas suas posuit ad eandem turrim expugnandam. Ordinatis igitur in turre et urbe, que necessaria fuerunt, dux impiger ad anteriora se extendens, congregato maximo equestri exercitu, non solum suorum, sed etiam amicorum et dominorum---uenerat enim comes Flandrensis sororius eius cum 1400 equitibus; uenerat et Ludouicus rex Francorum cum copiis suis,---agressus est expugnare castellum Drincurtis, quod  adhuc tenebant ei resistendo stipendarii comitis Warenne; qui uidentes se ei non posse resistere, reddiderunt predictum castellum, licet inuiti. Hugo etiam de Gornaco reddidit castellum de Leons, timens ne comes omnem terram suam exterminaret. Pacificatis itaque omnibus in Normannia, excepto castello de Archis, quod Willermus monachus Flandrensis adhuc tenebat, propter fidelitatem regis Stephani, licet homines ducis Gaufridi illud sine intermissione obsiderent, redierunt quique in sua. Obiit Iohannes Salariensis episcopus; cui successit Girardus canonicus eiusdem ecclesie, uir iocundus et admodum litteratus. Iste Iohannes rem dignam  memoria tempore Henrici regis effecit. Canonicos enim seculares sue ecclesie regulariter et secundum sancti Augustini institutionem uiuere fecit, additis officinis congruentibus et claustro. Hoc idem Iohannes Luxouiensis, auunculus eius, et Gaufridus Carnotensis episcopi temptare in suis ecclesiis uoluerunt; sed in ipso conatu defecerunt. Mense Martio obiit Celestinus papa ; cui successit Girardus ciuis Bononiensis, canonicus regularis et cancellarius Romane ecclesie et cardinalis tituli ecclesie sancte crucis uel Ierusalem, quod idem est; uocatus postea Lucius II, papa 170us qui sedit uno anno.


1144. [1145.] Conradus 7. Ludouicus 7. Stephanus 9.

  Stephanus rex Anglorum prius in agendis circa discursus Hugonis Bigot occupatus fuit; sed in estate Robertus consul et omnis inimicorum regalium cetus castellum construxerant apud Ferendunum: sed rex non segniter uiribus coactis aduolat, et Londoniensium terribilem et numerosum adduxit exercitum. Assilientes igitur totis diebus castrum, dum Robertus consul et fautores sui copias maiores non procul ab exercitu regis expectarent; gloriosissima probitate, non sine magna sanguinis effusione, ceperunt. Tunc demum regi fortuna cepit in melius permutari, et in sublime protelari. Lincoliensis episcopus iterum Romam pergit, Alexander uidelicet; qui cum pape gratia sequenti anno rediens, a suis cum gaudio susceptus  est. In estate redditum est castellum Arcense  duci Gaufrido, occiso Willermo monacho fortuitu in turre sagitta, qui illi preerat. Eodem anno  per proditionem perdiderunt christiani in principatu Antiochie ciuitatem Edessam, que antiquitus dicebatur Rages, a modernis uero Rohaies, et uenit in potestatem Saracenorum, occisis christianis, quos ibi inuenerunt. Gocelinus enim iunior de Toruaisel, comes ipsius ciuitatis, tunc aberat. Hoc eodem anno ceperunt homines prius apud Carnotum  carros lapidibus onustos et lignis, annona, et rebus aliis, suis humeris trahere ad opus ecclesie, cuius turres tunc fiebant. Que qui non uidit, iam similia non uidebit. Non solum ibi, sed etiam in tota pene Francia et Normannia et aliis multis locis, ubique humilitas et afflictio, ubique penitentie et malorum remissio, ubique luctus et contrictio. uideres feminas et homines per profundas paludes genibus trahere, uerberibus cedi, crebra ubique miracula fieri, Deo cantus et iubilos reddi. Extat enim de hac re prius inaudita Hugonis epistola Rothomagensis archiepiscopi ad Theodoricum episcopum Ambianensem, super hac re scicitantem. Diceres prophetiam impleri: Spiritus uite erat in rotis . Gaufridus dux pontem Rothomagi  reficit firmissimum. Obiit Lucius papa mense Martio ; cui successit Bernardus, abbas monasterii sancti Anastasii, quod est extra muros Rome, ubi Innocentius papa, qui quartus ante istum fuerat, abbatiam nouiter fecerat de ordine monachorum de Cistelth; et Bernardus abbas de Claraualle, quando illuc misit conuentum, hunc prefecerat; maxime quia papa Romanus aliquando antequam ad monachatum iste ueniret, ad sacrum ordinem illum promouerat. Erat enim transmontanus, utpote ciuis Pisensis. Fuit autem ordinatus prima hebdomada mensis Martii, et uocatus est Eugenius, papa 171us. Inceptum est caput monasterii Beccensis ecclesie pridie Kal. Augusti, presente pie memorie  donno Letardo abbate [570 1Kb] .


1145. [1146] 8. 8. r10.

 Rex Stephanus magnum congregans exercitum, castellum construxit inexpugnabile, situm contra Walingefort, ubi Rannulfus comes Cestrensis, iam regi concordia coniunctus, cum magnis interfuit copiis. Dehinc uero consul ipse ad regis curiam cum pacifice uenisset apud Norhantone, rex nichil tale metuentem cepit et in carcerem intrusit, donec redderet ei clarissimum Lincolie castellum, quod ab eo dolose ceperat, et cetera quecunque fuerant ditionis sue castella. Sic igitur consul eiectus carcere in liberum constitutus est arbitrium. uisis miraculis, que fiebant in locis religiosis, et afflictione cum humilitate multimoda, carris uenientibus;  audita etiam conquestione christianorum de sanctis locis uenientium super irruptione paganorum, predicatione etiam Bernardi abbatis de Claraualle, uiri non contempnende auctoritatis, cui papa Eugenius iniunxerat hoc officium; commoti Ludouicus rex Francorum, Conradus imperator Alemannorum, Fredericus etiam nepos eius dux Sueuorum, Galerannus comes Mellenti tercius, Willermus de Warenna comes frater eius, Theodericus etiam de Auseis  comes Flandrensis, et alii multi magne  auctoritatis et dignitatis uiri, Franci, Normanni, Angli, et de aliis regionibus innumerabiles, non solum milites et laici, sed etiam episcopi, clerici, monachi, crucem in humeris assumentes, ad iter Ierosolimitanum se preparauerunt. Rex autem Francorum, et Robertus frater eius, et Gaufridus comes Mellenti, et alii multi, iuxta uigeliacum die dominica in ramis palmarum crucem assumpserunt. Tornacensis ecclesia cepit habere proprium pontificem, cum a tempore sancti Eligii sub Nouiomagensi episcopo egisset. Dux Gaufridus sarta tecta turris Rothomagensis et castelli, que per obsidionem corrupta fuerant, decenter restaurat. Rex Rogerius Sicilie Tripolitanam prouincia in Affrica super paganos  cepit. Inuentus est buffo unus inclusus in concauo lapide, in muro Cenomannis ciuitatis; quo occiso, buffones infra menia exinde fuerunt, cum antea ibi nunquam uisi fuissent [571 1Kb] . Facta est eclypsis solis 5 Kalendas Nouembris  .


1146. [1147.] Conradus 9. Ludouicus 9. Stephanus 11.

 Rex Stephanus ad natale Domini in urbe Lincoliensi diademate regaliter insignitus est, quo regum nullus introire, prohibentibus quibusdam supersticiosis, ausus fuerat. Unde comparet, quante rex Stephanus audatie et animi pericula non formidantis fuerit [572 2Kb] . Henricus, filius ducis Gaufridi et imperatricis, de Anglia in Normanniam ueniens [573 1Kb] , susceptus est a conuentu Becci sollempni processione,  die ascensionis Domini. Controuersia inter monachos Becci et canonicos de Oxineford, pro ecclesia de Bellomonte, Parisius in presentia pape Eugenii terminata est. Eodem anno canonici regulares auctoritate pape Eugenii positi fuerunt in ecclesia sancte Genouefe Parisius, quoniam seculares canonici iniuriam fecerant hominibus pape in quadam processione; et habuerunt idem canonici primum abbatem Henricum, priorem ecclesie sancti  uictoris, de qua ecclesia ordinem susceperunt. Ludouicus rex Francorum et regina Alienor, et socii sui, quos super memorauimus, presente papa Eugenio in expeditionem Ierosolimitanam ituri a Parisius recesserunt. Quas tribulationes et miserias in ipso itinere, dum per terram imperatoris Constantinopolitani transierunt, a fame, pestilentia, incursione paganorum, perpessi sunt, non est nostri studii enarrare. Quia enim de rapina pauperum et ecclesiarum spoliatione illud iter ex maiori parte inceptum est, nec in eos, qui se inhoneste habebant, uindiceatum est: fere nichil prosperum, nichil memoria dignum in illa peregrinatione actitatum est. Occiso a Sarracenis Raimundo principe Antiochie, remansit uxor eius cum filio paruulo Bemundo  tercio et cum filia Constancia [574 1Kb] .


1147. [1148.] 10. 10. 12.

Peruenerunt christiani quocunque labore ad sancta loca in Ierusalem, et circa Augustum mensem Damascum obsidentes, et dolo Ierosolimitanorum parum proficientes, repedare cicius studuerunt. Melius acciderat anno preterito christianis principibus in Hispania. Nam imperator Hispaniarum, cuius imperii caput est ciuitas Toletum, adiutus a Pisanis et Genuensibus, Almariam nobilissimam urbem super paganos cepit. Rex Gallicie, fretus auxilio Normannorum et Anglorum et aliorum multorum, qui nauali exercitu Ierusalem petebant, [1147] Lixebonam urbem Agarenis abstulit, sicut aliam ciuitatem, Samtarein  scilicet, anno preterito super  eosdem ceperat. Comes etiam Barcinonensis Tortosam urbem eodem anno cepit.

Eodem anno mortuo Ascelino Rofensi episcopo, Tebaldus archiepiscopus Cantuariensis fratrem suum Gauterium archidiaconum Cantuariensem eidem ecclesie subrogauit. Mortuo etiam Rogerio Cestrensi episcopo in itinere Ierusalem, successit ei  Walterius prior, ecclesie Christi Cantuarie. Henricus etiam Murdarch, monachus Cistellensis, fit  archiepiscopus Eboracensis. [1148] Eugenius papa in quadragesima concilium congregauit Remis. ad quod uenit latenter et contra prohibitionem regis Stephani Tebaldus archiepiscopus Cantuariensis; unde et fauorabiliter a papa susceptus est. Mortuo Roberto episcopo Herefordensi, successit Gislebertus abbas Glecestrie. [1146.] Willermus etiam de Sancta Barbara, decanus Eboracensis, anno preterito factus fuerat archiepiscopus Dunelmensis.


1148. Conradus 11. Ludouicus 11. Stephanus 13.

Circa aduentum Domini dux Gaufridus obsedit in comitatu Luxouiensi castellum Roberti Bertranni Fag. et destruxit. Mira miranda Eudonis pseudoprophete  et heretici patrata sunt, qui in concilio Remis dampnatus et in turre archiepiscopi retrusus, ut male cepit, ita deperiit. De cuius incantationibus et fantasiis et factis et dictis melius est silere, quam loqui  . Rainaldus de Castellione factus est princeps Antiochie, ducta uxore Raimundi principis [575 1Kb] .


1149. 12. 12. 14.

Obiit sancte recordationis donnus Letardus, sextus abbas Beccensis ecclesie. uir quidem iste uenerabilis Beccensis indigena monachatum suscepit sub donno Willermo abbate uenerando, strenueque in eo uiuens, laudabilis uite sue cursum uirgo senex finiuit 6 Nonas Iulii, sabbato infra octauas apostolorum Petri et Pauli, circa 10 horam diei, anno etatis sue 65, monachatus uero 50. Rexit autem  abbatiam sibi commissam prudenter, utpote filius religionis et postea pater et pius amator, annis 10 et diebus 23.

Ad patriam, pro qua suspiria tanta dedisti,
   Hinc, Letarde pater, carne solutus abis.
In patribus sextus, quoniam perfectus et ipse,
   Premia cum patribus percipis ampla tuis.
Iulius a sexto Nonas properabat ad Idus,
   Tuque datis septem partibus octo metis [576 1Kb] .

Huic sancto uiro successit donnus Rogerius prior secundus, in utroque testamento aprime eruditus, necnon clericali ac seculari scientia decenter ornatus, et ab omni communiter congregatione electus, in ipsis octauis uidelicet apostolorum Petri et Pauli; qui benedictus apud Sanctum Wandregisilum in die  festiuitatis sancti Iacobi apostoli, a uenerabili Hugone Rothomagensi archiepiscopo, ab eodem coram conuentu Beccensi in sede sua collocatus est; extunc supra gregem sibi commissum pro posse suo die ac nocte decenter inuigilans [577 1Kb] . Magister uacarius gente Longobardus, uir honestus et iuris peritus, cum leges Romanas anno ab incarnatione Domini 1149 in Anglia discipulos doceret, et multi tam diuites quam pauperes ad cum causa discendi confluerent; suggestione pauperum de codice et digesta excerptos nouem libros composuit, qui sufficiunt ad omnes legum lites, que in scolis frequentari solent, decidendas, si quis eos perfecte nouerit [578 1Kb]  . Eodem anno post pascha obierat donnus Bernardus, abbas Montis sancti Michelis, monachus Beccensis;  qui multum intus et foris idem monasterium emendauit [579 1Kb] . Dux Gaufridus castellum Monasteriolum  in pago Pictauensi obsedit, et fecit ibi tria castella lapidea; et durauit illa obsidio per tres annos, usquequo Berlai  dominus castelli reddidit se comiti. Tunc etiam comes turrem et castellum funditus euertit. Eodem anno  turbo factus est horribilis, subuertens domos, nemora et uirgulta confringens, in quo etiam demones in specie turpium animalium pugnasse asseruntur. In festiuitate pentecostes Dauid rex Scotorum accinxit armis militaribus Henricum primogenitum filium ducis Gaufridi et neptis sue Matildis imperatricis, qui anno preterito  de Normannia in Angliam transfretauerat. Eodem anno circa Augustum rediit  Ludouicus rex Francorum de Ierusalem. Fuit hyemps maxima tribus mensibus continua, tam horribilis, ut quidam hominum pre nimio frigoris dolore in membris suis lederentur; qua etiam remansit ex maxima parte uernalis agricultura, et inde subsequta est magna sterilitas. Iterum combustum est monasterium Corbeie [580 1Kb] .


1150. [1151.] 13. 13. 15.

Tebaldus comes Blesensis Gaufridum filium ducis Gaufridi armis militaribus decorauit. Euerso castro Monasteriolo a duce Gaufrido, obsesso tribus castellis lapideis per tres annos, quod inauditum est post Iulium Cesarem, capto etiam Bellai domino castelli, contra uoluntatem et prohibitionem etiam regis Ludouici, facti sunt inimici adinuicem rex et dux Normannie  Gaufridus. Iam anno preterito  Henricus filius ducis de Anglia redierat, et pater suus reddiderat ei hereditatem suam ex parte matris, scilicet ducatum Normanie. Facta itaque discordia inter regem et comitem, uenit rex cum magna milicia, et Eustachius filius regis Stephani cum eo in Normanniam ante castellum Archas. Affuit ibidem Henricus econtra dux Normannorum, cum admirabili exercitu Normannorum, Andegauensium, Britonum; sed principes exercitus eius, qui maturiores eo erant et consilio et etate, non permiserunt, ut cum rege domino suo congrederetur, nisi amplius illum in aliquo quam antea fecerat, opprimeret. Eodem anno, paulo ante, idem dux obsederat castellum Torinneium,  sed propter aduentum regis infecto negotio discesserat; combustis tamen domibus infra muros usque ad turrem et paruum castellum circa eam. Gaufridus comes Andegauensis cepit castellum de Nube super Robertum comitem Perticensem, quod anno preterito perdiderat per traditionem Iohannes filius Willermi Taleuaz. Unde rex Ludouicus iratus, et Robertus frater eius, congregato ingenti exercitu, uenerunt usque Sagium ciuitatem Willermi Taleuaz, et eam combuxerunt. Iterum rex Ludouicus congregans exercitum de omni potestate sua, mense Augusti fecit illum deduci super ripam Sequane, inter Mellentum et Medantam  . Nec segnius Gaufridus comes Andegauensis et Henricus filius eius, dux Normannie, suas cateruas ordinantes, in  margine ducatus Normannie sua defensuri consederunt. Interim, credo dispositione diuina, que uidebat, negotium illud non posse finiri sine multa effusione humani sanguinis, si uterque exercitus hinc inde conueniret, rex Ludouicus in ciuitate Parisius acuta febre interceptus, lecto prosternitur . Hac de causa sapientibus uiris ac religiosis intercurrentibus, ex utraque parte dantur et accipiuntur inducie, donec rex conualesceret. Quo conualescente, Dei misericordia serenitas pacis refulsit; reddito Geraldo Berlai, pro quo in maxima parte discordia erat, et rege assumente hominium Henrici ducis de ducatu Normannie. Cum igitur a ciuitate Parisius uterque, scilicet pater et filius, leti discessissent, et dux Henricus iussisset congregari omnes obtimates  Normannie apud Luxouias in festo exaltationis sancte crucis proxime uenturo, quatinus de itinere suo in Angliam cum eis tractaret: apud castrum Ledi  pater eius pluribus diebus graui febre uexatus, uiam uniuerse carnis ingressus est, 7 Idus Septembris, uir magne probitatis et industrie, suis indefinite plangendus. Hic solus omnium mortalium intra muros ciuitatis Cenomanice sepultus est; conditus est enim in ecclesia sancti Iuliani, ante crucifixum.

Huic Deus eternum tribuat conscendere regnum,
Quatinus angelicis turmis conregnet in euum.

Hic ante mortem Henrico duci Normannie, primogenito suo, concessit comitatum Andegauensem; Gaufrido uero secundo filio dedit quatuor castella. Eodem anno mortuus fuerat Sigerius abbas Sancti Dionisii , qui idem monasterium ornamentis, possessionibus et edificiis plurimum auxerat. Successit ei Odo monachus eiusdem loci, qui anno preterito fuerat abbas constitutus in ecclesia Compendii, quando rex monachos Sancti Dionisii ibidem posuerat. Decessit etiam Algarus episcopus Constantiensis, uir admodum religiosus, qui canonicos regulares posuit in ecclesia sancti Laudi de Constantia, et in ecclesia sancti Laudi Rothomagensis,  et in ecclesia de Cesarisburgo. Cui successit Ricardus decanus Baiocensis. Fames pene inaudita tempore preterito, mortalitas, sacer ignis, humanum genus et maxime pauperiores admodum uexat. In aduentu Domini inundauerunt flumina ultra solitum, deiicientia pontes etiam lapideos et domos uicinas. Terremotus factus est in nocte festiuitatis sancti Nicholai. Henricus dux Normannie receptus est in pace ab Andegauensis, fidelitatem sibi facientibus; et sic factus est dux Normannorum et comes Andegauensium.


1151. [1152.] Conradus 14. Ladouicus 14. Stephanus 16.

 Obiit uenerabilis comes Tebaldus Blesensis, nepos regis Henrici et frater Stephani Anglorum  regis, princeps magne sanctitatis et largitatis in pauperes. Huic successerunt tres filii sui. Henricus primogenitus habuit comitatum Tricassinum et Campaniensem, et quicquid pater eius habuerat trans Sequanam; Tebaldus filius secundus comitatum Carnotensem, Blesensem, pagum Dunensem; Stephanus tercius filius honorem Sincerii  in pago Bituricensi.  Eodem anno obiit Conradus imperator Romanorum, qui successerat Lothario, nepos Henrici Iu mariti imperatricis. Hic nunquam fuit Rome coronatus; ideo non recte uocatur imperator, sed rex Alemannorum. Huic successit Fredericus nepos eius, dux Sueuorum. [1152.] Orta simultate inter regem Francorum Ludouicum et uxorem eius, congregatis religiosis personis in quadragesima  apud Balgenceium, dato sacramento coram archiepiscopis et episcopis, quod consanguinei essent, separati sunt auctoritate christianitatis.  Post clausum pascha Henricus dux Normannorum et comes Andegauensis, apud Luxouias congregatis comitibus Normannie et aliis primoribus, de itinere suo in Angliam cum illis tractauit. uenerat enim in quadragesima pro eo Rainaldus auunculus eius, comes Cornubie. Circa pentecosten Henricus dux Normannie, siue repentino  siue premeditato consilio, duxit Alienor comitissam Pictauensem, quam paulo ante rex Ludouicus propter consanguinitatem dimiserat. Quo audito rex Ludouicus commotus est contra eundem ducem. Habebat enim duas filias de ea, et ideo nolebat, ut ab aliquo illa filios exciperet, unde predicte filie sue exhereditarentur. Post festiuitatem sancti Iohannis cum dux Henricus esset apud Barbefluuium  , et uellet transire in Angliam cum manu armata, conuenerunt in unum Ludouicus rex Francorum, Eustachius filius Stephani regis Anglorum, Robertus comes Perticensis, Henricus comes Campaniensis, filius Thebaldi comitis, Gaufridus etiam frater ducis Normannie, ut ei Normannie et Andegaui comitatum  et ducatum Aquitanie, quem cum uxore sua acceperat, immo et omnem terram suam auferrent, quam etiam inter se hi quinque diuiserunt. Hac re cognita, audita etiam obsidione Nouimercati  , ubi omnes predicti principes conuenerant, excepto Gaufrido fratre suo, qui cum in Andegauensi comitatu pro posse impugnare debebat, 17 Kalend. Augusti dux Henricus recessit a Barbefluuio, castello scilicet pro uiribus subuenturus obsesso. In ipsa nocte fulgor nimius, et postea quasi dracho ingens uisus est in celo discurrere ab occidente in orientem. Interim dum dux ingentem exercitum electorum militum et peditum contraheret, redditum est castellum fraude obseruantium, quasi esset ui prereptum. Et  dux Henricus, quem etiam omnes fere Normanni existimabant omnem terram suam in breui amissurum, sapienter se habens, sua uiriliter defendendo ab omnibus, etiam ab inimicis laudatus est. Circa uero finem mensis Augusti collocatis militibus ad custodiam Normannie, ipse in Andegauensem comitatum pergens, tandiu fratrem suum Gaufridum afflixit, donec cum eo concordatus est. Inde datis induciis inter eum et regem, preparauit se ad transfretandum in Angliam; in qua re potest admirari audatia eius.

Eodem anno cuidam in sonnis dictum est, ut manus suas et pedes truncaret, et sic saluus fieret. Qui dum hoc faceret, expirauit. Michel monachus Becci factus est abbas Pratelli, in festiuitate sancti Thome apostoli [581 1Kb] . Eugenius papa Iohannem Romane  ecclesie cardinalem presbiterum, cognomento Paparo, destinauit legatum in Hiberniam  , cum quatuor palliis, quorum unum dedit episcopo Duneline, et tria reliqua tribus aliis episcopis eiusdem insule; subiiciens unicuique eorum, qui pallia acceperunt, quinque alios episcopos. Et hoc factum est contra consuetudinem antiquorum et dignitatem Cantuariensis ecclesie, a quo solebant episcopi Hibernie expetere et accipere consecrationis benedictionem.  Eodem anno mortua est Matildis uxor Stephani regis Anglorum [582 2Kb] . Iohannes monachus Sagiensis fit secundus episcopus insule Man, que est inter Angliam et Hiberniam, propinquior tamen Anglie, quam Hibernie; unde et episcopus eius subiacet archiepiscopo Eboracensi. Primus  ibi fuerat episcopus Wimundus monachus Sauiniensis; sed propter crudelitatem suam expulsus fuit et priuatus oculis. Mortuus est Willermus episcopus Dunelmi. Mortuus est etiam Radulfus de Parrona, comes uiromandorum, relinquens paruulum filium nomine Hugonem, et unam filiam sub tutela Galeranni comitis Mellenti, nepotis sui. Hos infantes susceperat ex uxore sua iuniore, filia Willermi ducis Aquilanorum. Primogenitam namque Ludouicus rex Francorum duxerat, ex qua genuit duas filias. Meritur nichilominus Henricus filius Dauid regis Scotorum. Moritur et iunior Willermus de Romara, superstite adhuc Willermo patre suo, relinquens duos filios natos ex sorore Willermi comitis de Albamarla. [1151.] Anno superiore fuit uindemia  rara et ualde sera; unde et uinum nimis carum et duri saporis fuit  . Hoc autem anno fuit uindemia temporanea; sed uinum carius quam anno preterito; idcirco fiebant uulgo etiam in Francia taberne ceruisie et medonis, quod nostra memoria in retroactis temporibus non fuit auditum [583 1Kb] . Gaufridus Artur, qui transtulerat historiam de regibus Britonum de Britannico in Latinum, fit episcopus Sancti Asaph in Norgualis. Sunt itaque hodie in Gualia quatuor episcopatus, in Anglia decem et septem. In octo eorum sunt monachi in episcopalibus sedibus---hoc in aliis prouinciis aut nusquam aut raro inuenies; sed ideo in Anglia reperitur, quia primi predicatores Anglorum, scilicet Augustinus,  Mellitus, Iustus, Laurentius, monachi fuerunt ---in aliis octo episcopalibus sedibus canonici seculares; in una canonici regulares. Eodem anno Iohannes Romanus, qui fuerat monachus a puero Sancti Sabe, et post abbas Sancte Marie in Capitolio Romano, et relicta eadem abbatia factus fuerat monachus Becci, perrexit Romam, et inde rediens caput beati Felicis martyris, socii sancti Audacti, attulit secum, et gratuito dedit illud ecclesie Becci. Pullulante pernitiosa doctrina Henrici heretici, maxime in Guasconia, suscitauit Dominus spiritum puelle iunioris in illa prouincia ad eandem heresim confutandam. Per triduum namque in unaquaque septimana iacebat absque uoce, sensu, et etiam absque  flatu; et rediens postmodum ad se, dicebat beatam Mariam orare pro populo christiano, et beatum Petrum docuisse se orthodoxam fidem. Exinde de fide nostra sapienter et catholice disserebat; et precipue heresim Henrici conuincens, plurimos ab eo seductos ad sinum sancte matris ecclesie reuocabat.

 Tradita, ut predictum est, munitione Nouimercati Ludouico regi Francorum, idem rex exercitum suum usque Caluummontem  reuocauit. At Henricus dux Normannie, collecta non minima manu electorum militum et peditum, castrametatus est iuxta fluuium Andelle; ubi residens aliquandiu afflixit illam partem Wilcasini, que est  inter Andellam et Ittam flumina, que ad ducatum Normanie pertinet. Sed Gaufridus comes Andegauorum post mortem Henrici regis Anglorum concessit eam ad tempus Ludouico regi Francorum, sicut et multa alia de dominicis terris ducatus Normannie concesserat quibusdam magnatibus eiusdem prouincie, ut eos faceret hoc modo promptiores ad ferendum sibi auxilium in subiiciendo sue ditioni predictum comitatum. Cotidie itaque dux Henricus in eam populatores mittebat ad querendum uictualia hominibus et iumentis sui exercitus; destruxit etiam ibi et igni tradidit castellum Bascheriuille, et duo alia castella Chitreium et Stripinneium combussit. Hoc idem significante fumo Francis, qui ex altera parte Itte fluminis castra posuerant, nec aliquid  suis auxilium ferentibus, munitionem etiam Hugonis de Gornaco, quam Feritatem  nominant, assultu capiens igni tradidit, excepta turre, que in alto monte sita est. Denegabat enim idem Hugo predicto duci debitum famulatum, et inimicos eius extra castrum Gornaci fouebat. Mediante autem mense Augusti, Ludouicus rex exercitum suum fecit transire Sequanam apud Mellentum; quod dux audiens, et ipse copias suas per pontem uernonis traducens, concito gradu cum aliquantis expeditis militibus ad  uernolium, ad quod regem festinare ab exploratoribus aulierat, tendebat. Cum subito Willermus de Paceio mandauit ei, quatinus Paceium  rediret, ad quod rex cum exercitu maximo ueniebat. Ille impiger et nescius more in subueniendo suis, retroacto capite equi tanta festinatione cum sociis remeauit, ut antequam Paceium peruenirent, plurimi equorum suorum aut mortui aut pene mortui in uia remanerent. Audito ducis aduentu rex maturiore consilio usus, noluit terram eius intrare; sed ipso die Medantum rediit. Dux uero uocatus a Gisleberto de Tegulariis, combuxit Brueroles castrum Hugonis de Nouo castello, et alteram quandam munitionem, Malculfiuillam cognominatam, sitam in Dorcasino pago. Exinde rediens in Normanniam, et affligens  Richerium de Aquila, qui hostibus eius subsidium ferebat, cegit eum de pace tenenda obsides dare, et munitionem Bomolini, ubi raptores et excommunicatos receptabat, igni tradidit. Circa uero finem Augusti collocatis militibus ad custodiam Normannie, ipse in Andegauensem comitatum pergens, obsedit munitionem Montis Sorelli, ubi iugi obsidione coartans inclusos, Willermum dominum ipsius castri, qui partes fratris suis iuuabat, cum aliis pluribus militibus cepit. Hoc itaque infortunio et aliis pluribus Gaufridus frater eius coactus est cum illo reconciliari. Interea rex Francorum de absentia ducis nactus oportunitatem, instigante eum maxime comite Roberto fratre suo, qui duxerat relictam Rotronis  comitis Moritonie, et cui idem rex dederat castrum Dorcasinum  , partem Burgi Tegulariensis, et quendam uicum castri uernolii, uoracibus flammis tradidit. Castrum etiam Nannetiscurtis apparatu bellico cingens, nichil ei nocuit. Paucis exinde diebus euolutis, datis induciis inter regem et ducem, dux preparauit se ad transfretandum; sed antequam transiret, rex fecit reddere treguas. Nichilominus tamen dux propositum transfretandi deserens, auram ad transeundum aptam iuxta naualia operiebatur; in quo potest animaduerti probitas et audatia eius.

In capitulo Cisterciensi statutum est, ne amplius aliquam nouam abbatiam construerent, quia numerus abbatiarum de illo ordine usque ad quingentas  fere abbatias processerat. Mortuo Conrado imperatore Romanorum, ut predictum est, successit Fredericus nepos eius. Eugenius papa fecit transferri de Greco in Latinum librum Petrum Damasceni [584 1Kb] .


1152. [1153.] Fredericus 1. Ludouicus 15. Stephanus 17.

Henricus dux Normannorum infra octauam epiphanie transiit in Angliam cum 36 nauibus. Facta est eclipsis solis 7 Kalend. Februarii circa 8 horam, luna 27. Dux Normannorum obsidens castrum munitissimum  Mammesberii, et homines regis Stephani in eo, ad deditionem cegit; licet idem rex cum pluribus milibus armatorum in proximo esset.  Obiit Gislebertus  filius Ricardi, et sepultus est apud Claram in cella, quam Gislebertus auus eius dederat monachis Becci. Successit autem ei Rogerius frater suus. Post octauam pasche Ludouicus rex Francorum cum magno exercitu summo mane ueniens de Medanta ad uernonem, burgum extra muros positum combuxit, et uillam optimam et uinearum fertilem; quam Longam uillam nominant. Irritauerat enim iram eius Ricardus filius Willermi de uernone, non ueritus depredari mercatores in conductu ipsius. Gondrada comitissa Waruicensis  eiecit custodes regis Stephani de munitione ciuitatis Waruic, et tradidit eandem munitionem Henrico duci Normannorum. Mortuo Rogerio comite Waruicensi, successit ei Henricus filius suus, natus ex Gondreda sorore uterina Gaufridi comitis Mellenti. Mortuo etiam Symone comite Huntedonie, successit ei Simon filius eius, quem genuerat ex filia Roberti comitis Legecestrie. Decessit etiam Dauid rex Scotie, uir admodum religiosus, et successerunt ei duo sui nepotes, quos Henricus filius eius, qui anno superiore obierat, ex filia Willermi comitis de Warenna, sorore uidelicet uterina Gaufridi comitis Mellenti, genuerat. Primogenitus horum, scilicet Melcomus, regnum Scotie adeptus est; frater eius Willermus comitatum Lodonensem [585 1Kb] . Mense Iulio, 7 Idus  eiusdem mensis, uiam uniuerse carnis ingressus est uenerabilis memorie Eugenius III papa, uir admodum religiosus, in elemosinis largus, in iudiciis iustus, omnibus tam pauperibus quam diuitibus affabilis et iocundus; ad cuius tumulum, qui ei in ecclesia beati Petri uenerabiliter factus est, miracula post transitum eius statim apparuerunt.  Successit ei Conradus Sabinensis episcopus, apostolice sedis in urbe dumtaxat in agendis episcopalibus, dum papa deest, ex antiqua consuetudine, pro dignitate loci sui uicarius, qui erat natione Romanus, uir grandeuus et apud Romanos auctoritate preclarus, exinde uocatus Anastasius Iu, papa uidelicet 172us.

 Henricus dux Normannorum obsedit castrum Crauemense, quod rex Stephanus fecerat haud procul a Warengefort, quatinus milites ducis, qui in predicto castro erant, a transitu pontis Tamisie prohiberet. Capto pro maiori parte castello Crauemense, cum rex Stephanus illo appropinquaret cum non nimio apparatu bellico, ut suis secundum condictum subueniret, dux intrepidus, nec deserens obsidionem,  acies e regione contra regem pugnaturus ordinauit. uerum intercurrentibus religiosis personis, et secreto cum summatibus, qui in exercitu ducis erant, tractantibus, ad hunc finem res deducta est, ut datis quinque dierum induciis, rex Stephanus proprium castellum quod obsidebatur euerteret, eductis tantum 80 militum suorum, qui supererant; nam dux in quadam turre lignea 20 milites iam ceperat, exceptis 60 sagittariis, quos decapitari fecerat. Hanc conditionem cum dux cognouisset, licet sibi magno honori esset, grauiter tulit, et in hac dumtaxat parte de infidelitate suorum, qui eandem condictionem interpositione sue fidei firmauerant, conquestus, ne fidem illorum irritam faceret, predictum pactum concessit. Soluta est itaque obsidio,  que circa Walingefort ordinata fuerat, rege Stephano Crauemense subuertente. Nam anno preterito familia ducis Henrici, que Walingefort incolebat, non solum castrum Bretewelle, quod diu cos impugnauerat, uerum etiam castellum, quod rex etiam Stephanus contra ius et fas erexerat apud abbatiam Radingis, pessumdederat. Exinde dux Henricus cum 300 militibus obuiauit Willermo de Guerceio presidi Oxinefordensi, et Ricardo de Luceio, et Willermo Martello, et sociis eorum uenientibus in terram suam, et fugauit eos usque Oxinefort, et cepit ex eis 20 milites; predam autem innumerabilem, quam uelites et leuis armature uiri, qui eum prosecuti fuerant, ex circumiacente regione congregauerant,  iussit eis reddi quorum fuerat, dicens, se non ad hoc ut raperet, sed ut a rapina potentum populum pauperum liberaret, uenisse. Dux Normannie cepit castrum munitissimum et diuitiis opulentum et cuiusdam comitatus capud, scilicet Stanfort. Circa finem Iulii mensis Ludouicus rex Francorum, congregans maximum exercitum ex omni potestate sua, obsedit castrum uernonis fere per 15 dies. Cumque nichil proficeret nec crebris assultibus nec diuersis machinis, et comes Morinorum, quos moderni Flandros nominant, in cuius multiplici militia rex maxime confidebat, uellet discedere: ne predictus rex inglorius recederet, si omnino nichil profecisset, egit secretis conuentionibus et promissis cum Ricardo de uernone, ut saltem uexillum eius  in turre leuaretur, et eadem turris Gello filio Baldrici custodienda committeretur, qui utrique, regi scilicet et Ricardo, beneficio casamenti obnoxius erat. Mense Septembri rex Francorum cum paucis ueniens, et quasi latenter, combuxit quandam partem burgi uernolii.

Mortuo Willermo de Paceio absque liberis, redditum est castrum Paceii Roberto filio Roberti comitis  Legecestrie, quia pertinebat ad honorem Britolii  , unde ille erat legitimus heres ex parte matris sue. Discordia inter Symonem comitem Ebroicensem et filios Ascelini Gelli, scilicet et Willermum Lupellum et Rogerium Balbum; qua inualescente, predictus comes fere totam terram eorum depopulatus est, absque firmitatibus  . Nonis Augusti facto tonitruo magno circa occubitum solis, fulmen cecidit Becci in summitate camini cuiusdam camere site super preterfluentem aquam; et diuidens eundem caminum, mediam partem eius deiecit, reliqua medietate stante [586 1Kb] . Mulier quedam religiosa de prouincia Lothariensi, habens spiritum prophetie, misit litteras capitulo Cisterciensi ualde obscuras et  quasi per integumentum loquentes; in quibus tamen poterat animaduerti, quod aliquantulum et teporem ordinis et frigus notaret caritatis. Hec predixerat Eugenio pape, quod circa octauum annum sui sacerdotii et pacem habiturus esset et uite finem. Tercius Balduinus rex Ierosolimitanus, gratia Dei precurrente, diu obsidens ciuitatem Ascalonem, tandem cepit eam, et dedit eam Amalrico fratri suo, comiti Ioppensi. Rogerius rex Sicilie per ammiralios suos cepit Tonitam  , urbem maximam in Affrica. Mortuo Ricardo episcopo Abrincensi in itinere Rome, cum illuc perrexisset causa altercationis duorum electorum abbatie Montis sancti Michelis, Herbertus capellanus ducis Normanie factus est episcopus  predicte sedis.  Mense Augusti, circa octauas sancti Laurentii, moritur Eustachius filius Stephani regis Anglorum, quia predatus fuerat, ut quidam dicunt, terram sancti Edmundi regis et martiris in ipsa festiuitate sancti Laurentii. In eisdem octauis nascitur filius Henrico duci Normannie ex uxore sua Alienor comitissa Pictauensi. uocatus est idem puer Willermus, quod nomen quasi proprium est comitibus Pictauorum et ducibus Aquitanorum. uenerabilis Bernardus primus abbas Clareuallis, uir admirande religionis et doctrine efficacis, humane uite satisfecit moriendo 14 Kalendas Septembris, relinquens sapientie sue plurima documenta, maxime in commentariis in cantica canticorum. Cui successit Roberius Flandrita, qui erat  abbas Dunensis. Decessit nichilominus Henricus Murdac archiepiscopus Eboracensis, monachus Cisterciensis.

Stephanus rex Anglorum et Henricus dux Normannie, cognatus eius, 8 Idus Nouembris, iusticia de celo prospiciente, concordati sunt hoc modo. Rex prius recognouit in conuentu episcoporum et comitum et reliquorum obtimatum hereditarium ius, quod dux Henricus habebat in regnum Anglie.  Et dux benigne concessit, ut rex tota sua uita, si uellet, regnum teneret; sic tamen, ut in presentiarum ipse rex et episcopi et ceteri potentes sacramento firmarent, quod dux post mortem regis, si ipse eum superuiueret, pacifice et absque contradictione regnum haberet. Iuratum est etiam, quod possessiones, que direpte erant ab inuasoribus, ad antiquos et legitimos possessores reuocarentur, quorum fuerant tempore Henrici optimi regis; de castellis etiam, que post mortem predicti regis facta fuerant, ut euerterentur; quorum multitudo ad 375 [587 1Kb] summam excreuerat. Ranulfus comes Cestrie moritur, relinquens successorem sui honoris Hugonem filium, natum ex filia Roberti comitis Glecestrie. Robertus de Monteforti cepit auunculum  suum Gualerannum comitem Mellenti, in colloquio condicto haud procul a burgo Bernai. Obsesso castro Orbec  ab hominibus comitis Gualeranni, in quo idem comes tenebatur, tandem comes liber dimissus est, reddita prius predicto nepoti suo turre de Monteforti.


1153. [1154.] Fredericus 2. Ludouicus 16. Stephanus 18.

Ludouicus rex Francorum duxit uxorem filiam Anforsi regis Hispaniarum. Caput regni huius regis ciuitas est Toletum; quem, quia principatur regulis Arragonum et Gallicie, imperatorem Hispaniarum appellant. Walerannus comes Mellenti, obsidens castrum Montisfortis, fugatus est ignominiose a nepote  suo Roberto, euersis duobus castellis, que ipse prope Montemfortem erexerat. Rogerius rex Sicilie moritur 4 Kalendas Martii; huic successit Williermus filius suus, quem pater ante mortem suam sublimatum in regem consortem regni fecerat. Hic duxit filiam regis Nauarrorum Garsie, sororem scilicet Sanccii iunioris; et suscepit ex ea filium primogenitum, nomine Rogerium. Mortuo, ut predictum est, Henrico archiepiscopo Eboracensi, Anastasius papa restituit in eandem sedem Willermum, donans ei pallium, et consecrans Rome in presentia eius Hugonem de Puisat episcopum Dunelmi, nepotem Stephani regis Anglorum. Hunc Willermum Eugenius papa decessor Anastasii deposuerat. Circa pascha Henricus dux Normannorum transfretauit in  Normanniam, et cepit reuocare paulatim et prudenter in ius proprium sua dominica, que pater suus, urgente necessitate, primoribus Normannie ad tempus concesserat. Inde profectus in Aquitaniam rebellionem quorundam repressit. Willermus archiepiscopus Eboracensis reuersus in Angliam, dum diuina misteria consummat, hausto in ipso calice, ut aiunt, ueneno, moritur. Cui successit Rogerius de Ponte episcopi, archidiaconus Cantuariensis [588 1Kb] .

 Mense Maio, 6 Kalendas Iunii, feria 5 infra octauas pentecostes, monasterium beati Michelis de Periculo maris post tribulationem, quam per quinquennium fere iugem passum fuerat, Deo miserante aliquantulum respirauit, efecto unanimiter ab omni conuentu Roberto de Torinneio, priore claustrali Beccensis monasterii. Eodem mense dux Henricus rediens de Aquitania, Rothomagi in die festiuitatis sancti Iohannis Baptiste gratanter assensum prebuit predicte electioni, quam archiepiscopus Rothomagensis Hugo, uir summe religionis et industrie, cum imperatrice matre ducis antea ut presentes libentissime confirmauerant. Sequenti uero mense, in festiuitate sancte Marie Magdalene, predictus  electus benedictus est in abbatem apud Sanctum Philibertum de Monteforti ab Herberto episcopo Abrincatensi et Girardo Sagiensi, presentibus abbatibus Rogerio Beccensi, Michele Pratellensi, Hugone de Sancto Saluatore Constantini. Mense Augusto concordati sunt Ludouicus rex Francorum et dux Normannorum Henricus hoc modo. Rex reddidit ei duo castella, uernum et Nouum mercatum; et dux dedit ei duo milia marcarum argenti pro resarciendo dampno, quod rex passus fuerat in capiendo, muniendo, tenendo easdem firmitates. Reinaldus de Castelliolo factus princeps Antiochie, ducta Constantia relicta Raimundi principis, quem Turci eodem anno, quo rex Francorum Ludouicus de Ierusalem rediit, occiderant, contra eosdem Turcos  uiriliter agens, tria castella illis abstulit, que fuerant christianorum. Circa Kalendas Octobris Henricus dux Normannorum, sopita aduersa ualitudine, Deo miserante, qua periculose laborauerat, accitus a rege Francorum cum exercitu perrexit in Wilcasinum, et pacificauit cum rege Goscelinum Crispinum. Inde rediens, obsedit Torinneium fere per 15 dies, incipiens ibi tria castella. Reddito castello, et pacificato Ricardo filio comitis, qui illud municipium tenuerat, audito ueridico nuntio de morte Stephani regis Anglorum, locutus cum matre sua imperatrice, conuocatisque fratribus suis, Gaufrido et Willermo, et episcopis et optimatibus Normannie, uenit Barbefluuium, et ibi per unum mensem  expectauit uentum oportunum ad transfretandum. Obierat enim 8 Kalendas Nouenbris Stephanus rex Anglorum; cuius corpus tumulatum est in monasterio Fassehan  , quod Matildis uxor eius edificauerat, ubi ipsa et filius eius primogenitus Eustachius sepulti sunt. Interim pax summa erat in Anglia, timore et amore Henrici ducis, quem omnes uenturum et regem futurum non dubitabant.

 Obiit 6 Kalendas Decembris Anastasius papa Romanus; et successit ei Nicholaus episcopus Albanensis, papa uidelicet 173us, uocatus Adrianus Iu, uir quidem religiosus et natione Anglicus, qui prius fuerat abbas canonicorum regularium Sancti Rufi in Prouincia, sed ab Eugenio predecessore suo factus fuerat episcopus Albanensis [589 1Kb] . Moritur etiam Gislebertus episcopus Pictauensis, uir religiosus et multiplicis doctrine, qui psalmos et epistolas Pauli luculenter exposuit. Ludouicus rex Francorum gratia orationis perrexit ad Sanctum Iacobum de Gallicia, et ab imperatore Hispaniarum socero suo fauorabiliter in Hispania susceptus cst. Henricus dux Normannorum 7 Idus Decenbris in Angliam transfretans, cum magno tripudio clericorum et laicorum  exceptus est. 13 Kalendas Ianuarii, die dominica ante natiuitatem Domini, apud Westmonasterium ab omnibus electus et in regem unctus est a Theobaldo archiepiscopo Cantuariensi. Affuerunt etiam episcopi omnes Anglici regni, Rogerius archiepiscopus Eboracensis, Ricardus episcopus Lundoniensis, Henricus Wintoniensis, Robertus Lincoliensis, Gualterius Cestrensis, Gislebertus Herefordensis, Robertus Batensis, Iohannes Wingorniensis, Robertus Exoniensis, Hilarius Cestrensis, Goscelinus Salesberiensis, Galterius Roffensis, Nigellus Heliensis, Willermus Nothuicensis, Hugo Dunelmensis, Adalulfus Carliuensis. Affuerunt et de Normannia uir religiosus ac timens Deum uenerabilis  Hugo archiepiscopus Rothomagensis, Philippus Baiocensis, Arnulfus Lexouiensis, Herbertus Abrincensis episcopi. Affuerunt comites regni illius, et de regno Francorum Theodericus comes Flandrensis, et alii plures. Facta est eclypsis lune dominica  ante natalem Domini.


1155. Fredericus 3. Ludouicus 18 [590 1Kb] . Henricus 2.

Rex Henricus cepit reuocare in ius proprium urbes, castella, uillas, que ad coronam regni pertinebant, castella nouiter facta destruendo, et expellendo de regno maxime Flandrenses; et deponendo quosdam imaginarios  et pseudocomites, quibus rex Stephanus omnia pene ad fiscum pertinentia minus caute distribuerat. Factus est terremotus 15 Kalendas Februarii  [591 1Kb] , maxime in Burgundia, adeo ut ter in nocte festiuitatis sancte Prisce uirginis sentiretur apud Cluniacum; et quoddam castellum, quod erat desertum, haud procul a Cluniaco situm, absortum iret in abyssum; et spatium, in quo castellum fuerat, repleretur aqua inestimabilis profunditatis. Natus est Lundonie pridie Kalendas Martii, feria 2, filius Henrico regi Anglorum ex uxore sua regina  Alienor, et uocatus est Henricus. Henricus rex Anglorum exhereditauit Willermum Peurel de Nothinguehan, causa ueneficii, quod fuerat propinatum Ranulfo comiti Cestrie. In consortio huius pestis plures participes et conscii extitisse dicuntur. Hoc anno frequenter terremotus per totam quadragesimam accidit in Burgundia et Langobardia; 18 Kalendas Maii, feria 5 etiam apud Montem sancti Michelis terremotum sensimus ante solis ortum. Mortuo Roberto Exoniensi episcopo, successit Robertus decanus Salesberie. Mortuus est Balduinus de Rediuers, et successit Ricardus filius eius [592 1Kb] . Dominica post octauam pasche, uidelicet 4 Idus Aprilis, Henricus rex apud Warengefort fecit obtimates Anglici  regni iurare fidelitatem Guillermo primogenito suo, de regno Anglie; et si idem puer immatura morte occumberet, Henrico fratri suo. Sopita discordia, que erat inter regem Anglorum Henricum et Rogerium filium Milonis de Glecestria propter turrem Glecestrie, Hugo de Mortuomari, uir arrogantissimus et de se presumens muniuit castella sua contra regem. Ilico rex Henricus obsedit omnia castella ipsius, id est Bruge, Wigemore, Cleoberei, quorum ultimum post aliquantulum temporis cepit et destruxit. 15 Kalendas Iulii, prima hora noctis, eclypsis lune accidit. Mense Iulio, Nonis eiusdem, Hugo de Mortuomari pacificatus est cum rege Henrico, redditis castellis Bruge et Wigemore. Garnerius  abbas Maiorismonasterii moritur, et successit Robertus natione Brito. Mortuo Rogerio fillo Milonis de Glecestria, comite Herefordensi, successit ei Gauterus frater eius in paternam hereditatem tantum; nam comitatum Herefort et ciuitatem Glecestrie rex Henricus retinuit in manu sua. Fredericus rex Alemannorum Romam perrexit, et ab Adriano papa contra Romanorum uoluntatem receptus et in ecclesia beati Petri in imperatorem ab eo est consecratus. uolens autem ultra progredi, scilicet in Apuliam,---condixerant enim sibi per legatos suos ipse et Manuel imperator Constantinopolitanus, qui duxerat sororem eius [593 1Kb] , ut uenientes ex diuersis partibus pessundarent regnum Apulie et regem eius Guillermum---mutata protinus uoluntate in patriam  suam se recepit. Nec tamen Guillermo regi Apulie bellum defuit. Nam Robertus comes de Baseuilla, qui erat cognatus [594 1Kb] eius, et Ricardus de Ling. comes Andrie, putantes regem mortuum, cum non esset,---egrotauerat enim, sed tamen postea conualuit---per regnum Apulie grauiter debachati sunt. Circa festum sancti Michelis Henricus rex Anglorum, habito concilio apud Wincestre, de conquirendo  regno Hibernie et Guillermo fratri suo dando, cum obtimatibus suis tractauit. Quod quia matri eius imperatrici non placuit, intermissa est ad tempus illa expeditio. Henricus episcopus Winthonie, clam premisso thesauro suo per abbatem Cluigniacum absque licentia regis et quasi latenter recessit ab Anglia. Ideo rex Henricus omnia castella eius pessundedit [595 1Kb] .


1156. Fredericus 5. Ludouicus 19. Henricus 2.

Rex Henricus transfretaturus apud Douram mare intrauit, et appulit apud Wisant. In purificatione sancte Marie fuit Rothomagi; et in sequenti ebdomada locutus est cum rege Francorum Ludouico in confinio Normannie et Francie. Inde rediens Rothomagum, uenerunt ad eum Terricus Flandrensium  comes, et uxor eius, amita ipsius regis, et Gaufredus frater eius. Sed Gaufredo non suscipiente ea que illi a rege offerebantur, recessit in Andegauensem pagum, et rex Henricus e uestigio illum subsecutus est [596 1Kb] . Circa hoc tempus inundatione Tyberis facta non modica, Rome in quadam insula eiusdem fluminis, in ecclesiola antiqua, inuentum est in quodam sarcofaco corpus beati Bartholomei apostoli, totum integrum excepto corio, quod remansit Beneuenti, quando Otho imperator capta eadem ciuitate corpus predicti apostoli transtulit Romam, sicut due tabule eree demonstrant, scripte litteris Grecis et Latinis, que reperte fuerunt cum corpore apostoli. Repertum est etiam in eadem ecclesia  corpus Paulini Nolani episcopi. Gaufridus frater Henrici regis Anglorum, expulso Hello comite Britannie, cepit Nanneticam ciuitatem, consentientibus ciuibus. Guillermus rex Sicilie ciuitatem Bar funditus euertit, preter ecclesiam sancti Nicholai; quia ciues illius Grecis fauentes, nequissime contra ipsum conspirauerant. Grecos etiam terra et mari idem rex superauit, et de spoliis eorum locupletatus est, et ea que perdiderat castella et ciuitates in ius proprium reuocauit. Exhereditauit etiam comitem Robertum de Basenuilla cognatum suum, quia ab ipso desciuerat. Nichilominus cum papa Adriano pacem fecit, concedendo ei consecrationes episcoporum regni sui et ducatus, sicut antiquitus eas habuit ecclesia Romana; unde discordia fuerat inter  patrem suum regem Rogerium, et Innocentium et Eugenium Romanos pontifices. Idem uero apostolicus concessit ei regnum Sicilie et ducatum Apulie et principatum Capue [597 1Kb] . In octauis pentecostes Hugo Rothomagensis archiepiscopus et Rotrocus Ebroicensis et Ricardus Constantiensis et Herbertus Abrincatensis episcopi apud Moretonium leuauerunt corpus beati Firmati. Cum autem archiepiscopus  inde ad Montem sancti Michelis orationis et nos uisitandi gratia uenisset, et nos sua iocunda exhortatione et collocutione quatuor dies exhilarasset, altare crucifixi fecit consecrari ab Herberto Abrincatensi episcopo 6 feria; ipse uero sequenti sabbato altare beate Marie in cripta aquilonali nouiter reedificatum consecrauit. In quo altari reposuimus reliquias uestimentorum, ut putamus, ipsius domine nostre, quas in pixide plumbea in ueteri ara ibidem reppereramus [598 1Kb] . In pago Parisiacensi cappa Saluatoris nostri monasterio Argentoilo diuina reuelatione reperta est, inconsubtilis et subrufi coloris; quam, sicut litere cum ea reperte indicabant, gloriosa mater illius fecit ei cum adhuc  esset puer. 3 Kalendas Iunii, feria 4, uigilia ascensionis Domini, circa meridiem, per dimidiam fere horam circulus maxime latitudinis apparuit in circuitu solis, ignei et cerulei coloris. Obiit Guillermus primogenitus filius Henrici regis Anglorum, et sepultus est Radingis ad pedes Henrici regis proaui sui. Obiit nichilominus Adalulfus, primus episcopus de Carloil. Obiit etiam Gislebertus de Gant. Et Symon iuuenis, filius comitis Symonis, cum careret terra, dono regis Henrici accepit filiam eius unicam cum honore eius [599 1Kb] . Henricus rex Anglorum cepit castrum Mirebellum, et Chinonem longa obsidione. Lobdunum uero est ei redditum, quando pacificatus est cum eo Gaufridus frater suus, hac conditione interposita; quod rex daret ei singulis  annis mille libras Anglice monete, et duo milia libras Andegauensis; et ita Deo fauente discordia, que diu durauerat inter eos, mense Iulio sopita est. Mortuo Alano episcopo Rodonensi, successit ei Stephanus abbas Sancti Florentii, uir religiosus et [600 1Kb] litteratus et eloquens. Obiit etiam Ingelbaudus archiepiscopus Turonensis, et successit ei Gotho Britto episcopus Sancti Briocci. Conanus comes de Richemont ueniens de Anglia in minorem Britanniam, obsedit urbem Redonensem et cepit, fugato Eudone uicecomite uitrico suo. Hoc anno fulgura et tempestates mense Iulio frequenter in Normannia acciderunt. Unde in pluribus locis messis periit, et homines fulgurati interierunt. Subsecuta est habundantia  pluuie, que cepit medio mense Augusti, que impediuit et collectionem messium et subsequentem seminum sparsionem. Ex qua iugi inundatione pluuiarum, que diu durauit, multe turres et ecclesie et antique macerie in Normannia et Anglia corruerunt. Radulfus de Fulgeriis cepit in quodam conflictu Eudonem uicecomitem de Porrehoit; et  hac de causa maior pars Brittannorum receperunt comitem Conanum in ducem Brittanie, excepto Iohanne Dolensi, qui adhuc pro uiribus Conano et coadiutoribus eius resistit. Fredericus imperator Alemannorum duxit filiam Guillermi comitis Masconensis  , et cepit cum ea ciuitatem uesontionem et alias multas, quas pater eius tenuerat de duce Burgundie. Pars tamen illius honoris quedam remansit Rainaldo comiti, patruo eiusdem puelle [601 1Kb] .


1157. Fredericus 6. Ludouicus 20. Henricus. 3.

uenerabilis Petrus Clugniacensis abbas 8 Kalendas Ianuarii ingressus est uiam uniuerse carnis  . Guillermus rex Sicilie nauali expeditione per admiralios suos cepit Sibillam ciuitatem metropolim, sitam  inter Affricam et Babilonem. Est autem eadem ciuitas caput regni insule Gerp, in qua idem rex habitatores christianos inmisit, et eis archiepiscopum prefecit. Sabbato infra octauas pasche, in Abrincatino, uilla que uocatur Landa Aronis, circa meridiem quasi de terra emergens turbo maximus, queque proxima inuoluit et rapuit; ad ultimum quasi quedam columpna rubei et cerulei coloris sub turbine ascendente in sublime stetit, et uidebantur et audiebantur quasi sagitte et lancee in ipsa columpna defigi, licet non appareret intuentibus qui eas agitaret. In turbine qui stabat super columpnam, apparebant quasi diuerse species uolucrum in eodem uolitantium. Subsecuta est illico in eadem uilla mortalitas hominum, inter quos et dominus  uille occubuit. Nec solum in illa uilla, sed etiam in multis locis Normannie et finitimarum regionum, mortalitas hoc anno crassata est. Monachi claustrales Cluniaci tumultuaria electione, immo intrusione, quendam semilaicum Robertum Grossum, cognatum comitis Flandrie, pro parentela sua clegerunt, reclamantibus maturioribus uiris et honestis personis, que de eodem monasterio ad pastoralem curam assumpti fuerant. Obiit Girardus episcopus Sagiensis.

Henricus rex Anglorum post octauas pasche apud Barbefluuium transiuit in Angliam, et Malchomus rex Scotorum reddidit ei, quicquid habebat de dominio suo, id est ciuitatem Carluith, Castrum puellarum  [602 1Kb] Benburc, Nouum castrum super Tynam, et comitatum Lodonensem. Et rex reddidit ei comitatum Huntedonie. Similiter Guillermus filius Stephani regis, qui erat comes ciuitatis Constantiarum, id est Moritonii, et in Anglia comes Surreie, id est de Warenna, propter filiam tercii Guillermi de Warenna, quam duxerat, reddidit ei Peneuesel et Norwith  et quicquid tenebat de corona sua, et omnes munitiones proprias tam in Normannia, quam in Anglia; et rex fecit eum habere quicquid Stephanus pater eius habuit in anno et die, quo rex Henricus auus eius fuit uiuus et mortuus. Hugo Bigotus castella sua regi reddidit. Mortuo Ludouico primo abbate Sancti Georgii Baucherii uille  , successit ei uictor, monachus Sancti uictoris. Rogerius Aquila, uir religiosus ac timens Deum, monachus Cluniacensis, factus est abbas Sancti Audeni Rothomagensis, Freherio se demittente propter infirmitatem [603 1Kb] . Terricus comes Flandrensis et uxor eius, amita Henrici regis Anglorum, perrexerunt Ierusalem, et dimiserunt Philippum filium suum et  totam suam in manu Henrici regis Anglorum. Circa festiuitatem sancti Iohannis baptiste rex Henricus preparauit maximam expedicionem, ita ut duo milites de tota Anglia tercium pararent, ad opprimendum Gualenses terra et mari [604 1Kb] . Algareni ciuitatem Almariam in Hispania super christianos, quam amiserant, obsidione cum nonnullis castellis iterum ceperunt, fugato Anforsio imperatore Hispaniarum. Mors ipsius imperatoris subsecuta est pre dolore et pudore eiusdem fuge, et discordia inter filios suos facta est. Deposito Rotberto abbate Cluniacensi et mortuo et sociis suis in reditu a Roma, Hugo prior Claustrensis factus est abbas Cluniacensis [605 1Kb] .

Ruptis indutiis, que erant inter Balduinum regem  Ierusalem et Lodari filium Sanguin, regem Halaprie, propter predam Sarracenorum, quam rex Balduinus inconsulte ceperat, pagani obsederunt ciuitatem Abilinam, que antiquitus dicta fuit Cesarea Philippi, et omnes uicos destruxerunt preter principalem munitionem. Sed tamdem aduentu uiuifice crucis et exercitu christianorum, recedentibus paganis ad tempus, iterum uenerunt, et regem Balduinum, qui iam copias sui exercitus dimiserat, nichil minus quam insidias sperantem, inparatum inuenerunt; et trucidatis multis ex militibus templi, qui  soli cum eo remanserant, idem rex uix cogi potuit ut recederet. Hunc casum christianorum terremotus subsecutus est; maxime in transmarinis partibus. Stolus etiam amiralii Babilonie per mensem unum obsedit Acaron, cum anno preterito et de Babilone et de Damasco rex Ierusalem habuisset tributum. Amalricus comes Ioppe, frater regis Balduini, duxit filiam Goscelini de Toruaissel, qui quondam fuerat, antequam eam Agareni cepissent, comes Rages, quam moderni nunc Rohais uocant. Henricus rex Anglic, subiectis ad libitum Walensibus, et restitutis terris et munitionibus baronibus suis, quas tempore Stephani regis Walenses super eos ceperant, extirpatis nemoribus et uiis patefactis, castrum Rouelent firmauit, et dedit illud Hugoni de Bellocampo;  et aliud castrum, scilicet Hasingewerche fecit, et inter duo hec castra unam domum militibus templi. Mense Septembri natus est Henrico regi Anglorum filius, et uocatus est Richardus [606 1Kb] .


1158. Fredericus 7. Ludouicus 21. Henricus 4.

Fredericus imperator Alemannorum, post pascha  transiens Alpes, obsedit urbem nobilissimam Mediolanensem, et post longam obsidionem reddita urbe et obsidibus datis , processit ulterius ad oppressionem, si posset, Willermi regis Sicilie. Mortuo Senche rege Hispaniarum, successit ei filius suus, natus ex filia Garsie regis Nauarorum. Moritur etiam Gaufridus archiepiscopus Burdegalensis,  uir religiosus et uerbi Dei seminator egregius. Decessit nichilominus Tetbaldus episcopus Parisiacensis. In festiuitate sancti Iohannis baptiste Henricus rex Anglorum militaribus armis accinxit apud Carluid uillermum filium regis Stephani, comitem Moritonii et de Warenna, quem comitatum habet propter filiam Willermi comitis de Warenna, quam duxerat. Qui Willermus mortuus fuerat in expeditione Ierosolimitana [607 5Kb] .  Mortuo Gaufrido comite Nannetensi, fratre Henrici regis Anglie, mense Iulio, Henricus rex mense Augusto transfretauit in  Normanniam, et locutus cum rege Francorum Ludouico super Ettam fluuium de pace et de matrimonio contrahendo inter filium suum Henricum et filiam regis Francorum Margaritam, et prestitis hinc inde sacramentis, rex Anglie uenit Argentomagum, et in festo natiuitatis beate Marie ibidem iussit submoueri exercitum totius Normannie, ut essent apud Abrincas in festiuitate sancti Michelis, ituri super Conanum ducem Britannie, nisi redderet regi ciuitatem Nanneticam, quam inuaserat. Exinde rex euocatus a rege Francorum, cum paucis uenit Parisius, et inestimabili honore a rege Ludouico et a Constantia regina et a proceribus regni exceptus est, gaudentibus Francis et de pace duorum regum et de aduentu  tanti hospitis tripudiantibus. Ipse autem magnifice et dapsiliter se agens circa omnes, et maxime circa ecclesias et pauperes Christi; nusquam in aliqua ecclesia cum processione uoluit suscipi, licet a rege Francorum, immo pene ab omnibus, et precibus et obsecrationibus ut id ageret urgeretur. Inde rediens filiam regis Francie secum adduxit, et eam ad custodiendum et nutriendum Roberto de Nouo Burgo fideli suo tradidit.

Mense Septembri 9 Kalend. Octobris, natus est filius Henrico regi Anglorum, et uocatus est Gaufredus. In festiuitate sancti Michelis uenit Conanus comes Redonensis et sui Britanni cum eo Abrincas, et reddidit regi urbem Nannetis cum toto comitatu Medie, ualente, ut fertur, 60 milia solidorum Andegauensis  monete. Inde uenit rex ad Montem sancti Michelis, et audita missa ad maius altare, comedit in refectorio monachorum cum baronibus suis. Quod ut faceret, uix abbas Robertus multis precibus extorsit ab eo. Postea in noua camera abbatis [608 1Kb] concessit ecclesias Pontis Ursonis Sancto Micheli et abbati et monachis eiusdem loci, presente Roberto abbate et Ranulfo priore et Manerio monacho  et Geruasio clerico Thome cancellarii et Adam scriba Roberti abbatis. Ipsa die perrexit ad Pontem Ursonis, et diuisit ibi ministris suis et ordinauit, quomodo castrum illud reedificaretur. Inde discedens cum manu armata perrexit ad suscipiendum urbem Nannetis. Qua accepta et disposita ad lihitum, paucis interpositis diebus, cum innumerabili exercitu 3 feria obsedit castrum Toarci, et 6 feria eiusdem septimane cepit. Post aliquantulum temporis perrexit obuiam Ludouico regi Francorum, uenienti gratia orationis ad Montem sancti Michelis de periculo maris. Quem, ex quo intrauit in ducatum Normannie, deduxit et suis impensis decentissime procurauit. Robertus de Sancto Pancratio, monachus Sancti Michelis de Monte, factus est abbas Cerneliensis  [609 1Kb] . In festiuitate uero beati Clementis die dominica uenerunt uterque rex ad Montem beati archangeli, et cum magno tripudio tam clerici quam populi, itum est regi Francorum obuiam. In ipsa autem processione, excepto conuentu monachorum et clericorum et plebe innumera, fuerunt duo summi pontifices, unus archiepiscopus et alter episcopus, et quinque abbates. Audita missa redierunt Abrincas, deducente illum rege, et innumeris regiis muneribus tam illum quam suos usque ad fines sui ducatus prosequente.

Mense Decenbri concordati sunt rex Henricus et comes Blesensis Theobaldus cognatus eius hoc modo. Comes Theobaldus reddidit regi duo castra; Ambazium  et Fractam uallem; et Rotrodus comes Moritonie, sororius eius---siquidem unam sororum eius Odo dux Burgundie, aliam predictus comes Rodrocus, qui usitatius dicitur comes Perticensis, tertiam Willermus Goiet---hic inquam Rodrocus reddidit Henrico regi duo castra, Molinas et Bonum Molinum, que erant dominia ducis Normannie. Sed post mortem regis Henrici Rotrocus [610 1Kb] comes, pater huius Rotroci, occupauerat ea. Rex autem Henricus concessit  eidem Rotroco Bellismum castrum, et ille fecit regi propter hoc hommagium. Eodem anno Robertus abbas Sancti Michelis, meliorans auro et argento quedam antiquata in capsa sancti Auberti episcopi, inuenit in ea ossa ipsius sancti, excepto capite, quod per se reseruatur in eadem ecclesia in uase argenteo. Inuenit etiam cum eodem corpore litteras testificantes id ipsum, et quandam tabulam uiridi marmoris [611 1Kb] . Repositum est iterum corpus beati confessoris et episcopi Auberti in eadem capsa in tribus ligaturis, et marmor, et uetus breue cum nouo, in quo indicatur, sub quo anno dominice incarnationis et a quo abbate repositum fuit tunc idem corpus. Eodem anno inuenta sunt corpora trium magorum,  qui Saluatorem nostrum infantem adorauerunt in Bethleem, in quadam ueteri capella iuxta urbem Mediolanum, et pro timore Frederici imperatoris Alemannorum, qui eandem urbem obsidere ueniebat, leuata et in ciuitate posita. Balduinus rex Ierosolimitanus cepit super paganos Cesaream magnam Palestine, haut procul sitam ab Antiochia. Cepit etiam castrum Harenc, quod commendauit Rainaldo de Sancto ualerico.


1159. Fredericus 8. Ludouicus 22. Henricus 5.

Rex [612 7Kb] Henricus egit solennitatem natalis Domini cum regina Alienor apud Cesaris Burgum  , que paulo ante transfretauerat in Normanniam. Henricus  rex Anglorum, et Raimundus comes Barcinonensis, apud castrum Blauiam  amicicie fedus datis sacramentis hoc pacto inierunt, quod Ricardus filius regis filiam comitis tempore oportuno esset ducturus, et rex ducatum Aquitanie illis exactis nuptiis concessurus. Siquidem hic Raimundus est  uir prepotens et diues, utpote qui regnum Arragonum habeat ex hereditate coniugis sue, ex paterna autem hereditate comitatum ciuitatis Barcinone. Ut enim aliquantulum ad transacta redeamus: Santio rex Arragonum genuit tres filios, qui sibi uicissim successerunt, Santionem, Anfortium, Remelium. Duobus uero primogenitis sibi inuicem succedentibus et absque filiis decedentibus, ne regnum illud ab extraneis  occuparetur, Remelium monachum etiam iam senem, licentia Romani pontificis a monasterio abstractum regem fecerunt; et ut heredem haberet, Mathildem matrem Willermi uicecomitis Toarci illi associauerunt, ex qua genuit unam filiam, quam Raimundus predictus comes duxit; de qua nata est ista puella, quam filio regis diximus copulandam, et filius eius primogenitus Arragonum rex futurus. Siquidem ipse comes, quamuis haberet regnum Arragonum, et posset rex fieri si uellet, omnino recusauit, regnum reseruans filio suo, quod accidebat ei ex materna genealogia. Hoc etiam anno, sicut et precedenti, Fredericus imperator Alemanorum urbem Mediolanensem obsidet, quia rebellauerant aduersus eum idem Mediolanenses. Papie et Placentie turres deiecit,  et fere omnem Lungobardiam ad libitum sibi subiecit.

Mediante autem quadragesima rex fecit summoueri exercitum totius Normannie, Anglie, Aquitanie, et ceterarum prouinciarum, que sibi subdite sunt, quia Raimundus comes Sancti Egidii nollet ei reddere ciuitatem Tolose, quam rex requirebat sicut hereditatem uxoris sue Alienor regine. Siquidem Robertus comes Moritonii, uterinus frater Willermi regis, qui regnum Anglie subiugauit, habuit unum filium Guillermum, qui ei successit, et apud Tenechebrai a rege Anglorum primo Henrico in bello captus est: et tres filias, quarum unam duxit Andreas de uitreio, aliam Guido de Laual, terciam comes Tolosanus  , frater Raimundi comitis Sancti Egidii, qui in expeditione Ierosolimitana uiriliter se  habuit. Genuit autem ex ea comes Tolosanus unam solummodo filiam, quam Guillermus comes Pictauensis  et dux Aquitanorum, mortuo patre predicte puelle, cum hereditate propria, scilicet urbe Tolosa et comitatu Tolosano, duxit uxorem; ex qua genuit idem Guillermus filium Guillermum nomine, qui ei successit, qui pater fuit Alienor regine Anglorum. Si quis autem requirit, quomodo postea comes Sancti Egidii habuit ciuitatem Tolosam, nouerit, quod predictus Willermus comes Pictauensis inuadiauit eandem ciuitatem Raimundo comiti Sancti Egidii, patruo uxoris sue, propter pecuniam, quam idem Guillermus in expeditione Ierosolimitana expendit  ; unde idem Raimundus in libro eiusdem expeditionis nunc comes Sancti Egidii, nunc comes Tolosanus uocatur. Quo mortuo habuit eandem urbem Anforsius filius eius, qui apud Ierusalem mortuus  est eodem tempore, quo Ludouicus rex Francorum gratia orationis illuc perrexerat. Similiter etiam Raimundus filius eius, qui ei successit, qui habuit in coniugio Constantiam, sororem Ludouici predicti regis Francorum, relictam scilicet Eustachii comitis, filii Stephani regis Anglorum. Rex igitur Henricus iturus in expeditionem predictam, et considerans longitudinem et difficultatem uie, nolens uexare agrarios milites, nec burgensium nec rusticorum multitudinem, sumptis 60 solidis Andegauensibus in Normannia de feudo uniuscuiusque lorice, et de reliquis omnibus tam in Normannia quam in Anglia siue etiam aliis terris suis, secundum hoc quod ei uisum fuit, capitales barones suos cum paucis secum duxit, solidarios uero milites innumeros. Ad  illam uero expeditionem cum reliquis transmarinis uenit Macomus rex Scotie, et a rege Henrico cingulo militie ibidem accinctus est. Durauit autem expeditio illa fere per tres menses. Et quamuis rex Henricus cepisset urbem Cadurci, et maior pars ducatus Tolosani sibi esset subdita ui uel timore, urbem tamen Tolosam noluit obsidere, deferens Ludouico regi Francorum, qui eandem urbem contra regem Henricum Anglie muniuerat, et die ac nocte uolens ferre auxilium Raimundo sororio suo custodiebat; unde graues inimicitie inter ipsum et regem Anglorum orte sunt, cum uideret sibi regem Francie nocere, de cuius auxilio plurimum confidebat. Remisit itaque rex Henricus comitem Teobaldum, qui ei fauebat, ut inquietaret regnum Francie. Sed Henricus episcopus  Beluacensis, et comes Robertus dominus Dorcasini castri, fratres regis Francorum, ei restiterunt,  et in margine ducatus Normannie aliquos flamma et rapina uexauerunt, Normannis sibi talionem reddentibus. Robertus de Blangeio, monachus Becci, factus est abbas Sancti Ebrulfi [613 1Kb] .

Mense Iulio Robertus de Nouo Burgo, dapifer et iusticia totius Normannie, aduersa ualetudine tactus, gibbum cameli deposuit, uidelicet innumeras diuitias ecclesiis et monasteriis et pauperibus diuidens; et ad ultimum in monasterio Becci, quod pre omnibus diligebat, habitum monachi sumens, per unum mensem ibi penitentiam fructuosam egit; et 3 Kalendis Septembris hominem exiit, sepultus in capitulo Becci, quod ipse propriis sumptibus mirifice edificauerat. Mortuo uenerabili Milone episcopo Tarwennensi,  electus est Milo archidiachonus eiusdem ecclesie, canonicus regularis, sicut decessor eius fuerat. Quem cum Samson archiepiscopus Remensis uellet sacrare, clerici ciuitatis Bolonie, qui diu sub episcopo Tarwennensi fuerant, uolentes amodo suum proprium episcopum habere, sicut antiquitus habuerant, prohibuerunt archiepiscopum sub appellatione apostolica, ne eum sacraret nisi tantummodo ad titulum Taruennensis ecclesie. Quod predictus electus refutans, insacratus contra illos clericos Romam perrexit, et ibi sacratus est. Magister Bernardus Brito, cancellarius ecclesie Carnotensis, factus est episcopus Cornubie in minori Britannia. Magister etiam Petrus Lonbardus Parisiensem episcopatum  adeptus est, coniuente Philippo eiusdem ecclesie decano, fratre regis Francorum; qui, ut dicunt, electionem suam concessit eidem Petro.

Kalendis Septembris mortuo Adriano pontifice, electi sunt duo et consecrati, Rollandus cancellarius presbiter cardinalis tituli Sancti Marci, uir religiosus, uocatus Alexander III, papa uidelicet 174us, et Octauianus presbiter cardinalis tituli Sancte Marie in Cosmidum, dictus uictor III; hic per potentatum et parentes suos nobiles papatum inuasit. Fregerius regis elemosinarius factus est episcopus Sagiensis. Galterius episcopus Cestrensis obiit. Obiit etiam Robertus episcopus Exoniensis [614 1Kb] , uir religiosus et timens Deum. Terricus comes Flandrensis rediit de Ierusalem, et uxor eius Mabiria  remansit  cum abbatissa Sancti Lazari de Bethania, inuito coniuge suo. Mense Octobris Henricus rex Anglorum, munita ciuitate Cadurcorum et commendata Thome cancellario suo, et dispositis custodibus et auxiliariis in locis oportunis, confidens de auxilio Raimundi Berengarii comitis Barcinone, et Trecheuel comitis Neumausi, et Willermi de Montepessulano, et aliorum suorum fidelium, rediit in Normanniam. Inde perrexit cum ualida manu in pagum  Beluacensem, et destruxit munitissimum castellum Guerberrei, excepta quadam firmitate; quam ne caperent, hominibus regiis ignis et fumus prohibuit. uillas multas combussit et destruxit. Simon comes Ebroicensis tradidit Henrico regi Anglorum firmitates suas, quas habebat in Francia, scilicet Rupem fortem, Montem fortem, Esparlonem et reliquas. Quod magno detrimento fuit regi Francorum, cum non posset libere procedere de Parisius Aurelianis uel Stampis, propter Normannos quos rex Henricus posuerat in castris comitis Ebroicensis. Hac de causa treuie capte fuerunt inter duos reges, a mense Decembri usque ad octauas pentecostes. In reditu expeditionis Tolose mense Octobris obiit Guillermus comes Moritonii; decessit autem absque liberis, et  retinuit Henricus rex comitatum in manu sua.


1160. Fredericus 9. Ludouicus 23. Henricus 6.

Rex Henricus egit natiuitatem Domini cum regina Alienor apud Falesiam; exinde eadem regina transfretauit in Angliam. Kalendis Ianuarii terremotus accidit in pago Constantino, castro Sancti Laudi  , circa horam primam. Hardoinus decanus Cenomannensis factus est archiepiscopus Burdegalensis, cum decessor eius uix anno et dimidio uixisset. Mathilde imperatrice aduersa ualetudine percussa, dapsiliter, preeunte consilio filii sui Henrici regis Anglorum, diuitias suas ecclesiis, monasteriis et pauperibus distribuit; monasterium Beccense, sicut et in alia infirmitate sua fecerat, ceteris preponens. Ecclesia  Baiocensi igne combusta, Philippus episcopus in eius restauratione iterum uiriliter laborat. Maio mense pax facta est inter reges Henricum Anglie et Ludouicum Francie, reuolutis prioribus pactis et confirmatis et pacificatis, qui partes utrorumque adiuuerunt. Matheus filius comitis Flandrie inaudito exemplo duxit abbatissam Rummesie  , que fuerat filia Stephani regis, et cepit cum ea comitatum Boloniensem. Mense Iulio Henricus rex Anglorum congregauit omnes episcopos Normannie et abbates et barones apud Nouum Mercatum; et Ludouicus rex Francorum adunauit suos Beluaci. Ibi tractatum est de receptione pape Alexandri et refutatione uictoris: et consenserunt Alexandro, reprobato uictore. Mense Septenbri obiit Herbertus episcopus Abrincensis, et  sepultus est in ecclesia beate Marie Becci, sicut predecessor eius Ricardus de Bellofago. Predicto mense regina Anglie Alienor transfretauit in Normanniam iussu regis, adducens secum Henricum filium suum et filiam Mathildem.  Mortuus est Philippus frater Ludouici regis Francorum, decanus Sancti Martini Turonensis [615 1Kb] . Mortua est Constantia regina Francie labore partus, superstite filia, cuius causa mors sibi acciderat.

 Mense Octobri rex Anglie et rex Francorum collocuti, pactum pacis mutue confirmauerunt; et Henricus filius Henrici regis Anglorum fecit homagium regi Francorum de ducatu Normannie, qui est de regno Francie. Paucis interpositis diebus, Ludouicus rex Francorum duxit filiam comitis Theobaldi senioris. Nec mora Henrico filio Henrici regis Anglie desponsata est apud Nouum Burgum Margarita filia Ludouici regis Francorum: et Henricus rex Anglie cepit tria castella munitissima, scilicet Gisorz, Neafliam, Nouum Castellum, sita super flumen Epte, in confinio Normannie et Francie; quia pepigerant inter se ipse et rex Francorum, quatinus inito matrimonio filiorum suorum  rex Henricus haberet illas munitiones, que ad ducatum Normannie pertinent. Quo audito rex Francie grauiter tulit ipse, et sororii sui, scilicet Henricus, Teobaldus, Stephanus. Exinde hi tres comites coadunatis uiribus suis ceperunt firmare munitionem Calui Montis, que erat de feudo castri Blesensis, ut exinde pagum Turonicum infestarent. Rex uero Henricus, quia illud castrum erat de casamento Hugonis filii Sulpicii de Ambazia, quod tenebat de comite Teobaldo---caput autem sui honoris, scilicet Ambaziam, tenebat de rege Henrico---rex inquam Henricus percepto exinde nuncio, non expectatis sotiis suis, illuc properauit, uolens impedire opus illius castri, per quod licentius, si perfectum esset,  discurrerent per terram suam. Audito autem aduentu regis Anglie comes Tebaldus discessit a Caluo Monte, munita firmitate et custodibus dispositis. Rex uero Henricus obsedit predictum castrum, et ilico cepit, in quo erant triginta quinque milites et quater uiginti seruientes, et reddidit eandem munitionem Hugoni de Ambazia, qui auersabatur pro posse suo comiti Tedbaldo, quia in carcere predicti comitis Sulpicius, ipsius Hugonis pater, nequiter extinctus fuerat. Exinde rex Henricus munitis turribus Ambazie et Fracte uallis, et dispositis custodibus, egit festum natalis Domini cum Alienor regina Cenomannis [616 1Kb] .


1161. Fredericus 10. Ludouicus 24. Henricus 7.

Henricus rex munitiones comitis Mellenti et aliorum  baronum suorum in Normannia in manu sua cepit et fidelibus suis commendauit. In margine etiam ducatus Normannie fere omnia sua castella, et maxime Gisorz, meliorauit uel renouauit, parcum et mansionem regiam fecit circa fustes plantatos apud Chiuilleium, iuxta Rothomagum. Domum leprosorum iuxta Cadumum mirabilem edificauit. Aulam et cameras ante turrem Rothomagensem nichilominus renouauit. Et non solum in Normannia, sed etiam in regno Anglie, ducatu Aquitanie,  comitatu Andegauie, Cenomanie, Turonensi, castella, mansiones regias, uel noua edificauit, uel uetera emendauit. Castellum etiam in uilla, que dicitur Amandiuilla, super uire fluuium edificauit. Achardus abbas Sancti uictoris Parisiensis factus est episcopus Abrincensis. Willermus Anglicus prior Sancti Martini de Campis, fuit abbas ecclesie Ramesensis in Anglia [617 1Kb] . In capite ieiunii apud Cenomannos Hugo archiepiscopus Dolensis cecitate debilitatus, presentibus Henrico rege Anglorum et duobus legatis Romane ecclesie, Henrico de Pisis et Guillermo de Papia, reddidit archiepiscopatum, quem fere per sex annos tenuerat, et in cuius reparatione plurimum laborauerat. In eius loco ibidem electus fuit Rogerius de Humez, archidiaconus  Baiocensis. Bartholomeus archidiaconus Exoniensis factus est episcopus Exonie. Richardus Peccatum archidiaconus Cestrensis fit episcopus eiusdem ecclesie. Teobaldus archiepiscopus Cantuarie 2 feria pasche obiit. Post pascha rex Anglorum Henricus et Ludouicus Francorum, primo in uilcasino, postea in Dunensi pago  , instigante eos ad discordiam comite Teobaldo, congregatis exercitibus suis alterutrum terras suas defendendo, fere in comminus uenerunt. Inde datis induciis post festum sancti Iohannis, Henricus rex Anglorum perrexit in Aquitaniam, et inter alia que strenue gessit, Castellionem supra urbem Agennum  , castrum scilicet natura et artificio munitum, obsedit, et infra unam  septimanam in festiuitate sancti Laurentii admirantibus et perterritis Wasconibus cepit. Regina Alienor apud Donnumfrontem filiam peperit, quam Henricus presbiter cardinalis et legatus Romane ecclesie baptizauit, et Achardus episcopus Abrincensis, et Robertus abbas Sancti Michelis de periculo maris, cum aliis multis, de fonte susceperunt; et uocata est Alienor de nomine matris sue. Mauricius archidiaconus Parisiensis fit eiusdem ecclesie episcopus. Mortuo Iuhello de Meduana, successit Gaufridus filius eius; hic duxit filiam comitis Mellenti [618 1Kb] .


1162. 11. 25. 8.

Rex Henricus egit natiuitatem Domini apud Baiocas. Mense Ianuario Gaufridus de Meduana reddidit  Henrico regi Anglorum tria castella que pater cius tenuerat post mortem Henrici regis senioris, scilicet Gorran, Ambrerias, Nouum castrum super flumen Colmie. Eodem mense remoto Aquilino de Furnis de castello Pontis Ursonis, quia Abrincatini conquerebantur de eo quod terras eorum nimiis exactionibus et iniuriis grauaret, Henricus rex idem castrum ad tempus commendauit Roberto abbati de Monte [619 1Kb] . Mortuo Sanctione  archiepiscopo Remensi, Henricus frater regis Francorum, episcopus  Beluacensis successit. Bartholomeus uero archidiaconus Remensis factus est episcopus Beluacensis [620 1Kb] . Prima dominica quadragesime rex Henricus aggregauit episcopos, abbates, barones tocius Normannie apud Rothomagum, et querimoniam faciens de episcopis et eorum ministris et uicecomitibus suis, iussit ut concilium Iulie Bone teneretur. Iulia Bona in Caletensi pago iuxta Sequanam est, sedes regia, a dominis Normannorum multum amata et frequentata. Hanc Iulius Cesar, ex cuius nomine Iulia uocatur, condidit, destructa urbe Caleto, ex cuius ueteri uocabulo tota regio sita inter Sequanam et mare adhuc uocatur. Primus Ricardus dux Normannorum et secundus Ricardus  filius eius, apud Fiscannum leuati de tumulis suis, in quibus separatim iacebant, post altare sancte Trinitatis honestius ponuntur. Huic translationi Henricus rex Anglorum interfuit, et episcopi Normannie, et dedit illi ecclesie siluam de Hogis.

Comes Robertus de Basenuilla aduersus Willermum cognatum suum regem Sicilie rebellat in Apulia; et multis coadiutoribus secum adunatis, maiorem partem maritimarum ciuitatum sibi conciliauit. Fredericus imperator Alemannorum urbem Mediolanum, quam per tres annos obsederat, necessitate famis afflictam capit et destruit , reseruatis tantummodo matrice ecclesia et quibusdam aliis. Discordia inter regnum et sacerdocium  adhuc perdurante propter scisma Octauiani, quem rex Romanorum Fredericus secum in Italia habebat, Alexander papa Romanus confidens de regibus Francorum Ludouico et Anglorum Henrico, qui deuote semper Romanam ecclesiam fouent et uenerantur, ad cismontanos marina expeditione circa pascha uenit, et apud Montempessulanum in Prouincia debita honorificentia susceptus est. Richardus de Reuers, dominus insule uecte, in Anglia moritur, relinquens ex filia Rainaldi comitis Cornubie paruulum filium, nomine Balduinum. Stephanus cognomento Burgensis, abbas Sancti Michelis de Clusa et monachus Cluniacensis, fit abbas Cluniaci, abbate Hugone se conferente ad partes imperatoris et Octauiani [621 1Kb] . Mortuo Harduino  archiepiscopo Burdigalensi apud Montempessulanum, dum ibidem in curia domni pape moraretur, episcopus Lactorensis  ei successit. Fame, mortalitate cismontani, maxime in Aquitania, laborant. Rainaldus de Castellione princeps Antiochie dum incapte in terram Agarenorum intrat, multis suorum occisis uel captis ipsemet capitur. Thomas cancellarius regis Anglorum fit archiepiscopus  Cantuariensis [622 1Kb] . Radulfus de Tene moritur, relicto paruulo filio ex filia Roberti comitis Leecestrie. Mense Iulio in Britannia minori, scilicet in Retello, sanguis pluit, et de ripis cuiusdam fontis ibidem effluxit, nec non etiam de pane. Eodem mense Iohannes de Dol mortuus est, et dimisit terram et filiam suam in protectione Radulfi de Fulgeriis. Sed rex Anglorum accepit turrem de manu eius [623 1Kb] . Guillermus rex Sicilie transiens de Sicilia in Apuliam cum magno exercitu, Roberto de Basenuilla fugato cum complicibus suis, ciuitates et castella, que a se defecerant, recuperat. Iohannes thesaurarius Eboracensis, uir iocundus et largus et apprime litteratus, fit episcopus Pictauensis. Matheo episcopo Andegauensi defuncto, successit  Gaufridus Sagiensis, decanus eiusdem ecclesie et clericus regis Anglorum [624 1Kb] .

Leupus rex ualencie et Murcie, licet gentilis et Agarenus, munera ingentia in auro et serico et in aliis speciebus et in equis et camelis mittit Henrico regi Anglorum, grandia et ipse ab eodem recepturus. Raimundus Berengarius comes Barcinonensis, uir omnibus bonis plangendus, moritur, relicto filio Anforsio, qui factus est rex Arragonum; quod regnum ei acciderat ex materno genere. Fredericus Alemannorum imperator et Ludouicus rex Francorum, cum super fluuium Sagonam, quod antiquitus Arar uocabatur, de pace tractaturi conuenire debuissent , repente mutato animo propter  scisma Octauiani, cuius partes imperator adiuuabat, infecto negotio ad propria redierunt. Exinde paruo spacio temporis interiecto, Ludouicus rex Francorum et Henricus rex Anglorum super Ligerim apud Cociacum conuenientes, Alexandrum papam Romanum honore congruo susceperunt, et usi officio stratoris, pedites dextra leuaque frenum equi ipsius tenentes, eum usque ad preparatum papilionem perduxerunt. Quo mediante, Deo fauente, pax inter cos firma restituta est. Richardus episcopus Londonie moritur [625 1Kb] . Henricus rex ordinatis et compositis rebus, et castellis suis in Normannia, Aquitania, Andegauia, et etiam in Wasconia, in aduentu Domini uenit Barbefluuium, uolens si posset transfretare ante natalem Domini; sed uento prohibente,  egit natalem Domini cum regina Alienor apud Cesaris Burgum. Manuel imperator Constantinopolitanus duxit Constantiam filiam secundi Boamundi uxorem. Et Boamundus tertius, frater predicte puelle, factus est princeps, uitrico suo in captiuitate remanente Rainaldo [626 1Kb] .


1163. Fredericus 12. Ludouicus 26. Henricus 9.

Mense Ianuario rex Henricus transiuit in Angliam,  ipse et regina, et cum magno gaudio susceptus est ab omnibus fere principibus patrie, qui eum in littore expectabant. Iam enim Henricus filius eius precesserat, et sicut in Normannia, sic in Anglia homagia et fidelitates baronum et militum suscepit. Archiepiscopo Lugdunensi  deficiente, clerus et populus coniuentia Frederici imperatoris elegerunt Guillermum filium comitis Teobaldi senioris, quod etiam papa Alexander concessit. Illa autem urbs, que cis Rodanum est, ad regnum Francie pertinet; sed quia Guigo [627 1Kb] Dalfinus et Foroiulensis comites anno preterito fraude eam predicto archiepiscopo abstulerunt, nec per regem Francie eam rehabere potuit, ideo idem archiepiscopus transtulit  se ad imperatorem; qui predictam ciuitatem eidem restituit, et extunc ab eo illam tenuit [628 1Kb]  . Rotrocus episcopus Ebroicensis et Rainaldus de Sancto Walerio fecerunt in Normannia recognoscere iussu regis, per episcopatus, legales redditus et consuetudines ad regem et barones pertinentes. Philippus episcopus Baiocensis mense Februario moritur, qui fuit uir prudens et astutus in augmentandis et reuocandis rebus illius ecclesie, et multum ibi profecit; sed sapientia huius mundi stulticia est apud Deum. Hic se dederat monasterio Beccensi ad monachatum, sed non est in homine uia eius. Preuentus enim fuit morte, nec quod proposuerat implere potuit; librorum tamen septies uiginti uolumina illi iam dederat [629 1Kb]  . Bellum Roberti de  Monte Forti cum Henrico de Essessa pro fuga prelii contra Gualenses, in quo isdem Henricus defecit, et exheredatus, factus est monachus Radingensis. Walenses subditi sunt regi Henrico ad libitum. Malcomus rex Scotie fecit homagium Henrico, regis Anglorum filio, et dedit regi obsides, scilicet dedit fratrem suum minorem et quosdam de filiis baronum suorum, de pace tenenda et pro castellis suis, que rex uolebat habere. Quidam gartio, coniuentia monachorum ut creditur, occidit abbatem Sancti Maximini Aurelianensis; et papa Alexander et Ludouicus rex Francorum expulerunt inde omnes fere monachos, et per diuersas abbatias disperserunt, et fecerunt ibi abbatem de Maiori Monasterio. Similiter anno preterito cum abbas Latiniacensis equitans  inuenisset quendam, qui ei forifecerat, et minaretur ut eum caperet et destrueret: ille emissa sagitta percussit abbatem in oculo usque in cerebrum, et occidit. Cui successit Hugo, naturalis filius comitis Theobaldi senioris. Iste fuit prius monachus Tironis  ; et tempore Stephani regis patrui  sui, per aliquantum temporis fuit abbas Hommensis in Anglia; qua abbatia relicta fuit abbas Certesiensis. Iterum illa relicta uenit in Franciam ad nepotes suos Henricum et Teobaldum; et sic, ut diximus, factus est abbas Latiniacensis. Gislebertus episcopus Herefordensis, mortuo Ricardo Lundoniensi episcopo, translatus est ad eandem sedem, et magister Robertus de Mileduno, genere Anglicus, et grandeuus, factus est episcopus Herefordensis. Rogerius filius Roberti comitis Glecestrie electus est ad episcopatum Wigorniensem [630 1Kb] . Mense Martio obiit tercius Balduinus rex Ierusalem, uir per omnia plangendus; et successit ei Amalricus frater eius. Huic Balduino a superna clementia concessum est, ut Ascalonem caperet, et Agarenos expelleret et seruitio  diuino manciparet; quod nec Dauid propter sanctitatem suam, nec Salomoni propter sapientiam et diuitias suas, nec Ezechie propter iustitiam suam, nec alicui antea regnum permissum fuerat. In octauis pentecostes Alexander papa tenuit concilium Turonis, in quo excommunicauit Octauianum cum aliis scismaticis et complicibus suis. In illo concilio duo episcopi, quorum unus sacratus fuerat per manum Terrachonensis archiepiscopi metropolitani sui, alter per Toletanum archiepiscopum totius Hispanie primatem, expulsi sunt de ecclesia Pampulonensi, ad cuius titulum ambo sacrati erant, et tercius subrogatus est. Illis tamen duobus ordo episcopi mansit, et concessum est, ut si uacantes ecclesie eos uocarent, fierent earum presules [631 1Kb] .


 1164. Fredericus 13. Ludouicus 27. Henricus 10.

Terricus comes Flandrensis uadit Ierosolimam tercio, et filius eius primogenitus Philippus ei succedens, ducta altera filiarum Radulfi senioris comitis uiromandensis, et fratre uxoris sue iuniore Radulfo comite elephantia percusso, per uxorem fit dominus duorum comitatuum, scilicet uiromandensis et Montis Disderii. Rainaldus Coloniensis electus, cancellarius Frederici imperatoris Alemanorum, transtulit trium magorum corpora de Mediolano Coloniam; quorum corpora quia balsamo et aliis pigmentis condita fuerant, integra exterius, quantum ad cutem et capillos, durabant. Eorum primus, sicut mihi retulit, qui eos se uidisse affirmabat, quantum ex facie et capillis eorum comprehendi poterat,  quindecim annorum, secundus triginta, tercius quadraginta uidebatur. Beatus autem Eustorgius dono cuiusdam imperatoris transtulit illos Mediolanum de Constantinopoli, cum quadam mensa cui superpositi erant, in quodam uehiculo paruo, quod due uacce diuina uirtute et uoluntate trahebant. Transtulit  etiam idem Rainaldus exinde corpus beate ualerie, matris sanctorum martyrum Geruasii et Prothasii, et capud Naboris martyris. Apud Rothomagum 3 Kalendas Februarii obiit Willermus frater Henrici regis; sepultus est in ecclesia sancte Marie. Circa octauas pasche rex Henricus fecit dedicari ecclesiam beate Marie de Radingis, et per tres dies regaliter procurauit conuentum monachorum et hospites, data etiam dote non minima eidem ecclesie. Hamelius, naturalis frater Henrici, duxit comitissam de Guarenna, relictam Willermi comitis Moritonii, filii Stephani regis. Hec fuit filia tercii Willermi comitis de Guarenna, qui cum rege Francie Ludouico perrexit Ierusalem, et ibi obiit, superstite sola predicta comitissa.

 In pago Beluacensi cuidam plebeio apparuit in uisu noctis sanctus Egidius, et quedam honeste persone cum eo, cui predixit, ut cum die crastina primum sulcum aratri duceret, inueniret paruam crucem ferream, et iussit ut ferret eam ad suam ecclesiam. Tunc rusticus quesiuit ab eo, utrum ad Sanctum Egidium de Prouincia deberet eam portare; cui sanctus Egidius respondit: Non; sed ad Sanctum Egidium de Constantino, ubi est corpus meum. Quod cum factum fuisset, multe ibi uirtutes facte sunt. Apud Lucam ciuitatem obiit Octauianus scismaticus, per antifrasim uocatus uictor; et successit ei in eodem errore permanens Wido Cremensis, dictus Paschalis Iu. Comes Carnotensis Tedbaudus despondit filiam Ludouici regis Francie, et rex ei  concessit dapiferatum Francie, quem comes Andegauensis antiquitus habebat, unde etiam nostris temporibus Radulfus de Parrona pro eo seruiebat; unde ei hommagium faciens ut dominum honorabat. Henricus autem frater eius primogenitus comes Trecensis iterum assumpsit filiam Ludouici regis, quam prius dimiserat. Fredericus imperator cum ad libitum suddisset [632 1Kb] sibi Langobardiam, in qua sunt 25 ciuitates, inter quas sunt tres archiepiscopatus, scilicet Mediolanum, Rauenna, Ienua; et fiscum regium ad 50 milia marcharum summam in eodem regno reparasset, et pacem ibidem tam indigenis quam peregrinis reformasset: iterum uerona, et quedam alie ciuitates aduersus eum rebellant [633 1Kb] .  Gualenses fidem Henrico regi non seruantes, terras proximas latrocinando infestant, agente quodam regulo eorum, uocato Ris, et alio eiusdem peruersi tatis homine nomine Oeno, predicti Ris auunculo. Walterius Giffar comes de Rochingaham moritur absque herede, et comitatus eius in Anglia et terra eius in Normannia rediit ad dominium regis [634 1Kb] . Richardus de Humet, conestalus Henrici regis, conuocatis baronibus Normannie et Britannie, mense  Augusto cepit castrum Conbort in Britannia in manu regis, quod Radulfus de Filgeriis habuerat post mortem Iohannis de Dol. Eodem mense sanguis pluit in Rethel, in episcopatu Dolensi. Robertus episcopus Carnotensis uir religiosus moritur [635 1Kb] . Obiit Hugo uenerabilis archiepiscopus Rothomagensis 4 Id. Octobris. Hic uir magne literature multa iocunde edidit; uiduis et orphanis et aliis pauperibus largus extitit. Rexit autem ecclesiam Rothomagensem honeste et uiriliter annis fere triginta [636 1Kb] . Almarricus rex Ierusalem, conductus ab amiralio Babilonico, cum exercitu perrexit in adiutorium illius, liberare quandam ciuitatem ipsius nomine Barbastam, quam Salegon senescallus Noradin fraude occupatam contra ipsum tenebat. Obsessa igitur per  aliquantulum temporis, tamdem capta est et amiralio restituta ciuitas, firmatis autem inter eos amicitiis, et redditis multis captiuis, duplicato etiam tributo---nam antea dabat amiralius regi singulis annis 30 milia aureorum---rex ad propria rediit. Sed interea Noradin intulerat christianis magnum dampnum; nam capto castro eorum, nomine Harenc, capto etiam Boamundo iuniore principe Antiochie, et multis interfectis, Habilina, id est Belinas, postmodum a Sarracenis peruasa est.


1165. Fredericus 14. Ludouicus 28. Henricus 11.

Henricus rex Anglie in quadragesima in Normanniam transiens, in octabis pasche apud Gisorz cum rege Francorum locutus est. Inde rediens Rotomagum, Philippum comitem Flandrensem consobrinum  suum regaliter excepit. uenerunt similiter ad eum legati Frederici imperatoris Alemanorum, Rainaldus scilicet archiepiscopus Coloniensis cancellarius ipsius, et multi alii magni potentatus uiri, requirentes eum ex parte imperatoris, ut daret unam filiarum suarum Henrico duci Baioarie, et aliam filio suo, licet adhuc puerulo. Exactis itaque sacramentis et datis, rex postea misit suos legatos in Alemaniam, qui ab imperatore et satrapis suis eadem sacramenta de conuentionibus, que inter eos conuenerant, acciperent. Rotrodus episcopus Ebroicensis fit archiepiscopus Rotomagensis. Henricus decanus Salesberiensis eligitur ad episcopatum Baiocensem. Mortuo Rogerio abbate Sancti Wandregisili, uiro  religioso, Anfredus sacrista eiusdem monasterii ei successit [637 1Kb] . Regina Anglie Alienor euocata a rege uenit in Normanniam, adducens secum filium suum Ricardum et filiam Mathildem. Redeunte uero rege in Angliam, et cum multo apparatu bellico super ualenses eunte, regina remansit in partibus cismarinis. Alexander papa Romanus relinquens Senonem, in qua fere duos annos moratus fuerat, ueniens ad Montempessulanum nauali subuectione,  perrexit ad terram Willermi regis Silicie, licet incidie piratarum imperatoris Allemanie ei in mari non deessent. Willermus frater comitis Tebaldi eligitur ad regimen ecclesie Carnotensis, data ei remissione a papa propter iuuenilem etatem, ut usque ad quinquennium differretur sacratio eius [638 1Kb] . Mense Augusto, Ludouico regi Francorum ex uxore sua nascitur filius, et uocatus est Philippus. Regina Alienor mense Octobris Andegauis peperit filiam, et uocata est in baptismate Iohanna. Robertus abbas Montis in quodam brachio auro et argento optime parato iussit reponi reliquias sancti Laurencii, scilicet os brachii quod eschinum uocant, et alia quattuor minora ossa eiusdem martyris; sicuti antea reposuerat  in quadam cuppa intus et extra deaurata caput Innocentii socii sancti Mauricii. Predictas reliquias et partem co poris sancti Agapiti martyris, scilicet carnem cum costis quattuor, Suppo abbas Montis a monasterio sancti Benigni Fructuariensis, ubi prius fuerat abbas, et prece et precio ad monasterium sancti Michelis adportauit. Est autem Fructuariense monasterium in Langobardia, in episcopatu uercellensi [639 1Kb] . Malcomus rex Scotie, religiosus iuuenis, obiit. Succedit ei frater eius Willermus. Fulmen cecidit in ecclesia sancti Michelis in turre et in aliis locis, et tamen Deo miserante nichil nocuit. Obiit Robertus abbas Maioris Monasterii  , et successit ei Robertus Blesensis [640 1Kb] .


 1166. Fredericus 15. Ludouicus 29. Henricus 12.

Henricus rex, munitis confiniis inter Anglos et Walenses, et castellis et militibus dispositis, in quadragesima transfretauit in Normanniam. Deinde locutus cum rege Francorum ea que ad pacem sunt; audito etiam quod rex Francorum statuisset de thesauris et redditibus suis, similiter et omnium hominum tam clericorum quam laicorum, qui in sua ditione erant, singulis annis usque ad quinquennium [641 1Kb] de singulis 20 solidis singulos denarios mittere Ierusalem ad defensionem christianitatis: idem rex magnanimus fecit duplicare in omni potestate sua redditum primi anni, reliquis annis permanentibus ad solutionem unius denarii per singulos uiginti solidos. Gualeranus comes Mellenti factus  monachus Pratelli obiit; et successit ei filius eius Robertus, natus ex sorore Simonis comitis Ebroicensis [642 1Kb] . Duxit autem idem Robertus filiam Rainaldi comitis Cornubensis. Obiit etiam Guillermus rex Sicilie et successit ei Guillermus filius eius. Willermus Talauacius, comes Sagiensis, et filius eius Iohannes, et iterum Iohannes nepos  eius, filius Guidonis primogeniti sui comitis Pontiui, concesserunt regi Henrico castrum Alenceium et Rocam Maberie, cum eis que ad ipsa castella pertinent. Et forsitan ideo predictas munitiones perdiderunt, quia malas consuetudines ipsi et eorum antecessores diu ibi tenuerant; quas rex Henricus statim meliorari precipit. Mense Septembri obiit Stephanus episcopus Redonensis. Obiit etiam in Anglia Robertus Batensis episcopus [643 1Kb] . Quia uero obtimates Cenomanici comitatus et Britannice regionis, antequam rex transfretaret, minus obtemperauerant preceptis regine, et ut dicitur, sacramento se obligauerant, ut se communiter defenderent, si aliquis eorum grauaretur: rex ad libitum suum eos et castella eorum tractauit; et congregatis exercitibus  fere de omni potestate sua citra mare, castrum Felgeriarum obsedit, cepit, funditus deleuit. Inde facto conubio de Gaufrido filio suo et Constancia filia comitis Conani Brittannie et de Richemont, comes Conanus concessit regi, quasi ad opus filii sui, totum ducatum Brittanie, excepto comitatu de Gingamp, qui ei accederat per auum suum comitem Stephanum. Rex uero accepit hominium fere ab omnibus baronibus Brittannie apud Toas. Inde uenit Redonis, et per ciuitatem illam, que caput est Brittannie, totum illum ducatum saisiuit. Et quia nunquam uiderat Comborcht neque Dol, postquam in manus eius uenerant, in transitu illa uidit. Causa uero orationis ad Montem sancti Michelis ueniens,  apud genecium illa nocte hospitatus est [644 1Kb] . Illuc uenerunt ad eum Guillermus rex Scotie, et episcopus insularum Man et aliarum 31, que sunt inter Scotiam et Hiberniam et Angliam. Illas 32 insulas tenet rex insularum tali tributo de rege Norwegie, quod quando rex innouatur, rex insularum dat ei decem marcas auri, nec aliquid facit ei in tota uita sua, nisi iterum alius rex ordinetur in Norwegia. Huius regis insularum uenit legatus ad regem Anglie predictus episcopus. Est enim predictus rex consanguineus regis Anglie ex parte Mathildis imperatricis matris sue [645 1Kb] .


1167. 16. 30 13.

In natali Domini fuit rex Henricus Pictauis, et uenit ad eum Henricus filius suus de Anglia. Ante  quadragesimam uenit rex Rothomagum, et mortuo Rotgerio abbate Sancti Audonei, uiro summe religionis, eandem abbatiam dedit Haimerico cellerario Becci. Paulo ante obierant in Anglia Robertus Herefordensis et Robertus Linconiensis episcopi [646 1Kb] . In quadragesima locutus fuit rex Anglorum cum comite Sancti Egidii apud Magnum montem. Post pascha  duxit exercitum militum in Aruernicum pagum, et uastauit terram Guillermi comitis, quia data fide pepigerat stare iusticie, in presentia donni regis, nepoti suo, quem exheredauerat, iuniori uidelicet comiti Aruernensi; sed inueteratus ille dierum malorum rupta fide, transtulit se ad regem Francorum, et seminauit discordias inter eos. Sed et de collectione pecunie deferende Ierusalem, que adunata fuerat Turonis, quam rex Anglorum uolebat mittere per suos nuntios, utpote sumptam in suo comitatu, rex autem Francorum per suos, quia ecclesia Turonensis sua est, suggestione Iocii archiepiscopi Turonensis magna discordia inter Henricum regem Anglorum et Ludouicum regem Francorum  mota est. Combusta est ciuitas Turonensis cum principali ecclesia. Almaricus rex Ierusalem euocatus ab amirario Babilonie, cui confederatus erat, obsedit Alexandriam, que caput est Egypti, et cepit, et reddidit eam amirario, qui pegigit ei singulis annis tributum de eadem ciuitate 50 milia Bizantiorum, exceptis 57 milibus, quos habet de Babilone. Idem etiam rex duxit uxorem neptem Manuel imperatoris Constantinopolitani cum infinitis thesauris.

Circa pentecostem Fredericus imperator Alemanorum, missis exercitibus suis, multos Romanorum occidit, ipse ab eisdem similia recepturus. Circa mensem Iulium per semetipsum Leoninam  Romam obsedit et cepit, et quedam iuxta ecclesiam beati Petri destruxit, scilicet porticum et alia nonnulla. Antipapam etiam Widonem de Creme Romam adduxit, et per manum ipsius uxorem suam imperatricem fecit coronari . Subsecuta est e uestigio ultio diuina. Nam Karolus filius Corradi, qui ante Fredericum imperauerat, consobrinus eius, mortuus est [647 1Kb] , et Rainaldus archiepiscopus Coloniensis cancellarius eius, cuius consilio multa mala faciebat [648 1Kb] , et episcopus Leodiensis, et multi alii tam episcopi quam consules, similiter perierunt. Dicitur enim, quod crassante mortalitate 25 milia hominum de exercitu suo mortui sunt. Longobardie ciuitates, que sunt numero 25, Mediolanum reedificant et ab imperatore deciscunt, preter Papiam  et uercellas [649 1Kb] . In octauis pentecostes rex Anglorum et rex Francorum in uircasino locuturi de pace conuenerunt. Sed primoribus regni Francorum exacerbantibus lenitatem regis Ludouici, nichil profuerunt. Congregauerunt itaque uterque infinitum exercitum de omni potestate sua, et alteruter castella sua muniuerunt. Cum autem rex Francorum aliquantas uillulas in marca, inter Medantam et Pascheium, combussisset, rex Henricus irritatus, licet  multum deferret regi Ludouico, Caluum Montem castrum munitissimum et ditissimum, in quo rex Francorum congregauerat expensas et uictualia ad opus belli, et plurimas uillas in circuitu illius combussit. Quo audito rex Francorum grauiter tulit, et collectis uiribus suis, latos fundos quos Sanctus Audenus habebat in uircasino, scilicet uadum Nigasii et alias uillas, combussit; Andeliacum etiam burgum optimum, qui erat proprius Beate Marie et archiepiscopi Rothomagensis. Nonnulla etiam que pertinebant ad ecclesiam sancte Trinitatis Rothomagensis, uastauit. Sed non defuit festinata uindicta. Eadem namque die multi de exercitu eius cum redirent ad castra, siti, solis feruore, puluere, formidine deficientes expirauerunt. Sic etiam patri  ipsius pridem  acciderat; nam initurus certamen cum Henrico seniore rege Anglorum, in quo inferior fuit, precedenti nocte in eodem uico hospitatus fuerat, et Franci, qui a ferocitate, teste ualentiniano Romanorum imperatore, uocati sunt, ecclesiam beate Marie Andeliaci stabulum equorum suorum fecerant. Unde alii eorum capti, alii uero in fugam elapsi sunt. Mense Augusto tregue sumpte et iurate sunt inter reges Henricum et Ludouicum, usque ad pascha. Inde perrexit rex Henricus in Britanniam, et subdidit sibi omnes Britannos, etiam Leonenses; nam Guihunmarus, filius Heruei uicecomitis Leonensis, cuius filiam comes Guido habebat in coniugium, datis obsidibus submisit se regi,  terrore exanimatus, cum uideret castrum suum munitissimum combustum et captum, et alia nonnulla uel capta, uel reddita. Cum adhuc moraretur rex in Britannia, audiuit nuntium de morte matris sue Mathildis imperatricis. Decessit enim 4 Idus Septembris Rothomagi, et sepulta est Becci. Thesauros infinitos pius filius distribuit ecclesiis, monasteriis, leprosis et aliis pauperibus, pro anima illius. Fecit autem predicta imperatrix monasterium de uoto in Caletensi pago iuxta Iuliam Bonam, et posuit ibi monachos Cistertienses. Fecit et monasteria canonicorum, unum iuxta Cesaris Burgum, et aliud in silua de Goffer. Ad montem etiam lapideum super Sequanam apud Rothomagum, a se inchoatum, multam summam pecunie dimisit.

 Richardus abbas Sancti Petri super Diuam  obiit, et successit Rannerus monachus Cadomi pro eo. Decessit etiam Michel abbas Pratelli  , monachus Becci, et substitutus est pro eo Henricus monacus Becci, procurator hospitum [650 1Kb] . Iocio archiepiscopus Turonensis concordatus est cum rege Anglorum. uenerabilis Hugo abbas Cerasii  humane uite moriendo satisfecit; qui 50 fere annis rexit idem monasterium. Huic successit Martinus  monacus eiusdem loci [651 1Kb] . Regina Alienor transfretauit in Angliam, ducens secum filiam suam Mathildem. In uigilia natalis Domini due stelle ignei coloris, quarum una erat magna, altera parua, apparuerunt in occidente, et erant quasi coniuncte; postea disiuncte sunt longo spatio, et apparere desiuerunt. Natus est Iohannes filius regis Anglorum [652 1Kb] .


1168. Fredericus 17. Ludouicus 31. Henricus 14.

Ad natale fuit rex Henricus Argentomagi, et tenuit ibi magnam curiam in noua aula sua. Mathildis filia regis Henrici cum infinita pecunia et apparatu maximo ducta est in Alemaniam ad sponsum suum Henricum ducem Sansonie [653 1Kb] et Baioarie; quorum  ducatuum unum habebat ex patre suo, alterum ex matre. Pater ipsius fuit Henricus dux, qui fuit natus ex filia Lotharii imperatoris, qui ante Corradum imperauerat. Hic Henricus, scilicet iunior, qui filiam regis Anglorum duxit, super paganos, scilicet Sclauos et uindelicos, tantum adquisiuit, quod fecit ibi tres episcopatus. Obiit [654 1Kb] Terricus comes Flandrensis, cui successit Philippus filius eius, qui iam diu comitatum illum rexerat, cum pater illius iter Ierusalem frequentabat. Stephanus de Filgeriis, capellanus regis Henrici, factus est episcopus Redonensis. Fiscanense monasterium combustum est [655 1Kb] . Mense Februario accidit quoddam mirabile in Cenomanensi pago, castro Freernai, quod castrum est  Roscelini uicecomitis Cenomannorum, qui habet in coniugio Mathildem filiam notham primi Henrici regis Anglorum, materteram secundi Henrici regis Anglorum, ex qua genuit Ricardum, qui ei successit, et Guillermum, cui secundus Henricus rex Anglorum dedit in Brittannia filiam Rollandi de Reus cum terra ipsius. In hac itaque munitione fluuius Sarte, qui preterfluit, fere per horam et dimidiam siccatus est, ita ut calciati siccis uestigiis possent transire, cum antea uix equi absque natatu possent transuadare. Hoc etiam accidit Londonie de Tamensi flumine, tempore primi Henrici regis Anglorum. 14 Kal. Marcii terremotus factus est, et globus igneus uisus est per era discurrere [656 1Kb] .

Pictaui et Aquitani ex maiori parte, id est comes  de Marcha, comes Engolismensium, Haimericus de Lizennioio, Robertus, et Hugo frater eius de Sileio, et alii multi, uoluerunt rebellare contra regem; et incendiis et rapinis pauperum incumbentes, circunquaque crassabantur. Quod rex audiens impiger aduolat; et eorum insanie obsistens, Lizennoium castrum munitissimum cepit, captum muniuit, et uillas eorum et municipia destruxit. Munitis castellis  suis militibus et uictui necessariis, relicta ibi regina cum comite Patricio Salesberiensi, auunculo Rotrodi comitis Perticensis: in octauis pasche inter Paceium et Medantum in Normania, locuturus cum rege Francorum et iniurias suas ab eo expostulaturus, accessit. Siquidem Pictaui ad regem Francorum uenerant, et obsides suos contra regem Anglorum, cuius proprii erant, ei dederant. Unde cum hinc inde grandis altercatio fieret, nec rex Francorum obsides, quos contra iusticiam ceperat, reddere uellet, inducie date sunt usque ad octauas sancti Iohannis. Circa uero octauas pasche dolo, Pictauensium occisus est comes Patricius, et sepultus est apud Sanctum Hilarium. Successit ei filius, natus ex filia Guillermi comitis Pontiui, matre comitisse  de Warenna. Antequam trigue date essent, rex Anglorum submonuerat Eudonem uicecomitem de Purrohoit, qui eatinus umbratico nomine comes uocabatur, et cui tanta bona contulerat, ut ad seruitium et adiutorium suum ueniret; quod ipse renuit et quidam alii de Britannis ei confederati, scilicet Oliuerius filius Oliueri de Dinam, et Rollandus consobrinus eius. Rex itaque non immerito aduersus eos iratus, a capite, scilicet ab Eudone incipiens, uastauit et combussit eius terram, destructo imprimis castello Ioscelini, quod habebat precipuum. Comitatum etiam de Brerech abstulit ei, cuius caput est ciuitas uenetensium, quam rex in manu sua cepit, cuius portum Iulius Cesar mirifice extollendo  collaudat in libro quem scripsit de bello Gallico  ; dimidium etiam Cornubie  ei abstulit. Obsedit etiam castellum Abrai; captum muniuit. uastata igitur Eudonis terra et ad libitum suum redacta, ad terram Dinannensium appropinquans, castrum Hedde a Gaufredo de Monteforti sibi redditum muniuit, et Tintinniacum euertit. Inde Becherel munitionem Rollandi de Dinam firmissimam per aliquot dies obsidens, adhibitis machinis cepit et muniuit. Lehun uero castrum  , in quo Rollandus maxime confidebat, quia erat natura et arte munitissimum, obsedisset, nisi breuitas termini eundi ad colloquium regis Francorum eum urgeret. Tradita itaque terra Rollandi rapinis et incendiis, citra Ricem flumen, eadem egit in  ulterioribus; nam transito amne per Lehun descendens, et aliquas perfundans, monachis Lehunnensibus pepercit. Dinam uero circuiens, quedam destruxit, quedam intacta reliquit. In pago Aletensi eadem gessit. In octauis sancti Iohannis uentum est ad Feritatem Bernardi, ubi de pace inter reges tractatum est, et infecto negocio discessum est. Nam Brittones, sicut et Pictaui, obsides regi Francorum  dederant, et fide interposita paccionem acceperant, quod rex Francorum sine ipsis regi Anglorum non concordaretur. Unde et ipsi Brittanni, conniuentibus quibusdam Cenomanensium, per quorum terram latenter transierunt, colloquio interfuerunt. Munitis autem marchis, ex utraque parte continuata est decertatio usque ad aduentum Domini. Rex uero Henricus caute agens, cognatum suum Matheum comitem Bolonie sibi pacificauit, spondens ei se daturum per annum maximam partem pecunie, pro calumpnia  relaxanda comitatus Moritonii. Habebat enim filiam regis Stephani, qui fuerat comes Moritonii [657 1Kb] . Cum autem idem Matheus ad auxilium regis Anglorum, domini et cognati sui, ueniret,  Iohannes comes Pontiui non permisit eum transire per terram suam; unde necessitate cogente nauali subuectione ad regem cum multis militibus expeditis accessit. Quod rex audiens, rogatu eiusdem Mathei cum bellico apparatu in terram Iohannis perrexit, et uimacensem  pagum uulcano tradens, 40 et eo amplius comburens uillas, uoluntati sue satisfecit. Rex Francorum ueniens latenter ad quoddam municipium Normannie, cognominatum Chesnebrut, illud combussit, et quatuor milites in eo cepit. Quo comperto, rex Anglorum illum insecutus est, multos milites cepit; inter quos etiam senescallum Philippi Flandrensium comitis aduncatus est. Tradidit etiam castellum Hugonis de Nouo Castello flammis et incendiis, uocatum Brueroles, ut combustum  ex re nomen haberet. Hoc etiam fecit Nouo Castello per milites suos, ipso tamen absente. uastata est similiter terra comitis Perticensis ex maiori parte, ipso agente [658 1Kb] . Multa etiam fecit rex Anglie in hac guerra, que non audiuimus, uel si audiuimus, non occurrunt memorie.

Obiit Robertus comes Leecestrie, relinquens filium Robertum, qui accepit cum uxore sua hereditatem de Grentemesnill. Mortuus est autem in Brittannia Herueus de Lehun, cui successit Guihomar filius eius. Nichilominus obiit Rome de Guido Creme antipapa et successit in scismate quidam pseudoclericus, cognominatus Calixtus. Archiepiscopo quoque Senonensi in fata secedente, Willermus electus Carnotensis  ei successit, concesso tamen ei episcopatu Carnotensi per biennium a papa Alexandro. uenit ad curiam regis Henrici Anglorum, Saxonum et Baiocorum dux Henricus gener eius, et magnis ab eo honoratus muneribus in sua rediit. Longobardi edificant ciuitatem haut longe a uercellis, uocantes eam Alexandriam, ad honorem Alexandri pape, sumptis habitatoribus ex singulis ciuitatibus Longobardie.


 1169. Fredericus 18. Ludouicus 32. Henricus 15.

Rex Henricus egit natale Domini apud Argentomagum. Obiit Bernardus episcopus Nannetensis [659 1Kb] In epiphania Domini concordati sunt rex Francorum et rex Anglie. Henricus filius Henrici regis Anglorum, fecit homagium regi Francorum socero suo de Andegauensi comitatu et de ducatu Brittannie, quem rex concessit eidem genero suo. Nam de Normannia fecerat ei antea homagium, et concessit ei rex Francie ut esset senescallus Francie, quod pertinet ad feudum Andegauense. Richardus filius Henrici regis Anglorum fecit homagium regi Francorum de ducatu Aquitanie. Williermus Malet cepit Robertum de Silleio [660 1Kb] . In purificatione beate Marie fuit Henricus filius regis Anglorum Parisius,  et seruiuit regi Francorum ad mensam, ut senescallus Francie. Hanc senescaltiam, uel ut antiquitus dicebatur, maioratum domus regie, Robertus rex Francie dedit Gaufrido Grisagonella comiti Andegauorum, propter adiutorium quod ei impendit contra Othonem imperatorem Alemanie. Dedit etiam ei quicquid habebat in episcopatu Andegauensi. Postea uero cum Gaufridus comes Perticensis et Dauid comes Cenomanensis essent rebelles eidem Roberto regi Francorum, predictus rex Francorum, Gaufrido Grisagonella ferente sibi auxilium, obsedit municionem Moritonie et cepit. Et quia Dauid comes Cenomannorum euocatus a rege ad eum uenire contempsit, dedit rex Gaufrido Grisagonella homagium illius, et ipsam ciuitatem, et quicquid habebat in  episcopatu Cenomannensi. Henricus filius Henrici regis Anglorum fecit homagium Philippo filio Ludouici regis Francorum. Henricus rex Anglie locutus est cum Ludouico rege Francie, apud S. Germanum in Leia. Gaufridus filius regis Anglorum fecit homagium Henrico fratri suo de ducatu Brittannie, iubente patre eorum. Mortuo Hasculfo de Solinneio, successit ei filius suus Gislebertus. Mortuus est etiam Bichardus de Hara, relinquens filias tres [661 1Kb] . Rex Henricus perrexit in quadragesima Wasconiam, et destructis multis castellis, que contra eum erant, uel munitis, comites Engolismensium et illum de Marcha sibi pacificauit, et multos alios qui non erant tanti nominis. Gaufridus filius regis Anglorum  mense Maio uenit Redonis; et Stephanus Redonensis et Autbertus Aletensis episcopi, et Robertus abbas de Monte S. Michelis, et alie religiose persone, receperunt eum cum summa ueneratione in ecclesia sancti Petri. Ibi accepit hominia baronum Brittannie. Rex Henricus fecit fossata alta et lata inter Franciam et Normanniam, ad predones arcendos. Similiter fecerat in Andegauensi pago super Ligerim, ad aquam arcendam, que messes et  prata predabat, quedam retinacula, que torsias uocant, per triginta fere miliaria, faciens ibi edificare mansiones hominum, qui torsias tenerent. Quos etiam fecit liberos de exercitu et multis aliis ad fiscum pertinentibus [662 1Kb] . Obiit Hilarius Cestrensis et Nigellus Heliensis episcopi, et Petrus Gemmeticensis, Richardus Bernaicensis, Siluester Rothonensis abbates. Mense Augusto, pacificatis fere omnibus in Pictauensi pago, Wasconia, Henricus rex uenit in Normanniam, et euocati Brittanni properauerunt ad eum. Catina ciuitas Sicilie terremotu concussa et prostrata est, et multi in ea perierunt [663 1Kb] .

Rex Henricus fecit castrum munitissimum et burgum pergrande iuxta haiam de Malaffre, quod  uocatum est Bealueer. Cum Rogerius Malabranchia dolo cepisset urbem Biteriensem, quam ciues ipsius contra eum tenebant, omnes tam uiros quam mulieres uel suspendio uel alio tormento morti tradidit, et nouis habitatoribus illam inhabitandam tradidit. Siquidem predicti ciues dominum suum Guillermum  . Trencheuel, patrem Rogerii Malebranche, in quadam ecclesia cum filio suo paruo crudeliter occiderant. Rex Henricus fecit Molendina et piscatorias Andegauis in flumine Meduane. Cum Guillermus Geth obiisset in itinere Ierusalem, et comes Theobaldus uellet habere in manu sua Montem Mirabilem et alias firmitates, que fuerant Guillermi Geth, de quibus saisitus  ,  erat Herueus de Iuen, qui habebat in coniugio primogenitam filiam Guillermi Geth, natam ex una sororum comitis Theobaldi; uidens predictus Herueus, se non posse resistere comiti Theobaldo, cum rex etiam Francorum adiuuaret partes comitis Theobaldi, utpote sororius eius: idem Herueus, intercurrente magna pecunia et quibusdam pactionibus, tradidit Henrico regi Anglorum Montem Mirabilem et aliud castrum, scilicet Sanctum Anianum in Biturico. Unde discordia redintegrata est inter regem et comitem.


1170. Fredericus 19. Ludouicus 33. Henricus 16.

Ad natale fuit rex Henricus in Brittannia apud Nannetes. Robertus archidiachonus Nannetensis consensu regis factus est episcopus Nannetensis,  post Bernardum auunculum suum. In quadragesima excessit mare limites suos, unde messes que prope illud seminate erant, in multis locis perierunt a fluctibus absorte. Ossa cuiusdam gigantis in Anglia per alluuionem detecta sunt, cuius corporis longitudo, ut ferunt, 30 pedum erat. In eadem quadragesima transfretauit rex Henricus in Angliam, non  tamen sine discrimine. Sunmerso in mari Gisleberto de Abrincate, Fulco Painel, qui habebat primogenitam sororem eius, successit ei. uicecomites per Angliam, qui exactionibus et rapinis populum afflixerant, a rege correpti sunt. Post pentecosten rex Henricus euocato filio suo Henrico in Angliam, fecit eum coronari in regem, cum magna cleri populique leticia, Lundonie apud Westmonasterium. Hunc inunxit Rogerius archiepiscopus Eboracensis; nam Thomas Cantuariensis citra mare per continuum fere sexennium in Galliis morabatur. Huic consecrationi interfuerunt Gislebertus Lundonensis, Goscelinus Salesberiensis, Walterus Rofensis, Ricardus Cestrensis, Bartolomeus Exoniensis, Hugo Dunelmensis episcopi; Rogerius Wigorniensis in Normannia  morabatur, Henricus Wintonensis et Willermus Noruicensis infirmitate prepediti non affuerunt. Nam Adelulfus Carluiensis, et Robertus Herefordensis, et Robertus Batensis, et Robertus Lincolnensis, et Hilarius Cicestrensis, et Nigellus Heliensis episcopi dormierant in Domino, et adhuc cathedre eorum uacabant. Interfuerunt uero de Normannia Henricus Baiocensis et Frogerius Sagiensis episcopi, qui cum eo uenerant in Angliam. Quidam moleste ferunt, quod archiepiscopus Eboracensis unxerit in regem Henricum iuniorem. Sed nouerint, quod primus Guillermus, qui Angliam armis subegit, ab Alueredo religiosissimo uiro Eboracensi archiepiscopo inunctus et sacratus est, Cantuariensi archiepiscopo intra insulam Britannie manente, Stigando  scilicet a papa excommunicato.

Margarita filia regis Francie, uxor Henrici iunioris regis, in Angliam transiit; nec tunc tamen fuit coronata, quia rex iam coronatus erat, et episcopi discesserant. Iohannes comes Aucensis moritur, et successit ei filius eius Henricus, quem genuerat ex filia Willermi de Albineio  , quem uocant comitem de Arundel. Hic duxit Elizam reginam, relictam Henrici senioris regis Anglorum, ex qua genuit Guillermum primogenitum suum, et Godefridum, et istam comitissam uxorem Iohannis Aucensis, de quo sermo est. In die apostolorum Petri et Pauli terremotus horribilis factus est in transmarinis partibus, quo corruit ciuitas Tripolis, pars  Damasci, Antiochie plurimum. Agareni etiam non fuerunt expertes huius tribulationis; nam Halapre, que caput est regni Loradin, et quedam alie ciuitates Sarracenorum, non euaserunt hanc pestem. Mortuo Willermo comite Niuernensi ultra mare, Matheus frater Philippi comitis Flandrensium, comes Bolonie, duxit uxorem eius  , sororem scilicet  comitisse Flandrensis. Hii itaque duo fratres duas duxerunt sorores, filias Rodulfi comitis uiromandorum, neptes Alienor regine Anglorum ex sorore, callide agentes in retinendo terram Radulfi de Parrona per quemlibet fratrum. Hic Matheus prius habuerat filiam regis Stephani, et susceptis ab eo duabus filiabus, rediit ad religionem, unde inuita recesserat  . Circa Augustum rex Henricus rediit in Normanniam, relicto iuniore Henrico in Anglia. Rex Henricus fecit pacem inter comitem Tedbaldum et Herueum de Iuen. Mense Septembri rex Henricus infirmatus est pene usque ad mortem apud Motam de Ger  , sed miseratione diuina et supplicatione seruorum Dei, quibus se humiliter  commendabat, sopita aduersa ualetudine sanitatem refouet. Egidius Rothomagensis archidiaconus electus est ad episcopatum Ebroicensem, Richardus archidiaconus Constantiensis ad Abrincatensem. Alienor filia regis Henrici Anglorum ad Hispaniam ducta est, et ab Amfurso imperatore solemniter desponsata. Huius imperatoris illa pars Hispanie, que Castella uocatur, regnum est. Huius imperii caput ciuitas Toletum est. Predicto regi propter infirmam etatem---nondum enim adimpleuerat quindecim annos---aduersantur duo reges, Fernandus Gallicie patruus eius, et Amfonsus Nauarie auunculus eius. Mortuo Roberto filio Roberti comitis Glecestrie, Amauricus primogenitus filius Symonis comitis Ebroicensis, iussu et uoluntate Henrici regis Anglie,  duxit primogenitam filiam Roberti comitis Glecestrie. Dederat etiam ante idem rex Hugoni comiti Cestrie cognato suo filiam comitis Ebroicensis, cognatam suam ex parte patris sui. Urbs Cenomannorum flagrauit incendio. Cella etiam sancti uicturii combusta est, sed Deo adiuuante in melius est restaurata.

Henricus rex Anglorum perrexit causa orationis ad Rocam Amatoris  , qui locus in Cadulcensi pago montaneis et horribili solitudine circundatur. Dicunt quidam, quod beatus Amator famulus beate Marie et aliquando baiulus et nutricius Domini fuit, et assumpta piissima Mater Domini ad ethereas mansiones, ipse Amator premonitus ab ea ad Gallias  transfretauit, et in predicto loco heremiticam uitam diu transegit. Quo transeunte et in introitu oratorii beate Marie sepulto, locus ille diu ignobilis fuit, excepto quod uulgo dicebatur ibi beati Amatoris corpus requiescere, licet ignoraretur ubi esset. Anno ab incarnatione Domini 1166, quidam indigena  illius regionis ad extrema ueniens, precepit familie sue, diuina forsitan inspiratione, ut in introitu oratorii corporis sui glebam sepelirent. Effossa itaque terra, corpus beati Amatoris integrum reperitur, et in ecclesia iuxta altare positum, integrum peregrinis illud ostendunt; et ibi fiunt miracula multa et antea inaudita, per beatam Mariam. Ad hunc ergo locum, ut diximus, rex Henricus causa orationis ueniens, quia appropinquabat terre inimicorum suorum, congregata multitudine armatorum tam equitum quam peditum, ad orationem perrexit munitus sicut ad prelium, nulli malum inferens, omnibus et maxime pauperibus in elemosinis largiter prouidens. Thomas Cantuariensis archiepiscopus transfretauit in Angliam. Stephanus comes de Sanceore, frater  comitis Tebaldi, perrexit Ierusalem, ferens secum pecuniam, quam rex Francorum Ludouicus fecerat colligere in adiutorium Ierosolimitane ecclesie. Odo  dux Burgundie nepos eius perrexit cum eo.


1171. Fredericus 20. Ludouicus 34. Henricus 17.

Ad natale fuit rex Henricus ad Bur iusta Baiocum.

Annus millenus centenus septuagenus
   Primus erat, primas quo ruit ense Tomas.
Quinta dies natalis erat, flos orbis ab orbe
   uellitur, et fructus incipit esse poli [664 1Kb] .
Agareni cum multis millibus armatorum uenerunt ab Affrica in Hispaniam. Hamo episcopus Leonensis  crudeliter per consilium, ut dicunt, Guihomari  fratris sui uicecomitis Leonensis et iunioris Guihomari nepotis sui occisus est. Conanus dux Brittannie moritur, et tota Brittannia et comitatus de Gippewis et honor  Richemundie, per filiam comitis Conani, que desponsata erat Gaufrido filio regis Henrici transierunt. Haimericus abbas Sancti Audeni moritur. Henricus rex uenit in quadragesima ad Pontem Ursonis, et ibi per quindecim fere dies demoratus est. Hoc etiam fecit in rogationibus et in pentecoste, cum Guihomarus uenit ad eum et reddidit se ei et sua castella, perterritus multitudine militum et aliorum armatorum, quos rex illo direxerat ad eum comprimendum, nisi regis uoluntati obediret. Sequenti anno canonizatus est sanctus Thomas a papa Alexandro [665 1Kb] . Castrum Pontis Ursonis  combustum est. Urbs Norwicensis similiter combusta est, cum episcopali ecclesia et officinis monachorum. Humbertus comes Morienne misit abbatem Sancti Michelis de Clusa ad Henricum regem Anglie, pro componendo matrimonio inter Iohannem filium regis et filiam suam, offerens ei totam  terram suam. Fuit enim idem comes filius Amati comitis, et ditissimus in possessione urbium et castellorum; nec aliquis potest adire Italiam, nisi per terram ipsius.

Teobaldus comes Carnotensis plures Iudeorum, qui Blesis habitabant, igni tradidit. Siquidem cum infantem quendam in solempnitate paschali crucifixissent ad opprobrium christianorum, postea in sacco positum in fluuium Ligeris proiecerunt. Quo inuento, eos conuictos de scelere, ut supra diximus, igni tradidit, exceptis illis, qui fidem christianam receperunt. Hoc etiam fecerunt de sancto Willermo in Anglia apud Noruiz tempore Stephani regis; quo sepulto in ecclesia episcopali, multa miracula  fiunt ad sepulchrum eius. Similiter factum est de alio apud Glouescestriam tempore Henrici secundi regis. Sed et in Francia, castello qui dicitur Pons Isare, de sancto Ricardo impii Iudei similiter fecerunt; qui delatus Parisius, in ecclesia sepultus, multis miraculis choruscat. Et frequenter, ut dicitur, faciunt hoc in tempore paschali, si oportunitatem inuenerint.

Obiit Guillermus Talauacius comes Pontiui, et successit ei Iohannes nepos suus in comitatu Pontiui, ex Guidone primogenito suo. In terra uero, quam tenebat de rege Anglorum in Normannia et in Cenomansi pago, successit ei Iohannes comes filius eius. Iste duxit filiam comitis Helie, fratris comitis Gaufridi Andegauensis et ducis Normannorum.  Rex Henricus senior fecit inuestigari per Normanniam terras, de quibus rex Henricus auus eius fuerat saisitus die qua obiit. Fecit etiam inquiri, quas terras et quas siluas et que alia dominica barones et alii homines occupauerant post mortem regis Henrici aui sui; et hoc modo fere duplicauit redditus ducatus Normannie. Ris rex Walensium pacificatus est cum rege Anglorum Henrico. Rex Oenus auunculus eius preterito anno obierat, et filii eius regi Henrico subditi sunt. Margarita uxor iunioris regis Henrici transfretauit in Normanniam.

Mense Iulio rex congregauit barones suos apud Argentonium, et cum ibi tractaretur de profectione sua in Hiberniam, legati comitis Ricardi uenerunt ad eum, dicentes ex parte comitis, quod traderet  ei ciuitatem Duueline, et Waterford, et alias firmitates suas, quas habebat causa uxoris sue, que fuerat filia regis Duuelinensis, qui iam obierat. Rex itaque audito hoc nuncio, mandauit comiti, quod redderet ei terram suam in Anglia et in Normannia, et planam terram in Hibernia, quam acceperat cum uxore sua; et concessit ei, ut esset comestabuli uel senescallus tocius Hibernie. uenerabilis Henricus episcopus Wintoniensis et abbas Glastonensis decessit in fata. Iste multa bona fecit ecclesie  Wintonensis, in ornamentis auri et argenti et sericarum uestium. Diuicias etiam suas ecclesiis et pauperibus larga manu distribuit. Ad augmentum uirtutum etiam suarum, per aliquantulum temporis ante mortem suam lumine corporali priuatus fuerat. Mense Augusto rex transiuit in Angliam, et aggregatis tam militibus quam sumptibus, que ad tantam expeditionem erant necessaria uigilia beati Luce euangeliste transiuit in Hiberniam . Quam autem prospere transfretauit, applicuit, receptus sit, littere quas ad regem Henricum filium suum misit, indicant.


1172. Fredericus 21. Ludouicus 35. Henricus 18.

Henricus rex iunior ad natale fuit ad Bur iuxta Baiocum; et quia tunc primum tenebat curiam in  Normania, uoluit ut magnifice festiuitas celebraretur. Interfuerunt episcopi, abbates, comites, barones, et multa multis largitus est. Et ut appareat multitudo eorum qui interfuerunt: cum Willermus de Sancto Iohanne Normannie procurator, et Willermus filius Hamonis senescallus Brittannie, qui uenerat cum Gaufrido duce Brittannie domino suo [666 1Kb] , comederent in quadam camera, prohibuerunt, ne quis miles comederet in eadem camera, qui non uocaretur Willermus; et eiectis aliis de camera remanserunt 117 milites, qui omnes uocabantur Willermi, exceptis plurimis aliis eiusdem nominis, qui comederunt in aula cum rege [666* 1Kb] . Henricus dux Saxonum et Baiacorum, gener Henrici regis Anglorum,  perrexit Ierusalem cum magno comitatu militum, et magna ibi incepisset, et forsitan incepta perfecisset, nisi rex et templarii obstitissent. Thesauros tamen, quos secum portauerat, larga manu distribuit pauperibus et ecclesiis Sancte Terre. Post pascha rex audiens, duos legatos, Albertum et Theodinum, ex parte donni pape Alexandri ad se missos pro causa pie memorie Thome quondam Cantuariensis archiepiscopi, cum esset in Hibernia, citissime uenit de Hibernia in Angliam, de Anglia in Normanniam; et premissis ad eos honorabilibus personis, locutus est cum eis, primo Sauigneii, postea Abrincis, tercio Cadomi, ubi causa illa finita est, sicut littere, publice testantur, que inde facte sunt, et a multis personis que illuc conuenerant,  retinentur  . Rex Henricus locutus est cum rege Francorum, et misit suum regem iuniorem in Angliam, ut Margarita filia regis Francie uxor eius consecraretur in reginam. Hanc inunxerunt ex consilio regis Francie Rotrodus archiepiscopus Rothomagensis et Egidius episcopus Ebroicensis, et coronauerunt regem et uxorem eius. Circa festum sancti Michelis congregauit rex episcopos Normannie et Britannie, et uenit ipse et legati Abrincis, tractaturi de ecclesiasticis negociis; sed obsistente regis infirmitate parum profecerunt. Huius conuentus  causa uenerunt usque ad Montem ad nos honorabiles persone multe, inter quas fuerunt religiosissimi uiri, dominus Stephanus Cluniacensis et dominus Benedictus Clusinus abbates; et mutua uice societatem suam nobis et sibi nostram impendimus, sicut littere eorum, que a nobis habentur, et nostre que ab ipsis asportate sunt, testificantur. Hoc etiam fecerat nobis pie memorie Willermus uizeliacensis abbas in capitulo uezeliacensi; et cum his tribus ecclesiis, scilicet Cluniacensi, Clusensi, uizeliacensi, habemus specialem societatem, et multum nobis et illis placentem. Circa festum sancti Martini uenit iunior rex cum uxore sua de Anglia, et locuti sunt cum rege Francorum, ipse apud Gisorz, ipsa uero  apud Caluum Montem; quos rex letissime suscepit sicut filios suos.


1173. Fredericus 22. Ludouicus 36. Henricus 19.

Rex Henricus cum regina Alienor egit natalem Domini apud Chinum regaliter. Iunior uero rex cum uxore sua Margarita eandem festiuitatem apud Bonam uillam celebrauit. Exinde secutus est patrem suum in Andegauensem pagum, moraturum in illis partibus usque ad purificationem beate Marie, quando rex debebat loqui cum rege Arragonie et cum comite de Morienna et cum comite de Sancto Egidio, pro causa Tolose [667 1Kb] . Guillermus abbas Radingensis factus est archiepiscopus Burdegarensis. Comes de Sancto Egidio  pacificatur cum rege Anglie de Tolosa, facto sibi humagio et Ricardo  filio suo duci Aquitanorum. Promisit ei se daturum equos magni precii, quotannis 40; et si necesse habuerit, inueniet ei unoquoque anno ad seruitium suum per 40 dies 100 milites. In quadragesima, quia rex Henricus senior remouerat a consilio et famulatu filii sui Asculfum de Sancto Hylario et alios equites iuniores, ideo ille iratus recessit a patre, et uenit Argenthomagum, et recessit inde noctu, pergens ad regem Francorum, nescientibus ministris suis, quos pater suus seruitio suo deputauerat. Quem secutus est comes Robertus Bellenti, relinquens castella sua sine custodibus; que rex Henricus occupauit. Comes etiam Cestrie Hugo a Sancto Iacobo Galliciensi rediens, secutus est eum;  et Willermus Patric senior, et tres filii eius, et multi alii minoris nominis; quorum omnium domos et uirgulta et siluas rex euertit. Similiter regina Alienor et filii sui, Ricardus comes Pictauensis et Gaufridus comes Britannie, alienati sunt ab eo.

Feria 4 ante cenam Domini prior Cantuariensis et alie persone honeste uenerunt ad Sanctam Barbaram in episcopatu Luxouiensi, ad regem Henricum et ad legatos Romanos Albertum et Theodinum; et  elegerunt Rogerium abbatem Becci ad archiepiscopatum Cantuariensem. Ille uero pretendens infirmitatem suam, noluit adquiescere electioni eorum. Qui inde redeuntes in Angliam, conuocatis episcopis et aliis religiosis personis, elegerunt in archiepiscopum Ricardum priorem de Duuira monachum suum. Ricardus etiam archidiaconus Pictauensis electus est ad episcopatum Wintoniensem; Gaufridus filius regis Henrici naturalis, archidiaconus Lincoliensis, ad Lincoliensem; Gaufridus Ridel archidiaconus Cantuariensis ad Eliensem; Robertus Foliot archidiaconus Lincoliensis ad Herefordensem; Ragnerius [668 1Kb] Lumbardus archidiaconus Salesberiensis ad Batensem; Goscelinus decanus Cistrensis ad Ciscestrensem. Posita autem die, qua  consecraretur electus Cantuariensis et consecraret eque alios electos, in generali conuentu episcoporum et aliorum qui conuenerant, prior Cantuariensis protulit litteras Henrici regis iunioris, in quibus dicebat eos non esse sacrandos; et si quis imponeret eis manus, inuitabat eum ad audientiam domni pape. Et ita infecto negocio recesserunt unusquisque ad propria. Prior Wintoniensis factus est abbas Glastonie.

Post pascha Bernardus de Feritate uertit se et castellum suum regi iuniori. Similiter Galerandus de Ibera, Goscelinus Crispinus, Gillebertus de Tegulariis, Robertus de Monteforti, Radulfus de Faie, Gaufridus de Lizenone, Hugo de Sancta Maura et ipsius filius, et Willermus camerarius de Tancharuilla  ueniens de Anglia. Philippus comes Flandrensis cepit castrum de Aubimare  , et in eodem comitem Willermum dominum ipsius castri, et comitem Simonem  . Inde comes Aucensis Henricus subdidit se et castella sua regi iuniori et comiti Flandrensi. Post festum sancti Iohannis rex Francorum Ludouicus, coadunatis baronibus suis ex omni regno suo, obsedit castrum uernolum fere per unum mensem. In quo exercitu, ut dictum est a nonnullis, fuerunt septem milia militum, excepta reliqua multitudine. Quibus restiterunt uiriliter Hugo de Laci et Hugo de Bello Campo constabuli ipsius castri et milites eis subditi cum burgensibus. Iunior rex Henricus et Philippus comes Flandrensis  et Matheus frater eius comes Bolonie obsederunt nouum castrum, quod dicitur Dringcurt, cum magno exercitu. Cui castro preerant Doun Bardulfus et Thomas eius frater. Qui cum uidissent, se non posse resistere crebris assultibus eorum et suffossioni murorum, acceptis induciis perrexerunt ad regem Anglie dominum suum, nunciantes ei, quod non poterant resistere uiribus inimicorum. Quare concessit eis rex, ut castrum redderent comiti Flandrensi. Matheus comes Bolonie, frater Philippi  comitis Flandrensis, ex uulnere quod accepit in obsidione castri Dringourt, mortuus est. Unde comes Flandrensis frater eius dolens, accinxit militaribus armis Petrum fratrem suum, qui electus erat ad episcopatum Kamaracensem. 3 Idus Augusti uir religiosissimus donnus Stephanus abbas Cluniacensis uiam uniuerse carnis ingressus est  ; et successit ei Radulfus prior de Caritate  , consobrinus comitis Theobaldi. Obiit etiam Rogerius comes de Clara; cui successit Gillebertus filius eius, qui duxit filiam Guillermi [669 1Kb] comitis Glecestrie.

Rex Henricus, contracto magno exercitu tam equitum quam peditum, uenit Britolium, uolens  hominibus suis in uernolio a rege Francorum Ludouico obsessis ferre auxilium. Quod cum rex Francorum audisset, usus consilio sapientum, a castro recessit, relicta multa parte impedimentorum et uictualium. Rex Henricus, conuocatis baronibus Britannie, exegit ab eis sacramentum sue fidelitatis. Quod cum alii utcunque obseruarent, Radulfus de Fulgeriis  infideliter agens, uocatus a rege parere noluit; sed castellum de Fulgeriis, quod ipse rex prius destruxerat, cepit reedificare. Quod audiens Hasculfus de Sancto Hylario et Willermus Patric et tres filii sui, leti effecti per diuerticula uenerunt ad eum. Comes etiam Cestrie  et comes Eudo  secuti sunt eos. Cum rex Anglorum Henricus misisset Brebenzones suos ad deuastandam  terram Radulfi de Fulgeriis, et hoc ex magna parte fecissent, magna pars eorum, qui uictualia ad exercitum deferebant, cum non haberent ducem neque protectorem, occisa est inter Sanctum Iacobum et Fulgerium a militibus Radulfi de Fulgeriis. Radulfus de Fulgeriis castrum sancti Iacobi tradidit incendio; similiter castrum Tilioli  . Rex Henricus latenter ueniens Fulgerium, ut interciperet Radulfum, audito eius aduentu fuge petiit remedium. Predam tamen tantam, quantam aliquis in nostro uix uiderat, regis homines ceperunt. Siquidem Radulfus de Fulgeriis preceperat hominibus de omni terra sua, quod equos et armenta et pecudes et omnem substantiam suam ducerent in  suam forestam; sed antequam intrarent nemoris latibula, ab inimicis intercepta sunt, et omnia sua amiserunt. Radulfus de Fulgeriis, delinitis custodibus precio et precibus, qui custodire debebant castrum de Cumburc et ciuitatem Dolensem ad opus regis Anglie, cepit illas munitiones. Quod rex audiens, misit Brebenzones suos et quosdam de militibus suis ad eorum auxilium, si necesse haberent.  Quibus obuiauerunt comes Cestrie, Radulfus de Fulgeriis, Hasculfus de Sancto Hylario, Willermus Patric, et uniuersi milites de terra Radulfi de Fulgeriis, cum magna multitudine peditum. Qui quasi in momento dispersi, milites se fuge tradiderunt, et multi de plebe occisi sunt. Comes uero Cestrie, et Radulfus de Fulgeriis, et 60 milites cum eis, cum non possent effugere, quia inimici eorum obstruxerant uiam fugiendi, incluserunt se in turri, excepto Hasculfo de Sancto Hylario et Willermo Patric et quibusdam aliis, qui capti ducti sunt ad Pontem Ursonis. Itaque obsessa est turris Doli a Brebenzonibus et militibus regis et plebe Abrincantina. Comes uero Eudo cum uenisset de Francia, noluit morari cum Radulfo de Fulgeriis, sed abiit in Porret,  et firmauit castellum Goscelini, et cepit castellum Ploasmel. In sequenti opere potest uideri probitas, industria et agilitas regis Anglie Henrici. Audiuit nuntium de obsessione turris Doli, cum esset Rothomagi, nocte precedente diem Mercurii. Ipso uero die Mercurii, cum iam lux esset, recessit a Rothomago, et uenit Dolum sequenti die circa terciam, et obsedit turrim. Et cum preparasset machinas ad turrem capiendam, inclusi sibi prouidentes reddiderunt turrim et se ad uoluntatem regis. Inde rex misit eosdem per firmitates suas, ut ibi custodirentur. Quosdam uero, acceptis obsidibus, secum retinuit sub libera custodia.

Comes Robertus de Leccestria uolens turbare regnum Anglie, ipse et uxor eius et Hugo de Nouo  Castello consobrinus eius, cum multis militibus transfretauit in Angliam. Sed interceptus ipse et uxor eius et Hugo de Nouo Castello, capti sunt a fidelibus regis iuxta Sanctum Edmundum, et custodie traditi; et multi Flandrensium ibi occisi sunt, et multi alii capti et occisi; et forsitan ideo quia rapinam exercuerant in terra sancti Edmundi regis et martyris, quod non licuit alicui impune. Radulfus de Fulgeriis dedit obsides regi Anglie pro se filios suos, Iuellum et Willermum. Ipse uero nullatenus adquieuit, ut se potestati regis traderet, sed fugiendo per nemora delitescit. Gaufridus de Pentio, et Bonus abbas de Rugeio, et alii exhereditati de Media et de Andegauensi pago, et Radulfus de  Haia Normanus, de nemoribus infestant terram regis, carentes munitionibus castellorum. Siquidem Brebenzones regis destruxerant castrum Quirce  , sicut ante pessumdederant Fulgerium, et ceteras munitiones Radulfi. Robertus de uitreio obiit, et successit ei filius suus Andreas, natus ex sorore Rollandi de Dinam. Idem uero Rollandus, quia carebat alio herede fecit heredem alium  nepotem suum Alanum de omni terra sua, in presentia regis.


1174. Fredericus 23. Ludouicus 37. Henricus 20.

Rex Henricus egit natale Domini in Baiocensi pago apud Burum. Guillermus episcopus de Trigel  humane uite finem fecit, cui successit Iuo Brito, archipresbiter Turonensis. In loco etiam Haimonis episcopi Leonensis electus est quidam archidiaconus eiusdem ecclesie, non canonice, sed simoniace; et cum haberet gratiam tam cleri quam populi, non promeruit consecrationem, impediente morte Iocii archiepiscopi Turonensis; in cuius loco elegerunt Turonenses clerici decanum ipsius ecclesie Bartholomeum, iuuenem strenuum et genere nobilem.  Guillermus Patric iunior moritur Parisius, et Guillermus Patric pater eius, cui successit Ingerrannus Patric filius eius, qui duxit filiam Richardi filii comitis. Obiit abbas Sancti Florentii  , et successit ei Radulfus Normannus [670 1Kb] . Similiter satisfecit uite humane Nutritus reclusus, uir honestus et magne religionis, ad cuius tumulum, ut quidam dicunt, qui est iuxta ecclesiam sancte Marie Ardeuonensis, Deus magnificatur in curatione infirmorum. Obiit etiam anno superiore Hamo de Landecop monachus Sauiniensis, qui propter religionem et bona opera in pauperes carus erat Deo et hominibus. Archiepiscopus Tarentasie  , qui fuerat monachus de ordine Cisterciensi, per quem in nostris temporibus in exhibitione miraculorum Deus benedicitur,  cum abbate Cisterciensi Alexandro missus a donno papa uenit ad regem Francorum, pro reformanda pace inter regem Anglie Henricum et filium eius regem iuniorem; sed impedientibus hominum peccatis, parum profecit. Circa pascha Ricardus electus Cantuariensis, qui anno superiori perrexerat Romam, a papa Alexandro sacratus est Anagnie. Raginerum [671 1Kb] electum Batensem, socium eius, sacrauit archiepiscopus Tarentasie. Due regine ducuntur in Angliam.

Circa idem tempus Ludouicus rex Francorum congregauit Parisius omnes barones regni sui, qui ei parebant, et cum eis habuit secretum ministerii sui. Iurauerunt ergo comes Flandrensis, comes  Theobaldus, comes de Claromonte et multi alii, quod transfretarent cum iuniore rege in Angliam circa festum sancti Iohannis, et pro posse suo subiugarent ei idem regnum. Alii uero qui remanebant, iurauerunt quod cum exercitu per Normanniam pergerent, et quecumque castella possent, caperent, et patriam uastarent, aut urbem Rothomagum obsidione cingerent. Quod et fecerunt, parum proficientes. Rex autem Henricus senior, qui multos de baronibus Francie oberatos habebat et magnis obsequiis  et donis eos sibi familiares fecerat, hoc cognito per eos, castella sua que erant in finibus Normannie iuxta Franciam, armis, militibus et uictualibus muniuit. Remouit etiam quosdam custodes castellorum, ne aliquam sibi fraudem facerent per receptionem inimicorum suorum et longam moram. Inde locutus cum baronibus Normannie, eos admonuit, obsecrauit, ut uiriliter agerent, et rememorarentur, quod parentes eorum multoties Francos a finibus suis turpiter eliminassent. Inde assumptis paucis, immo fere nullis de baronibus Normannie, cum Brebenzonibus suis transiuit in Angliam. Qua autem humilitate sepulcrum beati martyris Thome uisitauerit, notandum est. Ut autem uidit ecclesiam Cantuariensem, desiliens equo, in ueste lanea et  nudis pedibus pedes usque ad illam per paludes et acuta saxa cum summa deuotione perrexit. In oratione ad sepulcrum gloriosi martyris in lacrimis tam deuotus extitit, ut uidentes ad lacrimas cogeret. Feria sexta illuc uenerat, et inpransus tota nocte ibi uigilauit. Mane autem facto, in capitulum monachorum pergens, subdit se uerberibus eorum, imitatus Redemptorem, qui dorsum suum dedit ad flagella. Sed ille fecit propter peccata nostra, iste propter propria. Eadem autem die, qua recessit a sancto loco, captus est Guillermus rex Scotie apud Anuich a baronibus Eboracensibus; qui rex tota estate cum Rogerio de Moubrai et aliis complicibus suis uastauerat septemtrionales partes Anglie, pertingentes ad Scotiam. Quarta feria sequenti audiuit  rex nuntium tanti gaudii. Rex Henricus exhilaratus tanto nuntio, facta pace cum comite Hugone Bigoth, et positis in firma custodia Guillermo rege Scotie et Rogerio comite Leecestrie, cum comitibus suis transfretauit in Normanniam, relinquens Angliam in pace, quam fere perditam in triginta diebus recuperauerat. ueniens itaque Rothomagum, misit marchisos suos Walenses trans Sequanam, ut uictualia que ueniebant ad exercitum Francorum, in nemoribus diriperent. Franci igitur ex una parte timentes regem, ex alia Walenses, de pace locuturi ad regem conueniunt. Unde rex exhilaratus terminum de pace inter eos reformanda posuit ad natiuitatem sancte Marie apud Gisorz. Quo termino elapso, ex  utraque parte conuenerunt; sed nichil profecerunt, nisi quod alium terminum circa festum sancti Michelis posuerunt inter Turonum et Ambasium. Quo loco, Deo fauente, pax prouenit, et filii regis tres se patri suo humiliter subdiderunt, et rex Francorum et comes Flandrensis firmitates quas ceperant in Normannia, regi Anglie reddiderunt. Ego uero pacem istam ascribo Domine nostre Iesu Christi genitrici, quia in uigilia assumptionis eius uniuersus exercitus ab obsidione recessit, et ciues Rothomagenses  letum diem egerunt in ecclesia ipsius, sicut debebant, ab obsidione liberati.

Post festum sancti Iohannis moritur Ammaricus rex Ierosolimitanus, et successit ei Baldewinus quartus filius eius. Obiit etiam Loradin rex Alaprie, et successit ei filius natus ex sorore comitis Sancti Egidii, quam acceperat captiuam in itinere Ierosolimitano. Ipsa uero et filius, assumptis induciis usque ad septem annos, promiserunt se daturos plurimam summam auri regi Ierosolimitano. Saraguntat nepos ipsius Loradin occidit Amulanium Babylonie, et factus est princeps Babylonie et Alexandrie. Mortuo Drogone abbate Sancte Trinitatis, successit ei Guillermus de Esperuila, monachus  Becci, prior de Euermo. Mortuo etiam Roberto abbate Cormeliensi, successit ei Hardewinus monachus Becci, prior sancti Theodemiri [672 1Kb] .


1175. Fredericus 24. Ludouicus 38. Henricus 21.

Rex Henricus egit natale Domini apud Argenthomagum. Fredericus imperator Alemannorum, cum uxore et liberis et cum maximo exercitu ueniens in Italiam  , obsedit Alexandriam usque ad pascha  , nichil proficiens, sed multa detrimenta sustinens. Guarinus de Gelardun, abbas Pontiniacensis, factus est archiepiscopus Bituricensis, sicut abbas, qui idem monasterium ante illum rexerat  , factus fuerat archiepiscopus Lugdunensis. Circa pascha iunior rex pacificatus est cum  patre suo, accepto ab eo et fratribus suis sacramento, quod uoluit. Inde rex misit ducem Ricardum filium suum in Aquitaniam; et Gaufridum filium suum comitem Britannie in Britanniam, assignans ei Rollandum de Dinam, ut esset procurator terre sue. Fredericus imperator Alemannorum recessit ab Alexandria, et tractatum fuit de reformanda pace inter domnum papam et ipsum; sed imperator noluit adquiescere paci stante Alexandria, quam Longobardi noluerunt subuertere, et ita pax remansit. Ipse uero adhuc moratur Papie, non ualens procedere nec reuerti. Gaufridus dux Britannie ea que comes Eudo habebat de dominio suo, scilicet uenetum, Ploasmel, Aurai, medietatem Cornubie, reuocauit in dicionem suam. Post pascha rex Henricus  et filius suus rex iunior, transfretauit in Angliam. Quia uero clerici et laici, barones et milites, ceperant de ceruis suis sine ipsius licentia, emunxit eos multo argento. Rex Scotie pacificatus est cum rege Anglie hoc modo. Fecit ei homagium et ligantiam de omni terra sua, ut proprio domino; et concessit, ut omnes episcopi terre illius, qui sunt numero decem, et abbates et comites et barones hoc idem facerent.  Episcopi uero et abbates homagium non fecerunt; sed sacramento se constrinxerunt, se hoc obseruaturos, et quod forent subditi ecclesie Eboracensi et archiepiscopo, et illo irent causa sacrandi, quociens necesse esset. Insuper rex Guillermus tradidit munitiones suas, scilicet Rocheburc et Castrum Puellarum et tertium [673 1Kb] , regi Anglie, qui posuit in eis custodes suos; quibus etiam rex Scotie inueniet necessaria. Preterea rex Anglie dabit honores, episcopatus, abbatias, et alios honores in Scotia, uel ut minus dicam, consilio eius dabuntur. Prior Cantuariensis factus est abbas de Bello; Petrus prior Montis Acuti, Hyde; prior Bermendesie, Abbendonie; prior Wintonie, Westmonasterii. De quibusdam minutaribus abbatibus tacemus. Iohannes  Oxenefordie, decanus Salesberiensis, electus est ad episcopatum Norwicensem. Obiit Raginaldus comes Cornubie, prioris Henrici regis filius naturalis, et sepultus est Radingie. Comitatum Cornubensem et totam terram, quam habebat tam in Anglia quam in Normannia et in Walis, retinuit rex in manu sua, ad opus Iohannis filii sui iunioris, excepta parua portione, quam dedit filiabus ipsius comitis. Robertus abbas Montis, scriptor horum temporum, pergens in Angliam promeruit a donno rege cartam et sigillum omnium elemosinarum ecclesie Montis, que date fuerant predicte ecclesie usque ad presens tempus et dabuntur in futurum [674 1Kb] . Richardus filius comitis Glecestrie obiit, et successit ei Philippus filius eius, natus ex sorore Roberti de Monte Forti.  Obiit etiam Henricus, frater Lodouici regis Francorum, archiepiscopus Remensis. Similiter comes Niuernensis  . Et quod dolendum est, et tacendum nisi ob memoriam iusti uiri, abbas Clareuallensis Girardus a quodam pseudomonacho eiusdem ordinis nocte cultro ter appetitus, letaliter uulneratus est. Per triduum tamen quod superuixit, confessionem, penitenciam et sacramenta corporis Christi suscipere promeruit [675 1Kb] . Richardus archiepiscopus Cantuariensis congregauit magnum concilium in Anglia, ciuitate Lundonensi. Et adhuc uetus querela de primatu Britannie inter ipsum et Rogerium archiepiscopum Eboracensem perseuerat. Similiter Bartholomeus archiepiscopus Turonensis concilium  habuit cum episcopis Britannie Redonis. Hugo Petri Leonis, legatus sedis Romane, transit in Angliam [676 1Kb] .


1176. 25. 39. 22.

Nix et gelu durauerunt a natiuitate Domini usque ad purificationem beate Marie. Obiit Richerius de Aquila, et successit ei Richerius filius eius. Obiit Richardus comes de Streguel, filius comitis Gisleberti,  relinquens paruulum filium ex filia regis Duueline. Iste adquisiuit quasdam ciuitates in Hibernia, scilicet Duuelinam et Wacrefelth et alias, quas Henricus rex Anglorum, cum in eandem insulam pergeret, accepit in manu sua. Hibernenses promiserunt regi Henrico tributum de omni insula, scilicet de unaquaque domo corium bouis uel duodecim argenteos. In uigilia pasche circa meridiem factus est uentus uehemens, dissipans domos et siluas eradicans [677 1Kb] .


1177. Fredericus 26. Ludouicus 40. Henricus 23.

In septimana pentecostes Longobardi, maxime Mediolanenses, debellauerunt exercitum Frederici imperatoris Alemannorum, qui tunc morabatur in Papiensi urbe. Ipse uero uix fugiendo euasit. Guillermus,  frater comitis Thebaldi archiepiscopi Senonensis et episcopus Carnotensis, translatus est ad Remensem archiepiscopatum; et successit ei Senone prepositus Autisiodorensis et archiepiscopus Senonensis, Guido nomine. In Carnotensi urbe Iohannes Salesberiensis, uir honestus et sapiens, qui prius fuerat clericus Thebaldi Cantuariensis archiepiscopi, et postea sancti Thome martyris, successoris eiusdem Theobaldi. Mortuo episcopo Beluacensi  , successit ei Philippus, filius comitis Roberti, fratris regis Francorum. Guillermus rex Sicilie, ducatus Apulie, principatus Capue, per honorabiles legatos requisiuit Iohannam filiam Henrici regis Anglorum in uxorem, et accepit. Obiit Rogerius abbas Gemmeticensis, monachus Becci. Obiit etiam Radulfus abbas  Salmuriensis, cui successit Manerius sacrista eiusdem loci. Obiit etiam Guillermus de Curceio, relinquens paruulum filium ex filia Richerii de Aquila. Cessit etiam in fata Willermus de Albineio, quem uocabant comitem d'Araundel, relinquens filios quatuor, scilicet Guillermum de Albineio primogenitum, et alios tres natos ex Aeliza regina, uxore primi Henrici regis Anglorum. Qui Guillermus duxit relictam Rogerii comitis de Clara, filiam Iacobi de Sancto Hilario cum omni terra, quam idem Iacobus habuerat in Anglia.

Philippus comes Flandrensis accepta cruce Domini cum magna manu militum perrexit Ierusalem. Hasculfus de Sancto Hilario perrexit Ierusalem, et peregre mortuus est. Petrus frater Philippi comitis Flandrensium, accepta comitissa Niuernensi  ,  que fuerat uxor domini Issoldunensis castri  , mortuus est  , et ideo forsitan, quia miliciam spiritualem, id est clericatum, dimiserat, utpote qui fuerat electus ad episcopatum Cameracensem, relicta spirituali milicia miles seculi factus fuerat. Hic ex eadem comitissa genuit unam filiam. Quam comitissam  cum eodem comitatu  accepit comes Robertus, filius comitis Roberti, fratris Ludouici regis Francorum; et ita facta est quadrigama. Obiit uenerabilis uir Robertus abbas Maioris Monasterii, et successit ei Petrus, monachus eiusdem loci. Deposito  Radulfo abbate Cluniacensi, consobrino comitis Thebaudi, Gauterius prior Sancti Martini de Campis successit ei, et ille exabbas factus est iterum prior Caritatis. Cessit etiam in fata Robertus de Blangeio, uir honestus et religiosus, monachus Becci et abbas Sancti Ebrulfi. Nichilominus etiam satisfecit humane uite Osbertus abbas Lire, cui successit frater eius Gauterius iunior; sicut et ipse successerat seniori fratri suo Guillermo; quod uix aut nunquam inuenies, ut tres fratres sibi inuicem  succedant in regimine alicuius ecclesie. Obiit Hugo Bigot comes, et successit ei Rogerius filius eius. Rogerius de Cripta, monachus Sancte Trinitatis Cantuariensis, factus est abbas Sancti Augustini, eiecto Clarenbaudo electo illius monasterii, qui noluit accipere benedicfictionem a Sancto Thoma, et ideo elongata est ab eo. Quinta feria in cena Domini occisus est Sanctus Guillermus a Iudeis Parisius, qui concremati sunt igne. Benedictus prior Cantuariensis factus est abbas de Burc. In estate et autumpno fuit maxima siccitas, unde et satio terre, messis et fenum ex maiori parte periit, et collectio messium et uindimiarum solito cicius euenit. 9 Kalendas Augusti concordati sunt donnus papa Alexander et Fredericus imperator Romanus in ciuitate  uenetie, in domo patriarche ipsius ciuitatis. Mense Augusto Henricus rex Anglorum senior et Gaufredus dux Britannorum, filius eius, cum maximo apparatu transfretauerunt in Normanniam, quibus obuiauerunt iunior rex Henricus et Ricardus dux Aquitanorum, filius eius, cum multis baronibus, cum gaudio magno ethonore Rex Henricus assumptis filiis suis Henrico iuniore et Richardo duce Aquitanorum, et congregatis baronibus suis apud uadum sancti Remigii, cum rege Francorum loqutus est ea que ad pacem sunt, et de susceptione crucis ad seruicium Dei. Inde donnus rex misit filium suum comitem Britannie cum ceteris Britonibus ad expugnandam superbiam Guihomari de Leons. Mauricius episcopus Parisiensis iam diu est quod multum laborat  et proficit in edificatione ecclesie predicte ciuitatis, cuius caput iam perfectum est, excepto maiori tectorio. Quod opus si perfectum fuerit, non erit opus citra montes, cui apte debeat comparari. Mortuo Waleranno filio Guillermi Lupelli, turris Ibreii uenit in manum domni regis, quam multum  cupierat; quam nec pater eius, nec auus habuerunt.

Rex Henricus perrexit in Bituricensem pagum, et accepit in manu sua castrum Radulfi de Dolis, quia erat de feudo eius, et filiam unicam domini eiusdem castri, cum tota hereditate ipsius, quam dicunt quidam tantum ualere, quantum ualet redditus totius Normannie. Isoldunense etiam castrum cum omnibus pertinentiis suis, quia Odo dominus eiusdem castri nuper decesserat et paruulum filium reliquerat, et ad comitatum Andegauensem pertinebat, barones, qui illud custodiebant, obtulerunt ei: quod noluit recipere, quia non habebat heredem, quem dux Burgundie, quia cognatus eius erat, furtim abstulerat.  Castrum etiam munitissimum et arte et natura Turonium, uicecomes eiusdem castri reddidit ei. Totam etiam terram comitis de Marcha rex Henricus 6 milibus marcis argenti emit, ualentem, ut idem rex dixit, 20 milia marcas argenti. Episcopus Lemouicensis  , qui erat comes eiusdem ciuitatis, cum per decennium uixisset in cecitate, mortuus est. Castrum etiam iuxta predictam ciuitatem situm, in quo requiescit sanctus Martialis in monasterio suo, Richardus dux Aquitanorum abstulit uicecomiti eiusdem castri  ; et merito, quia adiuuabat partes comitis Engolismensium  , qui infestabat ipsum ducem. Obiit Ruaudus uenetensis episcopus, uir religiosus, monachus Cistertiensis. Guihomarus de Leion uenit ad domnum regem,  promittens se de omni terra sua facere uoluntatem eius. Iarnagem de Roca reddidit idem castrum domno regi et comiti Gaufrido filio eius. Sicut fuerat in estate maxima siccitas, ita fuit hieme maxima inundatio aquarum. Hoc anno circa festiuitatem sancti Iohannis multi summersi sunt in fluminibus. In mari etiam multe naues perierunt, inter quas una, que portabat Gaufridum prepositum de Beuerle, nepotem Rogerii archiepiscopi Eboracensis, cancellarium regis iunioris, et alios multos nobiles, aput Sanctum ualericum periit. Perierunt preterea naues multe, que afferebant uinum de Pictauensi pago, ut quidam dicunt, fere triginta uel eo amplius. In festiuitate sancti Martini canonici Dolenses elegerunt in archiepiscopum Rollandum decanum  Abrincensem, uirum religiosum et litteratum; cui electioni interfuerunt Henricus Baiocensis et Richardus Abrincensis episcopi, et Robertus abbas de Monte, et multi uiri relligiosi. In nocte sancti Andree factus est uentus uehemens; et in ipsa festiuitate et in predicta uigilia apparuit lux maxima mane, ueniens ab oriente usque in occidentem; qua die pugnauerunt Christiani cum paganis apud Sanctum Georgium de Ramula. Putabat enim Saaladin, qui duxerat uxorem Noradin iam defuncti, quod posset capere urbem Ierusalem defensoribus destitutam:  quia comes Flandrensis duxerat fere omnes christianos milites ad obsidionem Harenc. Sed tamen rex Ierusalem et patriarcha et alii religiosi uiri, habentes paucos milites et seruientes, per uirtutem sancte crucis uicerunt innumerabilem exercitum paganorum; cuius crucis longitudo a terra usque ad celum paganis apparuit, sicut ipsi dixerunt. In hac uictoria christiani auro et argento, equis et armis et uictualibus locupletati sunt.


1178. Fredericus 27. Ludouicus 41. Henricus 25.

Rex Henricus senior tenuit curiam suam ad natale Andegauis; et ibi cum illo fuerunt iunior rex Henricus et Richardus dux Aquitanie et Gaufredus dux Brittannie, filii eius, et uix in aliqua festiuitate tot milites secum habuit, nisi in coronatione sua,  siue in coronatione filii sui regis iunioris. Obiit Stephanus uir honestus et litteratus, episcopus Redonensis. Huic accidit quedam uisio mirabilis, quam ipse episcopus cuidam monacho familiari nostro ante mortem suam manifestauit. Quedam enim persona ei apparens, leui sibilo hos uersus ei dixit: Desine ludere temere, nitere surgere propere de puluere. Ipse enim multa ritmico carmine et prosa iocunde et ad plausus hominum scripserat; et quia miserator hominum cum in proximo moriturum sciebat, monuit eum ut a talibus abstineret et penitentiam ageret. Scripsit etiam uitam sancti Firmati episcopi, et uitam sancti uitalis primi abbatis Sauigneii. Scripsit etiam michi quinquaginta uersus de senectute, in quorum ultimo predictorum uersuum  unam clausulam posuit. Cui etiam mater misericordie apparuit in obitu suo, cui deuote semper seruierat. Obiit Gaufredus episcopus Andegauensis. In media quadragesima, 4. Kal. Aprilis, dedicata est ecclesia Becci a Rotrodo archiepiscopo Rothomagensi et Henrico Baiocensi et Richardo Abrincensi et Egidio Ebroicensi episcopis. Huic dedicationi interfuerunt reges Anglorum, pater et filius, et Iohannes minor filius regis. Dedit autem rex senior in dotem ecclesie 100 libras Andegauenses annuatim, in molendinis suis de Roobec  . Robertus de Argentiis, cellerarius Gemmeticensis, factus est abbas eiusdem ecclesie. Galterius subcellerarius Sancti Wandregisilii, factus est abbas eiusdem monasterii. Radulfus de Sancta Columba factus est abbas Sancti Ebrulfi, monachus  eiusdem loci. Obiit Iordanus Tessun, et successit ei Radulfus filius eius, qui fecit hominium abbati Montis apud Montem de castello de Rocha et de Columba. Guillermus rex Sicilie fecit cartam fieri Iohanne regine sue uxori, de dotalitio suo; cuius partem hic posuimus: Guillermus diuina fauente clementia rex Sicilie, ducatus Apulie, principatus Capue, per hoc presens scriptum damus et in dotalitium concedimus Iohanne karissime uxori nostre, Henrici magnifici regis Anglorum filie, ciuitatem Montis sancti Angeli, ciuitatem Siponti, et ciuitatem  ueste, cum omnibus iustis tenementis suis et pertinentiis earum. In seruicio autem concedimus ei de tenementis comitis Gofredi, Alesine, Peschizam, Bizum, Caprile, Baranum, et Silizum, et omnia alia que idem comes de honore eiusdem comitatus Montis sancti Angeli tenere dinoscitur. Concedimus etiam ei similiter in seruicio Caudelarium, Sanctum Clericum, castellum Paganum, Bisentinum, et Cognanum. Insuper concedimus, ut sint de tenemento ipsius dotarii monasterium sancti Iohannis de Lama, et monasterium sancte Marie de Pulsano, cum omnibus tenementis, que ipsa monasteria tenent de honore predicti comitatus Montis sancti Angeli. Ad huius autem donationis et concessionis nostre memoriam et inuiolabile firmamentum  presens priuilegium per manus Alexandri notarii nostri scribi, et bulla aurea tipario impressa roboratum nostro sigillo iussimus decorari. Huius carte et testes et regis sigillum inuenies in principio libri Origenis super Numerum  .

Ludouicus rex Francie et Henricus rex Anglie conueniunt ad colloquium haut procul a Nonantiscurte; et ibi tractauerunt de pace et firma concordia inter eos, et de susceptione crucis, et de itinere eorum in Ierusalem; et si aliquis regum illorum cedat in fata in ipso itinere, quod Deus auertat, superstes omnem thesaurum et omnes homines suos et omnia mobilia sua habebit sicut propria, et iter perficiet pro se et pro defuncto. Heretici, quos Agenenses uocant, et alii multi conuenerunt circa Tholosam,  male sentientes de sacramento altaris et de coniugio et aliis sacramentis, ad quorum confutationem Petrus legatus Romanus et multe alie religiose persone cum predictis regibus conuenerunt, et parum profecerunt. Obiit Robertus de Monte Forti, et successit ei Hugo filius eius, natus ex sorore Radulfi de Fulgeriis. Ciuitas Carnotum combusta est, et monasterium beati Petri de ualle; remansit tamen Dei misericordia ecclesia sancte Marie, et claustrum clericorum.


1179. Fredericus 28. Ludouicus 42. Henricus 26.

Philippus comes Flandrensis rediit a Ierusalem.  Manuel imperator Constantinopolitanus misit ad regem Francorum honorabiles legatos,  ut daret filiam suam filio eius; quod rex concessit. Alexander papa misit Octauianum subdiaconum Romane ecclesie ad Rothomagensem prouinciam, ut conuocaret archiepiscopum et suffraganeos eius et abbates illius prouincie. Et misit similiter alios subdiaconos ad orientem et occidentem, meridiem et septentrionem, ut conuenirent ad concilium generale, quod erat futurum proxima quadragesima in ciuitate Rome. Episcopus de Trigel  , cum pergeret Romam, ablatis rebus omnibus suis et equis, uerberatus est, ita ut deficeret infra octo  dies. In loco eius electus est Gaufredus Lois, filius cuiusdam burgensis eiusdem nominis de Guingamp. Henricus rex Anglorum senior circa nundinas Montis Martini transfretauit in Angliam. Radulfus frater uice comitis de Bellomonte, cognatus germanus Henrici regis Anglorum, electus est ad episcopatum Andegauensem. Eclypsis solis facta est Idibus Septembris. Abbas Gresteni mortuus est , cui successit Guillermus de Exonia, monachus Becci. Obiit Richardus Constantiensis episcopus  . Eodem anno obiit Robertus abbas Maioris Monasterii, et successit ei Petrus, monachus eiusdem loci, qui mortuus est, cum uixisset in regimine abbatie fere per unum annum; cui successit Herueus de  uilla Pirosa, monachus eiusdem loci. Hiemps facta est maxima, et durauit nix fere usque ad purificationem sancte Marie, que incepit infra 8 dies post natale Domini. Inundatio aquarum maxima fuit, et maxime aput urbem Cenomannensem, pontes et domos et molendina subuertens, et homines multos perimens. Hoc etiam accidit Andegauis, et in multis aliis locis.

Gaufredus filius regis Henrici, dux Britannie, uiriliter egit. Nam Guihomarum uicecomitem Leonensem, qui nec Deum timebat nec hominem uerebatur, et filios eius ita subegit, quod omnia castella eorum et terram in manu sua cepit, et duas tantummodo parrochias Guihummaro seniori permisit, usque ad proximum natale Domini, quo erant Ierusalem  ituri ipse et uxor sua, et forsitan non redituri. Guihummaro iuniori undecim parrochias de terra patris sui concessit, retento secum de familia sua Herueo fratre eius. Similiter fecit Richardus dux Aquitanie, frater ipsius Gaufredi, de Gaufredo de Rancun; nam Castrum Talleborc, quod uidebatur inexpugnabile, munitum arte et natura, obsedit, cepit, diruit: et similiter quatuor alia castella ipsius. Similiter fecit donno de Ponz, destruendo scilicet castellum suum Ponz; qui erat confederatus ipsi Gaufredo. Comes Richardus filius regis Henrici, post destructionem Taillebore cum perrexisset in Angliam ad sanctum Thomam et ad uidendum patrem suum, quidam Bascli et Nauarenses et Brebenzones  uenerunt ad urbem Burdegalensem, et ipsam urbem uastauerunt in suburbiis flammis et rapina. Guillermus comes de Magna uilla, ducta filia Guillermi comitis Albemarle, factus est comes Albemarle. Richardus de Luce renunciauit seculo et regiis negociis, et successit ei Richardus nepos ex Gaufredo filio suo. Cum filia regis Francorum  duceretur ad coniugium filii imperatoris Constantinopolitani, hospitata est aput Sanctum Benedictum super Ligerim; cumque quidam ex famulis eius uellet accelerare ignem iniecto oleo, flamma exiuit per  foramina camini, et cecidit super tectum camini, et hoc casu tota abbatia combusta est.

Cum rex Francorum uellet coronare filium suum Philippum, posuit locum Remis, terminum assumptionem beate Marie; et congregatis que ad tantum negotium necessaria erant, et conuocatis omnibus baronibus totius regni Francie, ut ad eundem locum conuenirent, iuuenis coronandus obiter cum suis similibus in siluam uenatum diuertit, et amissis omnibus sociis, per unam noctem in silua uagabundus permansit. Tandem inuento quodam homine, qui ad opus fabrorum carbones parabat, per eum ad socios suos reductus est. Ex solitudine tamen et pauore tantam infirmitatem incurrit, quod coronatio  eius tunc remansit. Pater autem eius iratus, et pro se et pro filio rogaturus, ad memoriam beati Thome in Angliam perrexit, cui multam humanitatem exhibuit, cum in Galliis exularet. Dedit autem idem rex, ob amorem et honorem Dei et beati Thome, monachis in Cantuariensi ecclesia iugiter Deo famulantibus centum modios uini, singulis annis prefatis monachis accipiendos. Quo autem honore, quo gaudio, et quam multiplici donorum largitate rex Henricus eum susceperit, non est nostrum edicere. Manuel imperator Constantinopolitanus uindicauit se hoc anno de Solimano Iconii, qui anno superiori illum fugauerat, et multos de militibus suis ceperat, insuper et crucem dominicam ei abstulerat. Manuel enim imperator fugauit eum, et multos de militibus  eius cepit, et ipse Solimanus urbem Iconii uacuam reliquit.

Sententia cuiusdam astrologi de plagis futuris: Ab anno presenti incarnationis domini nostri Iesu Christi 1179 in septem annis, mense Septembri, 12 indictione, sole existente in libra, erit, si Dominus uoluerit, coniunctio omnium planetarum in libra et cauda scorpionis. Ibi est admirabilis rerum mutabilium mutationis significantia: sequetur enim terre motus mirabilis, et destruentur loca consueta perditioni, per Saturnum et Martem manentes in signis eris; et erit mortalitas et infirmitas. Ostendit etiam eadem coniunctio uentum ualidum denigrantem erem et obscurum reddentem, et uenenis infectum; et in  uento uox terribilis audietur, et terrebit corda hominum, et a regionibus arenosis sabulonem accipiet; harenis ciuitates proximas in planicie cooperiet, et primo ciuitates orientales, Mecam, Baldas et Babiloniam, et omnes ciuitates proximas harenosis locis; nulla quidem euadet que harenis et terra non operiatur. Signa autem huius rei sunt hec et precedent. Erit in eodem anno antequam planete conueniant in  libra, eclipsis solis, qua totum corpus eius obscurabitur, et oppositione precedente, luna tota patietur eclipsim; et erit eclipsis solis ignei coloris, et deformis, ostendens maiorum bellum futurum cum effusione sanguinis, prope fluuium, in terra orientis, similiter et occidentis. Tunc cadet dubietas inter Iudeos et Sarracenos, donec derelinquant penitus synagogas et manummerias suas; et eorum secta iussu Dei adnichilabitur; unde uobis notum sit, ut cum eclipsim uideritis, a terra exeatis cum omnibus uestris [678 1Kb] .


1180. Fredericus 29. Ludouicus 43. Henricus 27.

[1179, Mart. 5.] De concilio quod Alexander papa tertius tenuit Rome. Alexander papa III tenuit generale concilium Rome media quadragesima. Cuius  decreta, que ab eo et ab aliis cepiscopis eius ibi constituta sunt, apud nos habentur. Manuel imperator Constantinopolitanus dedit Rainerio filio Willermi principis Montis Ferrati filiam suam, natam ex priore uxore sua. Que cum diceret, se nunquam alicui nupturam, nisi esset rex: imperator exhilaratus, fecit se coronari et uxorem suam et Alexium filium suum iuniorem imperatorem cum uxore sua filia regis Francorum. Similiter fecit coronari Rainerium filium marchisi Montis Ferrati cum filia sua, quam ei dederat; et dedit ei honorem Thesolonicensium, qui est maxima potestas regni sui post ciuitatem Constantinopolitanam. [1179.] Conradus, frater eiusdem Rainerii, cepit et incarcerauit Christianum archiepiscopum Maguntiensem et cancellarium  imperatoris Alemannorum. Rex Marroc, in cuius potestate est tota Affrica, et etiam Sarraceni, qui sunt in Hispania, mittebat filiam suam, ut quidam rex Sarracenorum duceret eam in uxorem. Quam stolus et galee regis Sicilie inuenerunt et adduxerunt ad dominum suum; unde rex letus pacificatus est cum patre eius, illa reddita; et pater eius reddidit regi Sicilie duas ciuitates, scilicet Affricam et Sibiliam, quam Sarraceni abstulerant Willermo regi Sicilie, patri istius regis. [1179.] Rex Ierusalem, princeps sanctus et honestus, a Deo flagellatus, quia flagellat Deus omnem filium quem recipit, adiutus a christianitate transmarina, fecit castrum munitissimum et arte et natura super fluuium Iordanem,  quod uocatur uadum Iacob, ubi luctatus est Iacob cum angelo; iocundum amenitate nemorum et pratorum et piscium et molendinorum, et proximum ciuitatibus Belinas et Damas. Et quia Agarenis per hoc uadum transitus est in terra christianorum, illud quam plurimo odio habent. Obiit Rogerius Wigornensis episcopus Turonis  , uirgenere et moribus honestus; siquidem pater eius Robertus comes  Glecestrensis fuit filius primi Henrici regis Anglorum, mater eius filia Roberti Belismensis, et Robertus filius Haimonis, dominus de Torigneio, fuit auus eius. Obiit Egidius Ebroicensis episcopus  . Obiit Rogerius abbas Becci, uir relligiosus et honestus et literatus et timens Deum. Nullus predecessorum suorum, excepto sancto Herluino primo abbate, tanta fecit in Becco monasterio, quanta ipse. Ecclesia siquidem fere tota edificata est in tempore suo, et dedicata; cuius pulchritudini nulla equatur in tota Normannia. Fecit cameras cum caminis, unam super alteram, ad susceptionem hospitum et personarum. Fecit etiam domum infirmorum ingentis pulchritudinis et magnitudinis.  Meliorauit dormitorium in maceriis, in uitreis et coopertura. Fecit et aqueductum, per quem adduxit fontem pulcherrimum de longinquo, qui diuiditur per officinas monasterii; fecit et conquam pulcherrimam ad recipiendam aquam, et tectum desuper edificauit. Maximam summam pecunie dedit Roberto comiti Mellenti pro mercato quod fecit in uilla Becci. Tempore ipsius assumpti sunt de Beccensi ecclesia duodecim abbates ad regimen ecclesiarum, quorum ego, qui hec scribo, secundus fui. Rexit autem monasterium Beccense triginta et uno anno  , decem diebus minus; successit Osbernus prior Bellimontis, monachus eiusdem loci. Isti tres supradicti, scilicet episcopus uigornensis et episcopus  Ebroicensis et abbas Becci, catartico impediente in fata cesserunt.

[1179, Nou. 1.] Philippus filius Ludouici regis Francorum fuit coronatus in regem Remis a Willermo Remensi archiepiscopo auunculo suo et suffraganeis eius, in festiuitate omnium sanctorum; et rex Anglorum senior misit ei magna exenia in auro et argento, et de uenatione Anglicana. Huic sollempnitati interfuit iunior rex Anglorum cum magno comitatu equitum, qui tanta secum ex iussu patris sui tulit, ut nullius nec in ipsa festiuitate nec in ipso itinere susciperet procurationem. Decedente uenerabili uiro Gisberto abbate Troarnensi  , successit ei Durandus de Cuueruilla, monachus eiusdem loci. Et Roberto Fontanetensi  abbati  successit Robertus prior Sancti Petri super Diuam. Obiit Walterius Cluniacensis abbas  qui quamuis  in ecclesie illius regimine parum uixerit, anno scilicet et dimidio, tamen ecclesiam illam maximis debitis honeratam de debito quatuor milium marcarum exhonerauit. Huic successit Willermus monachus eiusdem loci, qui fuerat abbas Ramesiensis in Anglia. Hic fecit quoddam mirabile; nam residuum debiti ecclesie Cluniacensis, quod erat 14 milium marcarum, ex propriis thesauris quos adunauerat, et de mille marcis quas Henricus rex Anglorum ei dederat, ex maiori parte deleuit. Fecit et aliud mirabile: priorem de Stallo deposuit, qui solebat ducere in comitatu suo quadraginta equos, et iussit ut esset contentus tribus equitaturis. Fecit et aliud mirabile, quia septies uiginti procurationes, quas burgenses ex consuetudine habere solebant ex  donis abbatum, penitus deleuit. Inito conflictu christianorum contra Salahadin, ex utraque parte multi mortui sunt, plures tamen de christianis; et magister templi captus est. Quem cum Salahadin uellet reddere pro nepote suo, quem christiani captiuum tenebant, magister templi noluit, dicens, non esse consuetudinis militum templi, ut aliqua redemptio daretur pro eis preter cingulum et cultellum, et ita in captione mortuus est. Aliud infortunium accidit nostris; nam Salahadin cum innumero exercitu obsedit castrum de uado Iacob, quod machinis et ui cepit, et milites templi, qui intus erant, per medium serris per latera scidit; alios qui erant inferioris ordinis, decapitauit. Ipsum tamen castrum obtulit Salahadin, quod reficeret et  munitum christianis redderet, si uellent christiani reddere ei nepotem suum, de quo supra diximus; quod utrum factum sit, nundum scimus.


1181. Fredericus 30. Ludouicus 44. Henricus 28.

Rex Henricus Anglorum tenuit curiam suam in Anglia ad natale apud Notinguehan  . Guillermus abbas Cluniacensis in crastino epiphanie  obiit aput Caritatem, uir plangendus de bonis que fecit in ecclesia sua; sed parum uixit, duobus fere annis. [1180, Dec. 28.] Obiit Richardus abbas Sancti Audeni; cui successit Sanson uir uenerabilis, prior Sancti Stephani Cadomi. Richardus de Humet constabularius regis, cum religiose uixisset anno uno et dimidio in abbatia de Alneto, quam ipse edificauerat,  obiit; relinquens filios suos heredes sue terre, scilicet Guillermum, Emorrannum, Iordanum [679 1Kb] .  [1180.] Ludouicus rex Francie cum incidisset grauissimam egritudinem, Philippus iunior rex filius eius, nescio quo consilio ductus, sacramento se obligauit, quod duceret loco et tempore filiam  Balduini comitis Henacensium in uxorem, natam ex sorore comitis Flandrensium; et ipse comes concessit ei, quod post mortem suam haberet in hereditatem comitatum Flandrensem, quamuis idem comes haberet masculos heredes de predicta sorore comitissa Henacensi. Et hoc fecit idem rex sine consilio regine matris sue et auunculorum suorum, Willermi Remensis archiepiscopi, Henrici comitis Trecensis, Teobaldi Carnotensis, Stephani Sancerriensis, et aliorum amicorum suorum. Unde illi  commoti requisierunt auxilium Henrici regis Anglorum senioris, contra nepotem suum iuniorem regem Francorum Philippum. Balduinus abbas Fordensis, Cisterciensis ordinis monachus, magne relligionis et litterature homo, electus est ad episcopatum uigerniensem. Obiit Robertus abbas Glastonie. Obiit etiam Iohannes episcopus Cicestrensis, cui successit Sefridus canonichus eiusdem ecclesie.

Ante pascha transfretauit rex Henricus senior in Normanniam, et tenuit curiam suam in festiuitate pasche Cenomannis. Obiit Willermus abbas Cadum  ; et successit ei Petrus sacrista, monachus eiusdem loci. [1180.] In die ascensionis dominice Philippus iunior rex Francorum fecit consecrari in reginam uxorem suam, et coronati sunt  ipse et ipsa ab archiepiscopo Senonensi, unde magis iratus est archiepiscopus Remensis, qui coronauit eum in regem. Obiit Guarinus de Girardo archiepiscopus Bituricensis, qui prius fuerat abbas Pontiniacensis. [1181] Obiit Iohannes episcopus Carnotensis, qui descripsit passionem beati Thome Cantuariensis archiepiscopi et martiris; fuerat enim cum eo conuersatus in exilio [680 1Kb] . Teobaldus prior Crispeii, monachus Cluniacensis, successit Guillermo abbati Cluniacensi. Obiit Ingerrannus de Humet, filius Richardi de Humet; cui successit filius eius Richardus, natus ex filia Guillermi de Similleio [681 1Kb] . Obiit uir plangendus carissimus meus Gaufredus de Monte Forti in Britannia, cui successit  filius eius, natus ex filia Rualendi de Saie. Rex Ierosolimitanus Balduinus dedit sororem suam cuidam optimo militi, fratri Gaufredi de Lizenum, quam prius habuerat Willermus filius marchisi de Monte Ferrato; ex qua suscepit filium, qui seruatur et nutritur ad suscipiendum regnum Ierosolimitanum,  si uixerit. [1180, Sep. 18] Obiit Ludouicus rex Francorum, uir relligiosus et timens Deum, et sepultus est in quodam monasterio Cisterciensis ordinis  , quod ipse edificauerat. Cui successit filius eius Philippus, sicut iam supra diximus. Gaufredus filius naturalis Henrici regis Anglorum senioris, relicta ecclesia Lincoliensi, ad quam electus fuerat, factus est cancellarius regis patris sui. [1180] Obiit Manuel imperator Constantinopolitanus, et successit ei Alexius filius eius, natus ex sorore Raimundi principis Antiochie. Hic duxit filiam Ludouici regis Francorum. Mansamuz rex Malsamitorum, qui fere dominatur totius Affrice, reedificare cepit Cartaginem antiquam, adiutus ab omnibus Agarenis, qui terram illam incolunt.  Obiit Solimanus Iconii, qui multum christianos diligebat et multa bona eis faciebat et successit ei frater eius [682 1Kb] .

De muliere, que feria quarta moritur et sabbato resurgit. Erat quidam prediues burgensis in loco qui dicitur Roca Amatoris  . A quo monachi ecclesie sancte Marie et sancti Amatoris mutuo acceperant pecuniam, tradentes illi in loco pignoris cortinas ipsius ecclesie. Imminente autem festo genitricis Dei et uirginis Marie, rogauerunt predicti monachi burgensem, ut quas aput se habebat cortinas, ad adornandam ecclesiam, tante sollempnitatis expleto tripudio ei restituendas, accommodaret. Ille uero aurem cordis habens obturatam, nulla quidem prece flexus est; sed responsum eis cum tumore animi  dedit, dicens quod essent cortine ille circa lectum coniugis sue, que nuper ei puerum pepererat, nec aliquatenus inde possent amoueri. Quid multa? Transiit festus dies, et ecclesia prefata ornatum suum festiualem non habuit. Sequenti uero nocte beata Maria mater Domini nostri apparuit in sompnis uxori predicti burgensis, et dixit ei: uir tuus grande peccatum commisit, nec poterit impietatis excessus derelinqui impunitus. Tercia enim die infans tuus spiritum exalabit, et uir tuus debitum morti soluens in die octaua mutabit hanc temporalem felicitatem suppliciis eternis; tu autem proficisceris ad ecclesiam meam que est in Betleem, et conspectis ibi tribus sepulcris, quorum quidem duo extrema uacua  non sunt, medium tibi eliges in sepulchrum. Interim omni quarta feria circa horam nonam deficiet in te spiritus tuus, et decurret ab ore tuo et naribus sanguis multus, et usque ad horam nonam sabbati ueluti mortua permanebis; sabbato hora nona spiritu redeunte duces utrasque manus tuas per faciem tuam,  et continuo pristinus color et fortitudo in te remeabunt. Hec locuta est beata Maria, et abscessit. Mulier uero pre timore turbata euigilauit, et ruminans sompnium suum, cum magna sollicitudine illud memorie commendauit. Crastina autem illucescente die, cepit somnium suum coniugi suo per ordinem narrare. Miser sermonibus eius non adhibuit fidem, nec etiam cum uideret spiritum deficere in puero, de agenda penitentia cogitatum habuit, sed morte preuentus in die octaua iuxta preostensam uisionem, in supplicium lapsus est gehennale. Perturbatur mulier in alterutrius nece, et omnia sicut per sompnium monstrata fuerant, in se nichilominus intelligens accidisse, Romam sub festinatione proficiscitur, et rem  summo reuelat pontifici. Preterea constanter asseruit, quod in quinto anno ab illo maxima fames ingrueret, quod ex corruptione eris innumerabilis hominum multitudo moritura esset, et quod clerum Romanum grauis animaduersio feriret, nisi ab exercicio doli resipiscerent, sub quo a multis retro temporibus usque ad hodiernum diem laborauerunt. At donnus papa uolens manifestius scire, si sermones mulieris ueritati inniterentur, commendat eam duodecim nobilibus matronis, dans illis preceptum, ut cum illa in mortem obdormiret, plantis eius calentes subulas infigerent, et de sanguine ab illius ore manante uestes suas inficerent. O rem mirabilem! quarta feria, sicut predixerat, hora nona mulier expalluit et mortua est, ita ut nullus in ea remaneret  uitalis spiritus, et ab eius naribus cepit defluere sanguis copiosus. Sed matrone preceptorum donni pape non immemores, pedibus mulieris calentes subulas infigunt, nec ob id illa mouetur. Insuper de sanguine eius uestimenta sua tingunt, sed omnis infectio facta per sanguinem, in sabbato nusquam comparuit, cum spiritus uite in mulierem remearet [683 1Kb] .


1182. Fredericus 31. Philippus 1. Henricus 29.

Henricus senior rex Anglorum tenuit curiam suam in natali Domini Andegauis  . Radulfus de uenneuilla, archidiaconus Rothomagensis, renunciauit cancellarie regis, et rex dedit ei terras magnorum reddituum. [1181---BENED. PETROBURG.] Gaufredus  filius regis, electus Liconiensis, factus est cancellarius regis, et renuntiauit electioni Liconiensi; et rex dedit ei magnos redditus in Anglia et Normannia et Andegauia. Iohannes filius Luce, clericus regis, electus est in episcopum Ebroicensem. [1182---idem.] Guihenoc archidiaconus Redonensis electus est ad episcopatum uenetensem. Abbas Sancti Remigii Remensis  nichilominus electus est ad  episcopatum Carnotensem. Obiit Henricus comes Trecensis  , et successit ei Henricus filius eius, natus ex filia Ludouici regis Francorum. Obiit Simon comes Ebroicensis, et successit ei in comitatu Ebroicensi in Normannia Amalricus filius eius. Circa pascha Alienor filia regis Anglorum, uxor Anfulsi regis de Castella, peperit filium, et uocatus est Senchius; pepererat etiam ante filiam unam. Priorissa de Fonte sancti Martini  , mulier relligiosa et magni generis, utpote soror abbatis Sauignei, qui fuit nepos Simonis comitis Ebroicensis, facta est abbatissa Sancte Trinitatis Cadomi. [1181---BENED.] Circa finem mensis Iulii Henricus rex senior transfretauit in Angliam. Gaufredus dux Britannie, filius regis Henrici, desponsauit uxorem suam, filiam  Conani comitis Britannie.

In sollempnitate pasche, aput castrum quod dicitur Mons Aureus  , quedam mulier infamis cum acciperet corpus domini et Saluatoris in ore suo, non glutiuit illud, immo tulit et posuit in archa sua inuolutum panno lineo. Cum autem quidam iuuenis amasius eius aperiret eandem archam, inuenit hostiam dominici corporis transmutatam in effigie carnis et sanguinis. Hoc etiam accidit in quadam uilla abbatis Sancti Petri Carnotensis cuidam sacerdoti, dum teneret corpus Domini in manibus suis ad missam. Simile miraculum accidit iterum in Carnotensi episcopio tempore Roberti episcopi Britanni, quod quidam rusticus posuit corpus Domini in hora cape sue, et ibi seruauit illud usque ad mortem  suam, et tunc ibi inuentum est in specie carnis. Idem miraculum accidit cuidam muliercule in Flandria, quod cum posuisset in cista sua, postea inuenit in effigie carnis. Similiter euenit in Andegauensi ciuitate, cum quidam sacerdos cantaret missam, puer paruulus intererat misse, et uidit idem puer puerum paruum pulcherrimum in manu sacerdotis sacrantis corpus Domini; qui protinus exiuit foras ecclesiam, clamans omnibus quos inuenit, et dicens: uenite et uidete mirabilia Dei, et intrantes in ecclesiam nichil uiderunt preter speciem panis. Hoc etiam accidit cuidam sanctissimo presbitero iuxta Fiscannum, dum cantaret missam in die dedicationis ecclesie sancte Trinitatis Fiscanni; qui mittens  diaconem suum, uocauit episcopos qui ad dedicationem conuenerunt, et uenerunt; et presbiter tulit in manibus suis in calice ita ut erat reuestitus, et posuerunt illud in altari. Hec facit pietas Domini ad confirmandam fidem sacramentorum suorum in nobis, in quos fines seculorum deuenerunt.

Mater solidani de Iconio ueniens ad extrema, reuelauit filio suo, quod semper celauerat, scilicet  quod esset christiana, et rogauit eum, ut crederet in Christum, qui est Dominus et rex omnium seculorum, et quod amaret christianos. Quod ipse spopondit se facturum; sed dixit, quod non auderet aperte credere in Saluatorem propter paganos. Dixit ei mater sua: Fili, cum mortua fuero, fac mihi excelsam sepulturam et pulchram sicut piramidem; et pone super eam signum crucis Christi. Cui ille de luce se hoc facere non posse respondit. Tu fac, inquit mater eius, de nocte. Quod et factum est. In crastino cum Agareni uidissent signum illud, indignati sunt contra principem, et uolebant eum occidere. Tunc quidam ex ipsis sulleuatus per machinas, conabatur deponere crucem, qui uoluntate Dei corruit et mortuus  est. Similiter et alius interemptus est alia uice. Tercia die cum conuenissent multa milia hominum ad deponendum edificium illud, inter quos erat unus promptior ad deponendum illud, uenerunt fulgura et choruscationes, et illo primitus perempto, multa milia perierunt igne diuino. Tunc apparuit angelus Domini, et clarissimum signum crucis posuit super piramidem illam, ex quo multi crediderunt in Christum, et adhuc crucem illam uenerantur et adorant [684 1Kb] .

Arnulfus Luxouiensis episcopus cum per 40 annos eandem ecclesiam rexisset, et in edificando ecclesiam et pulcherrimas domos laborasset, renunciauit episcopatui, et perrexit Parisius, suos dies dimidiaturus apud Sanctum uictorem in domibus pulcherrimis,  quas ibi ad opus suum construxerat. Radulfus de uenneuilla, archidiaconus Rothomagensis, qui fuerat cancellarius regis, electus est ad predictum episcopatum [685 1Kb] .

 Anno superiori 1181 obiit Alexander papa tertius, ad cuius litteraturam pauci de predecessoribus eius infra centum annos attigerunt. Fuit enim in diuina pagina preceptor maximus, et in decretis et canonibus et in Romanis legibus precipuus. Nam multas questiones difficillimas et graues in decretis et legibus absoluit et enucleauit. Dedit etiam ei Deus hanc gratiam, quod cum a beato Petro usque ad ipsum fuerint centum septuaginta quatuor pontifices Romani, tres tantum precesserunt eum in  numero annorum, quo Romane ecclesie prefuerunt: beatus Petrus sedit 25 annis Siluester primus 23, Adrianus primus totidem, ipse Alexander 22. Hic etiam tenuit concilium Turonis anno dominice incarnationis 1163 in quo Octauianum cum complicibus suis anathematizauit; cui concilio nos interfuimus. Item aliud concilium tenuit Rome anno incarnationis dominice 1180. Ad hoc multe conuenerunt tam ecclesiastice quam seculares persone; inter quos uenit quidam ciuis Pisanus, nomine Burgundio,  peritus tam Grece quam Latine eloquentie. Hic attulit euangelium sancti Iohannis translatum ab ipso de Greco in Latinum, quod Iohannes Crisostomus [686 1Kb] sermone omeliaco exposuerat. Hic etiam fatebatur magnam partem libri Geneseos a se iam translatam. Dixit etiam, quod Iohannes Crisostomus totum uetus et nouum testamentum Grece exposuit. Papa Alexander prefatus tres scismaticos, qui sibi in scismate inuicem successerant, fere per 20 annos sustinuit, scilicet Octauianum, Guidonem et Calixtum. Illis uero deficientibus, in pace ecclesie uitam finiuit. Cui successit Hubaudus Hostiensis episcopus, dictus Lucius, 175us episcopus Romanus. Hic, uidelicet Hostiensis episcopus, ex antiqua consuetudine ordinat et sacrat pontificem Romanum; que  consuetudo exinde accidit, quod martyrizato beato Sixto et sancto Laurentio eius diacono, beatus Iustinus presbiter cum clero Romano elegit Dionisium in pontificem Romanum, quem sacrauit Maximus Hostiensis episcopus. Ex hac consuetudine exinde Hostiensis episcopus ordinat et sacrat Romanum pontificem, et habet pallium solummodo ad ea, que pertinent in ordinatione et consecratione Romani pontificis. Eugenius papa coniunxit episcopatui Hostiensi Belitrensem, et sic fecit de duobus unum. Similiter fecit de episcopatu Portuensi, cui iunxit episcopatum Sancte Rufine, faciens de duobus unum.

[1181.] Obiit Rogerius episcopus Eboracensis uir litteratus et industrius in augendas possessiones terrenas; ecclesiam principalem et domos episcopales  non solum Eboraci, uerum in omnibus maneriis suis cum redditibus multum auxit [687 1Kb] ac reedificando decorauit, in tantum ut archiepiscopatus Eboracensis archiepiscopatui Cantuarensi fere cequaretur. Multas diuicias et non sibi profuturas reliquit. Obiit Philippus episcopus Redonensis, qui fuit primus abbas Claremontis. Hic per reuelationem caput ecclesie Redonensi solo diruit, et in ea diruptione multas pecunias inuenit, de quibus cepit reedificare caput prefate ecclesie meliori scemate. Obiit Hunfredus de Bohun prepositus in exercitu cum rege Henrico iuniore; quem exercitum prefatus rex in Franciam duxerat, coadiuuando partes Philippi regis Francie contra comitem Flandrensem. Obierunt [688 1Kb] Henricus  abbas Pratelli; et Guillermus abbas Sancti Michelis ulterioris portus, monachi Becci.

Anno Domini 1181, 3 Idus, hora nona diei eclipsis solis, et erat pene tercia pars solis obscurata, et ab initio eclipsis ad finem spatium unius hore equalis et trigenta octo minutorum. Eodem anno eclipsis lune 11 Kalendas Ianuarii, scilicet feria 3, nocte sequente, hora tercia noctis, et paulo minus quam medietas obscurata, et durauit obscuritas fere per duas horas. Anno Domini 1175  bis uisa est eclipsis in luna,  primo letania maiore, hora prima noctis, post diem ipsum Marci euangeliste, secundo 14 Kal. Nouenbris nocte sequente, fere tercia hora noctis. Anno Domini 1178 [689 1Kb] uidimus eclipsin [690 1Kb] in luna 3 Nonas Martii, nocte sequente, hora prima noctis. Eodem anno fuit eclipsis in luna, 4 Kal. Septembris; et eodem anno et mense in sole, Idus Septembris, circa meridiem, toto fere obscurato. Anno etiam 1179 uisa est luna eclipsimari 15 Kalendas Septenbris, post octauam horam noctis dominice. Anno 1180 fuit eclipsis in sole 5 Kal. Februarii, feria tercia.

[1182.] Rex Henricus senior mense Marcio transfretauit in Normanniam cum magna auri et argenti copia, paratus in adiutorium-regis Francie, ad componendam  pacem inter ipsum et comitem Flandrie, sicut et fecit. [1182] Obiit Mabilia  comitissa Flandrensis absque liberis [691 1Kb] . Andronius patruus imperatoris Constantinopolitani Alexii, indignatus quod ipse duxisset filiam regis Francorum in uxorem, et multos Latinorum [692 1Kb] secum haberet sibi familiares, quia ipse erat Grecus, uolebat eos ab imperio eius exterminare. Conducens ergo soldanum Hiconii et multos Sarracenorum, fraudulenter introierunt ciuitatem, et multos Latinos interfecit, et a Latinis multi Sarraceni interfecti sunt. Deo tamen uolente, pax inter eos firmata est. Iohannes episcopus Pictauensis [693 1Kb] uir magne litterature et eloquentie, electus ad episcopatum Narbonensem, cum Romam perrexisset [690 1Kb] propter predictam benedictionem:  annuente papa Lucio clerici prime Lugdunensis elegerunt eum in archiepiscopum Lugdunensem, que sedes habet primatum super tres archiepiscopatus. Prima enim Ludunensis, id est Ludunum, est super Rodanum; secunda Ludunensis super Secanam, id est Rothomagus; tertia Ludunensis super Ligerim, id est Turonis; quarta Ludunensis, id est Senonis, super Icaunam. [1182.] In hoc anno euenit bis uel ter terremotus circa festum sancti Michelis. Hoc etiam anno magna discordia facta est inter regem et filios suos, propter castellum Clareuallis, quod erat de feudo Andegauensi; et Richardus comes Pictauensis latenter firmauerat illud, et adhuc discordia perseuerat inter patrem et filios, propter eamdem causam. Rex Henricus senior misit  exercitum in Britanniam, et obsederunt turrem Redonensem, et ceperunt, et combustam reedificauerunt et muniuerunt. Postea comes Britannie magnam partem ipsius ciuitatis et abbatiam sancti Gregorii combussit, et Becherel castrum Rollandi de Dinam. Audiuimus a quibusdam, quod Iohanna uxor Guillermi regis Sicilie, filia Henrici regis Anglorum, peperit ei filium primogenitum, quem uocauerunt Boamundum.  Qui cum a baptismate reuerteretur, pater inuestiuit eum ducatu Apulie, per aureum sceptrum, quod in manu gerebat. Et quia de filiabus domini mei regis Anglorum cepi loqui, non debeo pretermittere regem de Castella, quem uocant Anforsum paruum regem, quia adhuc Feirant patruus eius uiuit; qui si moreretur, Anforsus predictus esset rex uniuersarum Hispaniarum. Hic Anforsus gratia Dei et uirtute sua duxit [694 1Kb] carissimam dominam meam et filiolam in baptismate in uxorem, Alienor filiam regis Anglorum, cuius consilio et auxilio multa bona ei acciderunt. Nam primum urbem Conchas cepit, magnarum terrarum matricem; et ut quidam dicunt, cepit Cordubam ex parte et muniuit, et duas ciuitates regis Lupi, ualentiam et Muciam [690 1Kb] ; et multa  alia bona fecit, que ad notitiam nostram non peruenerunt. Tercia uero filiarum regis, id est Matildis primogenita, nupxit Henrico duci Saxonum et Baioriarum et Sueuorum. Nec est aliquis homo, qui tantas habeat possessiones, sicut iste, nisi fuerit imperator aut rex. Nam 40 urbes habet, et 67 castella, exceptis pluribus uillis. Sed tamen cum esset proximus carne Frederici imperatoris Romanorum, ortis inter eos quibusdam simultatibus, consilio archiepiscoporum et episcoporum regni Alemannie, qui habent fere omnes ciuitates in ditione sua, illius regni imperator exulauit eum; quare uenit in Normanniam ad regem Henricum socerum suum cum uxore et liberis, et rex maximas expensas fecit pro eo, cotidie scilicet 50 libras Andegauensium. Qui Deo auxiliante  adhuc terram suam recuperabit per industriam et fortitudinem et diuitias regis Anglie.


1182. Fredericus 30. Philippus 1. Henricus 27.

Rex Henricus tenuit curiam suam apud Cadomum, et prohibuit, ne aliquis baronum teneret curiam, sed uenirent ad suam. Predictus dux Saxonum illo uenit, et ibi conuenerunt mille milites et eo amplius. Obiit Iohannes Carnotensis episcopus, et successit ei Petrus, qui fuerat abbas Sancti Remigii Remensis. Obiit Galterius episcopus Ronfensis, qui fuit frater Theobaldi archiepiscopi Cantuariensis; et successit ei ualerannus Baiocensis archidiaconus. Obiit pater noster Richardus Abrincensis episcopus, uir magne literature tam secularis quam diuine, morum honestate uirgo ab utero  laudandus. Obiit Fulco Paganellus, et successit ei Guillermus filius eius. Obiit Richardus abbas Montisburgi, et successit ei Robertus prior et monachus eiusdem loci. Iohannes Commin, clericus regis Anglorum, factus est archiepiscopus Duueline in Hibernia. Obiit Petrus Carnotensis episcopus; cuius loco electus est Rainaldus de Mocon, thesaurarius Sancti Martini Turonensis, nepos comitis  Theobaldi. Galterius de Constantiis factus episcopus Liconiensis, sacratus fuit a Richardo Cantuariensi archiepiscopo Andegauis, in capella donni regis et in presentia eius.

[1183.] Obiit Henricus tercius, karissimus dominus noster, iuuenis rex, filius Henrici secundi excellentissimi et illustrissimi regis Anglorum, apud castrum Martel [695 1Kb] , 3 Idus Iunii, in festiuitate beati Barnabe apostoli, uir per omnia plangendus, non solum quia erat filius karissimi domini nostri Henrici excellentissimi regis Anglorum secundi, uerum etiam quia erat pulcherrimus facie, honestus in moribus, dapsilis in muneribus, super omnes quos in nostra etate uidimus, qui terram nondum haberet  assignatam, quamuis pater eius quindecim milia librarum Andegauensium monete et eo amplius quotannis daret. Sed hoc parum erat ad explendam latitudinem cordis eius. In officio militari tantus erat, ut non haberet parem, sed principes et comites et etiam reges eum timerent. ueniens ad extrema, quia consilio prauorum hominum per guerram fere per annum Deum et sanctam ecclesiam et patrem suum offenderat, penitenciam recepit a quodam sanctissimo episcopo et multis aliis, et patri suo in extremis, per litteras mandauit, ut quod offenderat in Deum et sanctam ecclesiam, pro eo emendaret, et matris sue regine Anglorum et uxoris sue sororis Philipi regis Francorum et militum suorum et seruientium misereretur, quibus multa promiserat, nec eis aliquid  preuentu mortis dare poterat. Disposuerat ante mortem suam, ut corpus eius in ecclesia beate Marie Rothomagensis sepeliretur, ubi iacent primi antecessores eius, id est Rollo et Willermus Longa Spata filius eius, duces Normannorum, Guillermus etiam comes patruus eius, uir per omnia plangendus. Sed cum deducerent funus eius Richardus Cantuariensis archiepiscopus et multe alie ecclesiastice persone et multi consulares et excellentissimi nominis uiri, uenerunt Cenomannum, et in ecclesia beati Iuliani corpus eius posuerunt. In crastino Cenomanenses maxime ciues sepelierunt eum in eodem loco contra uoluntatem et appellationem eorum, qui corpus eius deducebant. Quo audito pater eius iratus, non solum  pro eo quod corpus filii sui contra uoluntatem eius ibi sepelierant, sed eo multo amplius, quod ab obsidione castri Lemouicensis recesserant sine licencia eius, ne dicam uoluntate, iussit corpus effodi et in ecclesiam Rothomagensem deferri; ubi ab archiepiscopis Rothomagensi et Cantuariensi, et episcopis Normanie, et abbatibus, et aliis religiosis personis, ad sinistram partem altaris beate Marie, honorifice sicut tantum uirum decebat, tumulatus est.

Obiit uenerabilis uir Albertus Aletensis episcopus, quem moderni de Sancto Maclouio uocant, cuius episcopatus antiquitus ciuitas Aleta uocabatur. Magister Girardus, cognomento Puella, uir magne literature  et honestatis, electus est in episcopatum Cestrensem, qui episcopatus habet tres sedes: Cestrensem, Coueitrensem, Licifellensem. Henricus, frater Egidii de Solereio, nepos abbatis Fiscanni, electus est ad archiepiscopatum Bituricensem. Iterum Andronius expulit nepotem suum Alexium iuuenem imperatorem de urbe Constantinopolitana, et captum tandem demersit in mare ipsum et matrem et sororem eius. Quibus de medio moriendo sublatis, Andronius, qui tirannice arripuerat imperium, precepit primogenito filio suo Manuel, ut acciperet uxorem Alexii imperatoris defuncti, sororem Philipi regis Francorum, et haberet cum eo dignitatem imperii. Quod cum uir honestus renueret, proiecit eum in uincula, et accepit illam, et contraxit incestum  coniugium, si coniugium uocandum est, et fecit coronari secum filium suum minorem Caloiohannem. Cum autem Latini occiderentur per crudelitatem istius Andronii, quidam cardinalis Romane ecclesie, Iohannes nomine, quem Romanus pontifex miserat Constantinopolim ad peticionem Manuel imperatoris,---qui erat uir religiosus, et uolebat per predicationem illius cardinalis reuocare ecclesiam Grecorum ad instituta et subiectionem Romane ecclesie---hic inquam hic inquam Iohannes, cum Latini occiderentur, erat in hospitio suo; uenerantque ad eum quidam religiosi uiri, suadere ei, ut discederet, ne occideretur. Quod cum audiret, dixit: Absit hoc ne fiat. Ego hic sto pro unitate ecclesie et precepto domini mei Alexandri pape. Tunc irruentes in eum Greci perfidi  occiderunt eum, et ligantes canem cum eo, ita quod cauda canis esset in os eius, traxerunt per uicos ciuitatis, et facta fouea ibi combusserunt eum; et postea uiri religiosi de fouea tulerunt corpus eius, et obtime sepelierunt illud, ubi fiunt crebro miracula. Christianus Magunciensis archiepiscopus obiit, qui se non habebat secundum morem clericorum, sed more tiranni, exercitus ducendo et Braibencones, et multa mala fecit ecclesie Romane, et hominibus sancti Petri, et quibusdam ciuitatibus Langobardie, que erant contrarie imperatori Alemannie domino suo. [1183.] Obiit carissimus dominus noster Rotrodus archiepiscopus Rothomagensis. Obiit Guillermus comes Glecestrie sine heredibus, absque tribus filiabus, quarum una est comitissa Ebroicensis;  altera uxor Guillermi comitis de Clara; tercia est in manu Dei et donni regis, et cui uoluerit dabit eam. Guillermus decanus Baiocensis electus est ad episcopatum Constantiensem. Guillermus decanus canonicorum Sancti Petri de Curte, que est capella regis apud Cenomanensem urbem, electus est ad episcopatum Abrincensem.


1183. Fredericus 31. Philippus 2. Henricus 29.

Rex Henricus tenuit curiam suam apud Cadomum. Obiit Richardus Cantuariensis archiepiscopus. Obiit etiam Girardus magne religionis et literature uir, Cestrensis episcopus. [1182.] Anno superiori  apparuit domina nostra, mater misericordie sancta Maria, cuidam fabro lignatio opus facienti in quadam silua, et obtulit ei sigillum iconie sue et filii sui Saluatoris nostri, cuius sic conscripcio erat: Agnus Dei, qui tollis peccata mundi, dona nobis pacem, et iussit ei ut ferret illud sigillum ad episcopum Podiensem, ut predicaret in prouincia sua et aliis circumquaque, ut omnes qui uellent pacem tenere sancte ecclesie et filiis suis, facerent huiusmodi sigilla, et portarent in signum pacis, et facerent alba parua capucia ad ostentationem pacis et innocencie, et dato sacramento pacem tenerent, et inimicos pacis destruerent. Quod et factum est. Nam multi episcopi et consules et uiri consulares et  mediocres et pauperes hanc sectam tenentes, pacem tenent et inimicos pacis persecuntur [696 1Kb] . Obiit Wille mus de uecie. Obiit Guillermus de Lancastre, magne honestatis et possessionis uir [697 1Kb] .


1184. Fredericus 32. Philippus 3. Henricus 30.

Rex Henricus tenuit curiam suam apud Cenomannis. Dominus noster Galterus Liconiensis episcopus, factus est archiepiscopus Rothomagensis. Lucius papa in capite ieiunii, id est feria 4 cinerum, ordinauit plures cardinales, inter quos magistrum Meliorem presbiterum cardinalem, quem etiam fecit camerarium suum; et electum Dolensem diaconum et magistrum Radulphum Nigellum, karissimum amicum nostrum, magne honestatis et litterature et religionis uirum. Fredericus imperator  Romanorum fecit ordinari unum filiorum suorum, non primogenitum, sed secundum, in regem Germanie  . Rex Anglorum Henricus sapientia et diuitiis suis adquisiuit sororem regis Portigalensis Hispanie, ad hoc ut fieret uxor Philippi comitis Flandrensis cognati sui. uenit ergo ad comitem Flandrensem in habundantia auri et argenti . Huius pater licet grandeuus adhuc uiuit  , qui in iuuentute sua super Agarenos, adiutus ab Anglis et Normannis, cepit ciuitatem Ulixiponam, quam uulgariter uocant Lislebonam. Ad quam transtulit de ualentia corpus beati uincentii leuite et martyris, ut quidam dicunt, sed Amoinus monachus de translatione corporis eiusdem sancti martyris tempore  Karoli imperatoris facta aliter loquitur. Fecit eandem ciuitatem permissione pape archiepiscopatum, cui subdidit sex alias ciuitates quas adquisierat. Balduinus Wigorniensis episcopus consecratus est in archiepiscopum Cantuariensem. Obiit. Gualerannus Rofensis episcopus et capellanus archiepiscopi  Cantuariensis; cui successit Gislebertus archidiaconus Lexouiensis. Ioannes de Neelfa, archidiaconus Lexouiensis, electus est in episcopatum Cestrensem [698 1Kb] . Petrus Giraldi factus est episcopus Maclouiensis.


1185. 33. 4. 31.

Magna discordia facta est inter Philippum regem Francorum et Philippum comitem Flandrensium, propter comitatum uiromandensem. Sed rex Francorum ex omni potentatu suo congregauit infinitum exercitum, et cegit comitem ad faciendam uoluntatem suam. Obiit Frogerius episcopus Sagiensis, qui multum emendauit matrem ecclesiam et totum dominicum suum. Reliquit etiam immensas diuitias in auro et argento, sibi non profuturas. Obiit Robertus  electus Montisburgi  , et successit ei Guillermus monachus eiusdem loci. Iohannes minor filius regis Anglorum, quem uocant Sine terra, quanuis multas et latas habeat possessiones et multos comitatus, transiuit in Hiberniam, gratia Dei permittente rex futurus in illa patria. Obiit Robertus episcopus Nannetensis, uir magne honestatis et amicus noster, cum rediret de Ierusalem. Obiit Gaufridus Cornubiensis episcopus. Abbas Ponteniacensis factus est episcopus Atrebatensis. Teobaldus abbas Cluniacensis factus est episcopus cardinalis Hostiensis; cui successit filius comitis de Claromonte. Hic prius fuit abbas cuiusdam abbatie ordinis Cisterciensis. Inde translatus est ad abbatiam Flauiacensem. Inde exortis quibusdam causis factus  est abbas Sancti Luciani martiris, primi episcopi Beluacensis ciuitatis. Exinde, ut diximus, factus est abbas Cluniacensis. Iterum facta est magna commotio et disceptatio inter Philippum regem Francorum et Philippum comitem Flandrensium. Comes enim Flandrensis confusus pudore, quia fecerat uoluntatem regis de comitatu uiromandensi, repletus ira et indignatione, uertit se ad regem Germanie, filium Frederici Romani imperatoris, ut iuuaret eum, et fecit ei hominium de Flandrensi comitatu. Unde magna tribulatio exorta est in toto regno Francorum.

Anno preterito obiit Balduinus rex Ierosolimitanus, uir honestus et religiosus, et potens contra Sarracenos, licet elefantiosus. Nec hoc mirum est,  quia flagellat Deus omnem filium quem recipit. Huic successit nepos eius Henricus  , natus ex sorore sua, cuius pater fuit Willermus filius comitis Montis Ferrati, qui fuerat natus ex nepte Frederici imperatoris Romanorum; et postea comes Iopensis  duxit matrem predicti Henrici regis, qui  seruat predictum iuuenem regem et regnum eius, usquequo perueniat ad perfectam etatem. Obiit Bartholomeus uir uenerabilis episcopus Exoniensis. Obiit Iocelinus Saresberiensis episcopus. 

 Un ouurage fort célèbre de Sigebert est son traité Des écriuains ecclésiastiques, ou, comme il le nomme lui-même, Des hommes illustres. L'auteur en conçut le dessein sur le modèle et à l'imitation de saint Iéròme et de Gennade, prêtre de Marseille, qui en auaient composé de semblables. Il y mit la main à différentes reprises, comme à sa Chronique, et ne le finit qu'en 1111. Aussi y a-t-il fait entrer les écriuains de son temps qui étaient uenus à sa connaissance. On y en compte en tout iusqu'à cent soixante-onze, en l'y comprenant lui-même; car il ne s'y est pas oublié à l'exemple de saint Iérôme et de Gennade, qui en ont usé de même, et qu'il s'était proposé d'imiter. Son article est le plus prolixe, le mieux détaillé, et par conséquent le plus intéressant. Cela deuait être ainsi, tant parce qu'il auait beaucoup écrit, que parce qu'il était plus au fait de ce qui le concernait que de ce qui regardait les autres. Il dit fort peu de chose de sa personne, mais il entre dans un grand détail de ses écrits.

Quelque estimable au reste que soit ce traité, ou plutôt ce catalogue d'écriuains, en ce qu'il nous en a conserué la connaissance de plusieurs, et d'un plus grand nombre encore d'ouurages, laquelle nous aurait été dérobée sans ce secours, il a néanmoins ses défauts, et de plus d'une sorte. Non-seulement l'auteur est trop succinct sur ce qu'il nous apprend de la plupart de ses écriuains, mais il a négligé même très-souuent de caractériser leur personne et les productions de leur plume. On s'aperçoit sans peine que son dessein était d'y obseruer l'ordre chronologique; mais il n'a rien moins été qu'exact à l'y suiure. Ses fautes en ce point sont quelquefois énormes. Il place, par exemple , entre les écriuains du IXe siècle, saint Césaire, éuêque d'Arles, et Laurent de Nouare, qui florissaient dès les premières années du uIe. Le patrice Dyname  qui appartient à la fin du même siècle, ou tout au commencement du suiuant, est renuoyé entre les auteurs du Xe siècle. Au contraire, Raoul Glaber , qui n'est que du XIe, tient place entre saint Grégoire, éuêque de Tours, et saint Isidore de Séuille, qui sont du uIe. Ces exemples suffisent pour faire connaître l'inexactitude chronologique de Sigebert. A l'égard de son défaut de critique, il est pardonnable à un auteur qui a écrit en un siècle où cette science était extrêmement rare.

Nous auons trois éditions de son traité Des hommes illustres. La première est duc au trauail de Souffroi  Petri, qui le publia en 1580, à Cologne, chez Materne Cholin . Le uolume est in-8o. L'éditeur a réuni à ce traité ceux de saint Iérôme, de Gennade, de saint Isidore, d'Honoré d'Autun et de Henri de Gand sur le même suiet . En 1639 Aubert le Mire en donna une autre édition, auec les mêmes bibliographes, auxquels il associa saint Ildefonse. Cette édition a été faite à Anuers, chez Iacques Mesius, en un petit uolume in-folio. Enfin Fabricius  en a publié une dernière édition dans laquelle il a fait entrer les bibliographes précédents et plusieurs autres. Ce recueil, qui forme un gros uolume in-folio, et dans lequel le texte de Sigebert est accompagné des scolies dont le Mire l'auait orné dans son édition, a été imprimé en 1718, à Hambourg, chez Chrestien Leibezeit et Théodore-Christophe Felginer auec le titre de Bibliothèque ecclésiastique.





SIGEBERTI LIBER DE SCRIPTORIBUS ECCLESIASTICIS


 CAP. I. Marcellus, Marci, prefecti urbis Rome, filius, ex discipulo Simonis Magi discipulus beati Petri apostoli, conflictum apostolorum Petri et Pauli cum Simone Mago, cui assiduus interfuit, rogatu Christianorum, qui non interfuerant, fideliter conscripsit, et Ecclesiis Dei, prope uel procul positis, legendum concessit. Ad sanctos Nereum et Achilleum, pro Christo in Pontiana insula relegatos, scripsit de mirificis actibus beati Petri et Pauli, et de magicis artibus Simonis Magi. Scripsit de obitu sancte Petronille uirginis, filie beati Petri apostoli. Scripsit de passione sancte Felicule uirginis et martyris. Scripsit de passione sancti Nicomedis presbyteri martyris.

 CAP. II. Ioannes, qui et Marcus, ex ministro sacerdotis Iouis minister Pauli apostoli, scripsit passionem Barnabe apostoli.

CAP. III. Polycrates passionem sancti Timothei apostoli scripsit  , et alia multa.

CAP. Iu. Dionysius, Athenis natus et eruditus, et a pago Atheniensi, qui dicitur Arios pagos, Areopagita denominatus, et a Paulo apostolo ad fidem Christi conuersus, multam multa scribendo acquisiuit sibi memoriam. Quem pretermissum esse ab Hieronymo et Gennadio in Catalogo illustrium uirorum, nimis est mirandum, presertim cum Hieronymus, quamuis tacito eius nomine, faciat mentionem  operis eius; Gregorius uero in homilia Euangelii faciat mentionem operis eius et nominis. Scripsit autem ad Timotheum Ephesiorum episcopum De hierarchia celesti, id est de ordinibus angelorum; ad eumdem De hierarchia ecclesiastica; ad eumdem De diuinis nominibus, et De symbolica theologia; ad eumdem De mystica theologia. Scripsit ad Gaium, Quomodo Deus quadam ignorantia cognoscatur uel uideatur; ad Polycarpum, Quomodo contradictores ueritatis sint declinandi. Scripsit epistolam ad Apollophanem, conphilosophum et ceuum suum, recolens quod cum ipse cum eo esset in Heliopoli, urbe Aegypti, uiderit obscurato sole mundum obtenebratum fuisse in sexta feria, sexta hora diei, cum iehsu Christus penderet in cruce, cum ipse  Dionysius esset tunc annorum triginta. Scripsit ad Theophilum de ecclesiasticorum ordinum ordine, et sacerdotum excellentia. Scripsit ad Ioannem apostolum, in Pathmos insula exsiliatum, predicens eum esse reuersurum in Asiam. Scripsit et ad alios alia, quamuis breuia, tamen mystica et diuina. uolumen eius scriptorum uocatur Hierarchia. Hic martyrizatur sub Domitiano imperatore, in urbe Galliarum, quam condidit Isius, eamque de Isio denominauit Parisium  .

CAP. u. Linus, primus post Petrum papa, scripsit Greco sermone martyrium Petri et Pauli, uno die passorum, et Ecclesiis Orientalibus destinauit  .

 CAP. uI. Sedulius episcopus  ad Macedonium presbyterum scripsit libros De miraculis ueteris et Noui Testamenti, quos postea sub metrica lege redactos pretitulauit Paschale carmen. Reparauit etiam dactylico [edit. Suffridi Petri, reparacterico] carmine omnia Domini opera. Claruit tempore Constantis et Constantii, filiorum primi Constantini imperatoris.

CAP. uII. Amphilochius, Iconii episcopus, scripsit uitam Basilii, Cesariensis episcopi  .

CAP. uIII. Golphilas, Gothorum episcopus, adinuenit Gothicas litteras; et quamuis esset Arianus, utile tamen opus fecit, quia per illas litteras transtulit diuinas litteras in Gothicam linguam. Fuit tempore ualentis imperatoris  .

 CAP. IX. Theoderetus, episcopus urbis que a fundatore suo Persarum rege Cyrus est uocata  , scripsit De uera incarnatione Domini contra Eutychen, qui negabat ueram carnem in Christo Iesu. Scripsit etiam ecclesiasticam Historiam, a fine ecclesiastice Historie quam scripsit Eusebius Cesariensis, et post eum Rufinus presbyter.

 CAP. X. Socrates  scripsit Historiam a tempore primi Constantini imperatoris usque ad imperium Theodosii iunioris.

CAP. XI. Sozomenus, eiusdem temporis tenorem secutus, scripsit Historiam  .

CAP. XII. Epiphanius, scholasticus  , tres Theodereti et Socratis et Sozomeni Historias in unam compingens Historiam, adiecit ecclesiastice bibliothece Historiam Tripartitam.

CAP. XIII. Macer scripsit metrico stylo librum De uiribus herbarum.

CAP. XIu. Paulinus, Nolanus episcopus, scripsit, ad Augustinum episcopum, uitam Ambrosii Mediolanensis episcopi. Scripsit etiam uersifice uitam Felicis Nolani  .

 CAP. Xu. Euodius episcopus scripsit librum De miraculis in Africa ostensis per reliquias Stephani protomartyris nouiter inuentas, quas detulit in Africam Orosius, Augustini discipulus  .

CAP. XuI. Possidius, Calamensis episcopus, scripsit uitam Augustini Hipponensis episcopi  .

CAP. XuII. Paschasius  , diaconus sancte  Romane Ecclesie, libros de sancto Spiritu luculento et fideli sermone composuit. Hic quia in superordinatione Laurentii contra Symmachum papam pertinacius fauit Laurentio, eius defuncti animam uidit Germanus. Capuanus episcopus, in thermis in igne purgatorio positam.

CAP. XuIII. Idatius, Lemice Hispaniarum urbis episcopus, Chronicam initiatam a primo Theodosii imperatoris consulatu composuit.

CAP. XIX. Martinus, episcopus Galliciencis, scripsit librum De uirtutibus quatuor, ad Theudomirum [al. Mironem] regem Gallicie, quem libellum pretitulauit, honeste uite Formulam  .

CAP. XX. uictor  , Capuanus episcopus, Euangelium ex quatuor Euangeliis compactum eleganter  composuit, quod uocatur Diapente, sine nomine auctoris inuenit: quod quia sine numeris canonum confusum esse uidit dilucidauit, illud appositis canonum numeris, per quos Eusebius Cesariensis distinxit quatuor Euangelia, ita sine confusione erroris similia omnium ostendens, singulis sua propria ostendens et restituens. Scripsit etiam librum De Pascha, redarguens errorem uictorii, qui iubente  Hilario papa, scribens Paschales cyclos, docebat esse celebrandum Pascha Xu Kalendas Maii, in anno Domini 455, quod rectius erat eo anne celebrandum uII Kalendas Maii.

CAP. XXI. Eustathius  transtulit de Greco in Latinum Hexemeron Basilii Cesariensis.

CAP. XXII. Auitus  , uiennensis episcopus, scripsit Homiliarum librum unum; De mundi principio, et aliis diuersis conditionibus libros sex, uersu compaginatos; Epistolarum libros nouem. Claruit tempore Zenonis imperatoris, sub rege Burgundionum Gundebaldo.

CAP. XXIII. Godelbertus presbyter, huius studium imitatus, per historias et allegorias diuine Scripture, ab initio mundi usque ad partum uirginis,  heroico pede eleganter cucurrit  .

CAP. XXIu. Cyrillus, episcopus Alexandrinus, cyclos quinque decemnouennalium cyclorum scripsit, qui faciunt annos nonaginta quinque; in quibus primus et ultimus Pasche terminus inuenitur; sed nec tamen in eo tota Pasche uarietas terminatur  .

CAP. XXu. Paschasinus [al. Paschasius]  ,  diaconus scripsit ad Leonem papam contra errorem quorumdam qui anno Domini 455, putantes esse annum communem, cum esset embolismus, errabant in celebrando Pascha.

CAP. XXuI. Proterius, Alexandrinus episcopus, scripsit et ipse ad Leonem papam dubitantem de celebrando Pascha illius anni, qui, cum esset embolismalis, putabatur ab aliquibus esse communis.

CAP. XXuII. Dionysius, abbas Romanus  , cognomento Exiguus, gemina scientia Grece et Latine clarus, transtulit de Greco in Latinum Proterii Alexandrini episcopi scripta ad Leonem papam de celebrando pascha in anno Domini 355. Transtulit etiam de Greco in Latinum librum Gregorii Nysseni De conditione hominis, et uitam Pachomii abbatis. Scripsit  et ipse, post Cyrillum, cyclum quinque cyclorum, incipiens ab anno nati Iesu Christi 532, qui est ultimus annus magni cycli, qui est annorum DXXXII, semel exacti a natiuitate Christi. Hic notandum est quia si natiuitas Christi recte a calculatoribus posita fuisset, debuisset XXXIII uel XXXIu annis primi magni anni concordare, in ratione computi, euanlice ueritati, et maiorum auctoritati, que dicit Christum passum fuisse anno etatis sue tricesimo secundo, uel XXXIII, uIII Kalendas Aprilis, in uI feria, et eum resurrexisse uI Kalendas Aprilis, in prima feria. Quod non ita positum esse in primo magno cyclo, quia non attendit Dionysius, secundum tenorem annorum primi magni cycli, apposuit et ipse annos Christi in suo cyclo, quem, ut dixi,  incepit a repetitione secundi magni cycli, et inussit sibi frontem cauterio alieni erroris et mendacii, dum culpatur, quod XXXIII, uel XXXIu, sui operis anno non concordat euangelice ueritati in ratione computi. Unde apparet quod natiuitas Christi posita est a calculatoribus XXI, uel uiginti duobus annis tardius quam debuit.

CAP. XXuIII. Fulgentius, Ruspensis episcopus  , in Greca et Latina lingua clarus, gemina scientia scripsit multa. Claruit in homilitico dicendi genere. Scripsit ad Euthymium libros De remissione peccatorum. Respondit uno libro questionibus a Ferrando diacono sibi obiectis. Scripsit libros quos  pretitulauit, siue litteris: librum scilicet De Adam siue A; De Abel, siue B; De Cain, siue C; et ceteros secundum litterarum consequentiam. Quod is est [uidetur legendum quod si est] ipse Fulgentius qui tres libros Mythologiarum scripsit ad Catum presbyterum Carthaginis, hic certe omnis lector expauescere potest acumen ingenii eius, qui totam fabularum seriem, secundum philosophiam expositarum, transtulerit uel ad rerum ordinem, uel ad humane uite moralitatem. Scripsit ad eumdem Catum librum De obstrusis sermonibus. Scripsit et De predestinatione ad Monimum libros tres; contra obiectiones undecim Trasamundi regis librum unum; De mysterio Mediatoris librum unum; De immensi tate Filii Dei librum unum; De sacramento Dominice  passionis librum unum; ad familiares suos epistolarum librum unum. Ne uidear humana miscere diuinis, non commemorabo sacris libris mirabile huius uiri opus, qui totum opus uirgilii ad physicam rationem referens, in lutea quodammodo massa auri metallum quesiuit, et repertum excoxit.

CAP. XXIX. Ferrandus diaconus, supra nominatus, scripsit ad Reginum comitem librum de septem regulis innocentie, et alia nonnulla.

CAP. XXX. Gennadus episcopus  , post Hieronymum, composuit Librum illustrium uirorum, quos collegit a XIu anno imperii Theodosii maioris usque ad tempus Zenonis imperatoris, per annos circiter centum. Libros etiam Euagrii monachi ad utilitatem monachorum simplici sermone scriptos,  transtulit eadem simplicitate de Greco in Latinum. Aliquos etiam eiusdem libros quos translatores uitiose transferendo in Latinum corruperant, emendauit et ueritati auctoris restituit.

CAP. XXXI. Benedictus Casinensis, Pater monachorum, Nursia Italie prouincia ortus, spretis litterarum studiis, eremiticam uitam expetiuit, et prouectus ad summum culmen monastice profectionis, secundum quam uixit, scripsit Regulam monachorum sermone luculentam, discretione precipuam. Simplicius, discipulus eius, latens magistri opus publicauit  .

CAP. XXXII. Faustus, discipulus sancti Benedicti, ab  ipso Benedicto missus ad Gallias, cum Mauro eius monacho, uitam ipsius Mauri monachi descripsit  .

CAP. XXXIII. Marcus peta, familiaris Benedicti Casinensis, uitam eius a Gregorio descriptam deflorauit heroico breuiloquio, et pauca superaddidit  .

CAP. XXXIu. Orentius Commonitorium fidelibus scripsit metro heroico, ut mulceat legentem suaui breuiloquio  .

CAP. XXXu. Iordanus  , episcopus Gothorum, scripsit Historiam; in primo eius libro gesta Romanorum, in secundo uero originem et gesta Gothorum recensens, usque ad finem regni eorum.

CAP. XXXuI. Ioannes, sub sua et sui amici Basilii persona, scripsit dialogum de honore et onere sacerdotii, et quanta sit dignitas et potestas uel grauitas  sacerdotum.

CAP. XXXuII. Betius, uir consularis, conferendus uel preferendus philosophis et secularibus et ecclesiasticis, quia ambiguos esse facit an inter seculares, an inter ecclesiasticos scriptores fuerit illustrior. Laudent eum seculares, quod Isagogas, Perihermenias, quod Categorias transtulerit de Greco in Latinum et exposuerit; quod Topica Ciceronis exposuerit, quod Antepredicamenta, quod libros De topicis differentiis, De cognatione dialectice et rhetorice, et distinctione rhetoricorum locorum, De communi predicatione potestatis et possibilitatis, De categoricis et hypotheticis syllogismis libros et alia multa scripserit, quod arithmeticam et musicam Latinis scripserit. Nos ecclesiastici laudamus  eum quod librum De sancta Trinitate scripserit, quod exsiliatus a Theodorico, Gothorum et Italorum rege, pro eo quod tueri uolebat libertatem Romane  urbis, scripsit librum De consolatione Philosophie. Hic ab eodem rege Theodorico occisus est  .

CAP. XXXuIII. Arator  , subdiaconus Romane Ecclesie, edidit heroico carmine Actus apostolorum, et uigilio pape Romano obtulit

CAP. XXXIX. Eugippius abbas  hortatu Renducis, Neapolitani episcopi, deflorans libros Augustini episcopi Hipponensis, dedit codicem magne utilitatis, ad Probam uirginem; et per manus eiusdem Renducis episcopi obtulit Ecclesie Neapolitane. Fuit tempore secundi Pelagii, et imperatoris Tiberii Constantini.

CAP. XL. Cassiodorus, consul et senator, postea monachus et abbas, fecit tractatus super Psalmos, et totum operis corpus per tria membra, per Psalmos  scilicet quinquagenos, diuisit. Scripsit duos libros Institutionum, qualiter diuine et humane lectiones debeant intelligi, et librum De etymologiis, et alium librum sacerdotis de schematibus collegit. Scripsit librum titulorum, quem de diuina Scriptura collectum uoluit nuncupari Memoriale, ut breuiter percurrant qui fastidiunt prolixa perlegere. Fecit complexiones in Epistolis apostolorum, et in Actibus apostolorum, et in Apocalypsi, que sunt breuissima explanatione decurse. Digessit etiam Catalogum consulum Romanorum. Epiphanium Scholasticum, qui tres Theodoreti, Socratis et Sozomeni, Historias in unum Tripartitam Historiam redegit, de Greco in Latinum transtulit. Nouissime, anno scilicet etatis XCIII, precatu fratrum suorum scripsit de  orthographia cuius regulas de XII nominationibus grammaticis collegit; De anima librum unum  .

CAP. XLI. Gregorius, natione Romanus, ex pretore  urbano monachus et abbas, septimus Romane Ecclesie leuita, apocrisarius, papa Romane Ecclesie multa scripsit. Rogatus a Leandro Hispalensi episcopo, librum Iob exposuit tripliciter, historice, allegorice et moraliter, et libros diuidens in sex libros consummauit hoc mirabile opus in XXXu libris. Primam et ultimam partem Ezechielis prophete, que obscuriores erant, exposuit homilitico sermone. Scripsit ad Marianum episcopum XLII Euangelii homilias. In initio papatus sui scripsit ad Ioannem, Rauenne episcopum, librum Regule pastoralis. Librum Dialogorum, quem cum Petro diacono suo de miraculis sanctorum sui temporis habuit, Teudelinde Longobardorum regine pro munere misit. Epistolarum tot libros posteris reliquit quot annos  in papatu uixit, id est tredecim et semis. Scripsit et alia que a Romanis post mortem eius combusta sunt, qui et omnia opera eius combussissent, nisi Petrus, diaconus eius, interueniens confirmasset iureiurando se uidisse Spiritum sanctum quasi columbam super caput Gregorii tractantis sedentem, rostrum suum ori illius inserentem; et hoc ipsum Petrus hac conditione fecit, ut si ipse post factum iusiurandum statim moreretur, Romani a libris Gregorii comburendis cessarent; si non moreretur, ipse etiam combustoribus librorum manus daret. Sic Petrus inter uerba iuramenti exspirauit, et Romanorum insania cessauit. Que scriptura Gregorium tam illustrauit, quam illud quod Antiphonarium regulari musice modulatione centonizauit et scholas  cantorum in Romana Ecclesia constituit  .

CAP. XLII. Anastasius, Antiochenus episcopus, Pastoratem librum Gregorii in Grecam linguam transtulit, et orientalibus Ecclesiis opus uenerabile procurauit  .

CAP. XLIII. Paterius  , Romane Ecclesie notarius et secundicerius, colligens omnia diuine Scripture testimonia per que Gregorius obscura sue expositionis dilucidauit, tres libros edidit: duos de testimoniis ueteris Instrumenti, et unum de testimoniis Noui Testamenti, ipsumque codicem appellauit Librum testimoniorum.

 CAP. XLIu. Claudius, Classitane urbis abbas, multa de Prouerbiis, de Canticis canticorum, de Eptatico [Heptateucho], de prophetis, de libris Regum, quos loquente Gregorio audierat exponi, nec tamen ea Gregorius pre infirmitate et occupatione scripserat, ipse suo sensu dictauit, ne perirent, ut apto tempore emendatius dictarentur. Que cum Gregorius comperisset ualde inutilius permutata esse, ea studiosus recollegit et opportune correxit.

CAP. XLu. Fortunatus  , natione Italus, liberalibus artibus eruditus, a dolore oculorum, uirtute Martini Turonensis episcopi, sanatus, et pro hac causa ad Turones uenit, et ad Pictauos progressus, primo ibi presbyter, deinde episcopus consecratus est. Scripsit metrice Hodeporicum suum;  scripsit metrice quatuor libros De uita sancti Martini, et multa alia, et maxime hymnos singularum festiuitatum. Ad singulos amicos composuit uersus suaui et diserto sermone.

CAP. XLuI. Iustinianus Maior, imperialis maiestatis dignitate illustris, uidetur illustrior fuisse aliis imperatoribus, per hoc quod etiam inter ecclesiasticos scriptores locum acquisiuit. Leges namque Romanorum, quarum prolixitas nimia erat et inutilis dissonantia, mirabili breuitate correxit. Nam omnes constitutiones principum, que utique multis in uoluminibus habebantur, intra XII libros coarctauit: idem quoque uolumen Codicem Iustinianeum appellari fecit. Rursumque singulorum magistratuum siue iudicum leges, que usque ad duo millia pene  librorum erant extense, intra quinquaginta librorum numerum redegit, eumdemque Codicem Digestorum siue Pandectarum uocabulo nuncupauit. Quatuor etiam Institutionum libros, in quibus breuiter uniuersarum legum textus comprehenditur, nouiter exposuit. Nouas quoque leges, quas ipse statuerat, in unum uolumen redegit  .

CAP. XLuII. Sixtus episcopus scripsit librum De uita hominis perfecta.

CAP. XLuIII. Osius episcopus scripsit librum De obseruatione Dominice discipline  .

CAP. XLIX. Gregorius, Turonensis episcopus,  uir magne nobilitatis et simplicitatis, scripsit multa simplici sermone. Scripsit duos libros De uita uel memoria quorumdam confessorum. Scripsit librum De miraculis sanctorum; De miraculis Iuliani martyris Briuatensis [al. Bruatensis] librum unum; De miraculis sancti Martini suo tempore ostensis libros quatuor; Historiam Francorum paruo libello breuiauit, eamque postmodum diffusius nouem [decem] libris digessit. Scripsit et Chronicam ecclesiastice historie  .

CAP. L. Rodolphus scripsit Historiam Francorum a suo tempore.

CAP. LI. Isidorus, Cordubensis episcopus, scripsit ad Orosium libros quatuor in libros Regum  .

CAP. LII. Proba, uxor Adelphi, centonem ex uirgilio  De fabrica mundi et Euangeliis plenissime expressit; materia composita secundum uirgilianos uersus, et uersibus secundum materiam concinnatis  .

CAP. LIII. Pomponius, ex eodem peta, inter cetera styli sui otia, Tityrum in honorem Christi composuit, similiter et Aeneidos.

CAP. LIu. Iulianus Pomerius scripsit De resurrectione mortuorum  .

CAP. Lu. Isidorus iunior, Hispalensis episcopus, multa scripsit. Scripsit ad Braulionem episcopum XX libros Etymologiarum. Scripsit librum Proemiorum; De libris ueteris et Noui Testamenti, quos in canone recipit Ecclesia catholica; De ecclesiasticis officiis ad Fulgentium; De ortu, uita et obitu sanctorum  Patrum qui in Scripturarum laudibus efferuntur; ad Orosium librum De significationibus nominum; ad Sisebutum librum De natura rerum. Scripsit librum de differentiis uerborum, librum De proprietate rerum, librum sermonum, librum ecclesiasticorum dogmatum. Scripsit Synonyma, ubi inducuntur due persone, una hominis plangentis, altera Rationis admonentis. Scripsit et Lamentum penitentis, distinctum alphabeto, addita oratione. Scripsit De conflictu uirtutum et uitiorum librum unum; De mysteriis Saluatoris librum unum. Totum uetus Testamentum simpliciter exponendo percurrit.  Scripsit et alia seculari litterature competentia, que commemorare nichil ad nos.

CAP. LuI. Iulianus, Toleti Hispaniarum urbis episcopus, scripsit ad Idalium episcopum Barcinone librum quem pretitulauit Prognosticon, id est Prescientiam futuri seculi.

CAP. LuII. Leontius, Neapolis Cypriorum insule episcopus, scripsit uitam Ioannis, Alexandrini episcopi, qui ob eximiam in pauperes misericordiam cognominatur Eleemosynarius  .

CAP. LuIII. Audenus  , qui et Dado, episcopus Rotomagensis, scripsit ad Robertum, Parisiorum episcopum, uitam Eligii Nouiomensis episcopi, duobus libris explicans miracula que uel in uita uel post mortem eius gesta sunt per eum; tertio libro  rhetorice et commatice totam uitam eius recapitulans.

CAP. LIX. Leo, secundus huius nominis papa, Greca et Latina lingua sufficienter instructus, transtulit de Greco in Latinum sextam synodum, que tempore Agathonis pape, predecessoris sui, celebrata est in urbe Constantinopoli, in qua damnati sunt illi qui unam tantum uoluntatem et operationem predicabant in Domino Iesu Christo  .

CAP. LX. Columbanus, abbas Luxouiensis  , in Hibernia Scotorum insula natus, et in Gallias pro Christo peregrinatus, tanto sapientie thesauro est ditatus, ut adhuc adolescens librum Psalmorum elimato sermone scriberet, et alia multa ederet,  uel ad canendum digna, uel ad docendum utilia.

CAP. LXI. Ionas  scripsit uitam Columbani abbatis, et uitas Attale et Eustasii, qui fuerunt discipuli et successores Columbani.

CAP. LXII. Benedictus abbas  scripsit ad monachos librum quem uocauit Concordiam regularum, multorum Patrum Regulas Regule sancti Benedicti Casinensis conferens, ut nulla Patrum Regula a Benedicti Regula discordet, imo Benedicti Regula regulis omnium Patrum concordet.

CAP. LXIII. Theodorus, Scotorum archiepiscopus, a uitaliano papa ad Scotiam directus, scripsit Penitentialem Librum, distinguens modum et  tempus penitendi secundum modum peccandi.

CAP. LXIu. Adamannus,  presbyter et abbas Scotorum, scientia litterarum nobilitatus, scripsit librum De sanctis locis natiuitatis, passionis et resurrectionis, et ascensionis Iesu Christi et de monumentis sanctorum Patrum.

CAP. LXu. Ioannes Scotus, in exponendis diuinis et humanis scripturis satis idoneus, fecit tractatus in Mattheum. Scripsit librum De officiis humanis et alia que ab aliis habentur.

CAP. LXuI. Adelmus, abbas Scotorum, iubente synodo gentis sue, scripsit librum aduersus errorem Britonum, qui uel Pascha non suo tempore celebrarent, uel alia plura agerent contraria paci et ecclesiastice consuetudini, et per hoc multos reduxit ad  concordiam catholice Ecclesie. Scripsit et librum De uirginitate, quem exemplo Sedulii, geminato opere, id est prosa et metro, composuit  .

CAP. LXuII. Ceolfridus, abbas Scotorum, consulenti regi Pictorum de legitima obseruatione Pasche, et de tonsura clericorum, scripsit utilem epistolam, per quam ipse regi satisfecit, et rex gentem suam ad concordiam Ecclesie reduxit.

CAP. LXuIII. Beda monachus, natione Anglus, quis uel unde fuerit, que uel quanta scripserit, ipse suis uerbis aperit. »Cum essem, inquit, annorum septem, cura propinquorum datus sum educandus reuerendissimo abbati Benedicto, ac deinde Ceolfrido, cunctumque ex eo tempus uite in eiusdem  monasterii habitatione peragens, omnem meditandis Scripturis operam dedi, atque inter obseruantiam discipline regularis curaui semper aut discere, aut docere, aut scribere dulce habui. Decimo nono uite mee anno diaconatum, tricesimo presbyteratus gradum suscepi. Ex quo tempore usque ad annum etatis mee LuIII uenerabilium Patrum scripta breuiter adnotare, siue etiam ad formam sensus et interpretationem eorum semper adiicere curaui. Quorum hec est summa: In principio Genesis usque ad natiuitatem Isaac, et eiectionem Ismelis libros quatuor: De tabernaculo et uasis eius, ac uestibus sacerdotum libros tres: in primam partem Samuelis usque ad mortem Saulis libros quatuor: De edificatione templi allegorice expositionis, sicut et ceteros,  libros duos: item in libros Regum XXX questionum; in Prouerbia Salomonis libros tres; in Cantica canticorum libros sex, in Isaiam et Danielem, duodecim prophetas, et partem Hieremie distinctiones capitulorum, ex tractatu B. Hieronymi excerptas; in Esdram et Neemiam libros tres, in canticum Habacuc librum unum, in librum B. Patris Tobie explanationis allegorice, de Christo et Ecclesia librum unum: item capitula lectionum in  Pentateuchum Moysi, Iosue, Iudicum; in libros Regum et uerba dierum, in librum B. patris Iob, in Parabolas, Ecclesiastem, et Cantica canticorum, in Isaiam prophetam, Esdram quoque et Neemiam. In Euangelium Marci libros quatuor, in Euangelium Luce libros sex, Homiliarum Euangelii libros duos. In Apostolum quecunque in opusculis S. Augustini exposita inueni, cuncta per ordinem scribere curaui; in Actibus apostolorum libros duos: in Epistolas septem canonicas libros singulos, in Apocalypsim S. Ioannis libros tres: item capitula lectionum in totum Nouum Testamentum: item libros epistolarum ad diuersos, quarum De sex etatibus seculi una est; De mansionibus filiorum Isrel una; una de eo quod ait Isaias, et claudentur ibi  in carcerem, et post multos dies uisitabantur ; De ratione bissexti una; De equinoctio, iuxta Anatolium, una. Item De historiis sanctorum: librum uite et passionis S. Felicis confessoris de metrico Paulini opere in prosam transtuli. Librum uite et passionis S. Anastasii male ex Greco translatum, et peius a quodam imperito emendatum, prout potui, ad sensum correxi. uitam S. Patris, monachi simul et antistitis, Chutberti et prius heroico metro, et postmodum plano sermone descripsi; historiam abbatum monasterii huius, in quo superne pietati deseruire gaudeo, Benedicti et Ceolfridi et Huetberti [al. Huatberti. Churberti] in libellis duobus; Historiam ecclesiasticam nostre insule ac  gentis in libris quinque. Martyrologium de natalitiis SS. martyrum diebus in quo omnes quos inuenire potui, non solum qua die, uerum etiam quo genere certaminis, uel sub quo iudice mundum uicerunt, diligenter adnotare curaui; librum Hymnorum diuerso metro siue rhythmo, librum epigrammatum heroico metro siue elegiaco, de natura rerum, et de temporibus libros singulos.« Item De temporibus librum unum maiorem, librum De orthographia, alphabeti ordine distinctum. Item librum De metrica arte, et huic adiectum alium De schematibus siue tropis libellum, hoc est, de figuris modisque locutionum quibus Scriptura sancta contexta est. Centonizauit etiam expositionem in Cantica canticorum, collectis sententiis de libris Gregorii pape, per diuersa  opera illius. Obiit anno 734 Dominice Incarnationis, Leone Romanis imperante, Francis Carolo Martello, principante sub Theoderico rege, super Anglos regnante Edilberto.

CAP. LXIX. Paulus, diaconus Neapolitane Ecclesie, transtulit de Greco in Latinum uitam sancte Marie Aegyptiace  .

CAP. LXX. Anianus, uir spectabilis, iubente Athalarico, rege uolumen unum de legibus Theodosii imperatoris  edidit, et, monente Oruntio episcopo, librum Ioannis Chrysostomi in Mattheum de Greco in Latinum transtulit  .

CAP. LXXI. Walafridus  abbas uitam et miracula sancti Galli abbatis primo prosaice, deinde metrice composuit.

CAP. LXXII. Christianus  , ab Aquitania in Galliam ueniens, nomen suum scribendo notificauit. Exposuit enim Euangelium Matthei, promittens etiam de aliis Euangeliis se tractaturum.

CAP. LXXIII. uerus  episcopus uitam Eutropii, episcopi Arausice Galliarum urbis, illustrem uirtutibus ac miraculis descripsit luculento sermone.

CAP. LXXIu. Gregorius  , secundus huius nominis papa Romanus, interpellatus apud Constantinopolim  a Iustiniano imp. super quibusdam capitulis, optima responsione unamquamque questionem absoluit, et scripta edidit. Rescripsit etiam ad synodicam, quam Ioannes Constantinopolitanus antistes Romam misit. Hinc constans ecclesiasticorum dogmatum defensor, et contrariorum fortissimus impugnator, scripsit contra Leonem imperatorem, qui seductus a quodam refuga fidei, nomine Beser, iussit  ubique imagines Dei et sanctorum eius deponi et incendi.

CAP. LXXu. Ioannes  , monachus et presbyter de Damasco Syrie, uita et doctrina clarus, cognomento Chrysorrhoas, animatus scriptis Gregorii pape, quibus impugnabat impietatem Leonis imperatoris, scripsit et ipse Grecis Grece contra Leonem imperatorem.

CAP. LXXuI. Gregorius tertius scripsit et ipse commonitoria scripta ad imperatores Leonem et Constantinum, per quos persecutio grauis commota erat contra imagines Dei sanctorumque eius; que scripta fautores imperatorum portitoribus auferentes, discerpserunt ea. Gregorius iterum scripta imperatoribus misit, et iterum ea a portitoribus ablata  sunt et discerpta. Quia ergo imperatores nolebant suscipere commonitoria apostolice auctoritatis scripta, Gregorius papa contra eos multa ad multos scripta edidit  .

CAP. LXXuII. Zacarias papa libros Dialogorum primi Gregorii pape de Latino in Grecum transtulit, et plures Latine lingue ignaros lectione eorum illuminauit  .

 CAP. LXXuIII. Chrodogandus, Metensis episcopus, Pipini regis ex sorore nepos, nobilitatem generis nobilitans, feruore sancte religionis scripsit Regulam, quam specialiter Metensis Ecclesie clericis obseruandam dedit.

CAP. LXXIX. Adrianus papa libros epistolarum primi Gregorii pape abbreuiauit, et utiliora queque decerpens, tredecim libros ad duos redegit. Scripsit etiam ad imperatores Leonem iuniorem, et Constantinum filium eius, pro uenerandis imaginibus Dei et sanctorum eius. Scripsit ad Carolum imperatorem librum apostolice auctoritatis, arguens errorem eorum qui infirmare uolebant quedam capitula que secunda Nicena synodus promulgauerat, auctoritate trecentorum quinquaginta episcoporum qui heresin  exsecrantium imagines Dei sanctorumque eius anathematizauerunt  .

CAP. LXXX. Paulus, monachus Casinensis cenobii  , natione Italus, propter scientiam litterarum a Carolo Magno imperatore ascitus, scripsit uitam primi Gregorii pape; scripsit gesta pontificum Metensium; scripsit miracula sancti Arnulphi, qui primo maiordomus regis Francorum, postea Metensium episcopus, eremiticam uitam expetiit. Historiam quoque uinnulorum, qui postea nominati sunt Longobardi, luculento et plano sermone scripsit.

CAP. LXXXI. Carolus imperator  , per manum  huius Pauli diaconi sui decerpens queque optima de Scripturis catholicorum Patrum, lectiones unicuique festiuitati conuenientes per circulum anni in Ecclesia legendas, compilari fecit in duobus uoluminibus.

CAP. LXXXII. Hilduinus, abbas Sancti Dionysii Parisiensis  , scripsit ad Ludouicum imperatorem utroque stylo, id est prosaico et metrico, uitam ipsius Dionysii.

CAP. LXXXIII. Alcuinus  siue Albinus, de Britannia oriundus, et inde ab imperatore Carolo euocatus, et tanta familiaritate ei acceptus ut appellaretur imperatoris deliciosus, cuius maxime magisterio ipse imperator omnibus liberalibus artibus initiari satagebat, multa scripsit. Scripsit in  Genesim dialogum; ad Widonem comitem de uirtutibus et uitiis librum, de quibusdam psalmis enchiridion. Fecit tractatus super Euangelium Ioannis. Scripsit ad ipsum imperatorem libros De sancta Trinitate; respondit questionibus a Fredegiso sibi propositis. Scripsit Prognosticon de futuro seculo. Scripsit ad Eulaliam uirginem De natura uel immortalitate anime; iussu imperatoris correxit diuinam Bibliothecam, et alia nonnulla scripsit.

CAP. LXXXIu. Einardus  scripsit uitam Caroli imperatoris tanto ueracius quanto adhesit ei familiarius. Hic imitatus Bedam, qui abbreuiauit Hebraicum Psalterium, excerpendo de illo omnes  uersus, uerba orationis habentes; abbreuiauit et ipse Gallicanum Psalterium, quo nos Galli utimur, excerpens de illo omnes uersus uerba orationis continentes.

CAP. LXXXu. Husuardus monachus  , prouocatus studio Hieronymi et Bede, qui festiuitates sanctorum annuatim recurrentes partim adnotauerant, maxime autem animatus studio et iussu magni Caroli imperatoris, cui displicebat quod Hieronymus et Beda, studentes nimis breuitati, preterierant plura necessaria, et quamplures Kalendarum dies intactos reliquerant, in gratiam eius studuit opus imperfectum supplere, et festiuitates sanctorum per singulos Kalendarum dies adnotans, integrum Martyrologium effecit.

 CAP. LXXXuI. Angelomus  monachus, iussu Drogonis, Metentium episcopi, qui filius erat Caroli imperatoris, fecit tractatus super quatuor libros Regum.

CAP. LXXXuII. Attularius [al. Amularius] monachus breuem libellum De ecclesiasticis officiis scripsit. Postea scribens de eadem re ad Ludouicum imperatorem, ordinem et causas ecclesiasticorum officiorum quatuor libris planius digessit, et De mysteriis misse librum unum.

CAP. LXXXuIII. Bellator presbyter septem libris exposuit librum Sapientie Salomonis.

CAP. LXXXIX. Rabanus, qui et Maurus, siue Magnetius, ex abbate Fuldensi archiepiscopus Moguntie,  scripsit librum De laude sancte crucis, mira uarietate depictum, quem misit Rome S. Petro offerendum. Scripsit ad Otgarium archiepiscopum librum super libros Sapientie Salomonis. Scripsit super librum Machabeorum primum, super Esdram,  super Iudith, De mysteriis misse librum unum, De benedictionibus patriarcharum librum unum. Scripsit ad Hilduinum abbatem in Regum libros quatuor, De questionibus canonum, ad Heribaldum episcopum librum unum, ad Reginbaldum cepiscopum de eadem re librum unum, et  alia.

CAP. XC. Freculfus  episcopus scripsit ad Elisacharum historiam a conditione mundi usque ad natiuitatem Christi. Difficultatem etiam intercurrentium questionum enodare non neglexit, et interponendo diuine historie seculares historias, contemporalitates regnorum sibi coaptans, consummauit hoc opus in septem libris.

CAP. XCI. Ambrosius Autbertus  scripsit librum De cupiditate; scripsit etiam libros decem  super Apocalypsim, et alia nonnulla.

CAP. XCII. Florus  Epistolas Pauli ex integro exposuit, qui nichil a se dicens, sed omnes Augustini libros reuoluens, et capitula Epistolarum Pauli, ab Augustino diuersis locis exposita, recolligens, ipsa capitula exposita restituit ordini Epistolarum, adnotans singulos Augustini libros in quibus ea capitula exposita erant, et sic nouo et mirabili studio de alieno labore magnum sui operis uolumen edidit.

CAP. XCIII. Lupus Seruatus  librum composuit De tribus questionibus, id est de libero arbitrio, de predestinatione bonorum et malorum, de sanguinis Christi quadam superflua taxatione uel  redemptione, usque ad salutem impiorum. Nam super hac re orta est quedam fidei turbatio, anno Domini octingentesimo quadragesimo nono.

CAP. XCIu. Ioannes Erigena  [mss. Gemblac. et Affligem. Eurigena] iubente Carolo, Ludouici  imperatoris filio, libros Dionysii Areopagite in Latinum transtulit.

CAP. XCu. Bertramus [mss. Gemblac. et uiridis uallis Ratramus] librum scripsit De corpore et sanguine Domini, et ad Carolum librum De predestinatione  .

CAP. XCuI. Michel et Theophilus imperatores scripserunt Ludouico regi Francorum librum utilissimum de ueneratione imaginum.

CAP. XCuII. Paschasius Ratbertus, abbas Corbeiensis, scripsit ad Placidum abbatem, librum De sacramento corporis et sanguinis Christi  1Kb] .

CAP. XCuIII. Almannus, monachus Altuillarensis, scripsit uitam sancti Niuardi, archiepiscopi Remensis, uitam Sindulphi, uitam Helene regine, et  translationem eiusdem a Roma ad cenobium Altuillarense: et quia suo tempore Francia a Normannis uastabatur, exemplo Ieremie prophete desolationem Francie et sui cenobii quadruplici planxit alphabeto.

CAP. XCIX. Hincmarus, ex monacho Sancti Dionysii Parisiensis archiepiscopus Remensis, uitam sancti Remigii Remensis, primo breuiter descriptam, ex breui in librum magne quantitatis augmentatam, ex magno libro abbreuiatam studio Fortunati, episcopi et pete; hanc, inquam, uitam Hincmarus descripsit, inferens tam ea que in historiis maiorum de ortu, uita uel morte sancti Remigii inuenit, quam ea que in diuersis schedulis dispersa collegit; et secundum legem historie nec illa pretermisit que  uulgata relatione didicit, nec testamentum eius preteriit. Rescripsit ad Ecclesiam Rauennatem sub persona Magni Caroli imperatoris  .

 CAP. C. Adreualdus, qui et Adalbertus, monachus Floriacensis, scripsit Historiam miraculorum que ostensa sunt per Gallias sancti Casinensis meritis, a tempore quo corpus eius translatum est a Monte Casino ad cenobium Floriacense, usque ad tempus Odonis, regis Francorum.

CAP. CI. Aimonius  , monachus Floriacensis, Historiam miraculorum S. Benedicti, ab Adreualdo initiatam perfecit, perducens eam a tempore Odonis regis usque ad tempus Roberti regis Francorum. Scripsit etiam Historiam Francorum, et situm Galliarum distinxit.

CAP. CII. Nicolaus papa epistolas apostolice auctoritatis, ad diuersos a se scriptas, in uno uolumine  redegit  .

CAP. CIII. Anastasius, iubente Nicolao papa, transtulit in Latinum uitam Ioannis Eleemosynarii, scriptam Grece a Leontio episcopo  .

CAP. CIu. Ericus monachus uitam Germani, Antisiodorensis episcopi, metrico stylo, luculenter sex libellis descripsit  .

CAP. Cu. Milo, monachus S. Amandi, scientia litterarum clarus, scripsit metrico stylo uitam sancti Amandi. Scripsit etiam ad Carolum regem metrice librum De sobrietate 

CAP. CuI. Ioannes, diaconus Romane Ecclesie  , ad Ioannem, septimum huius nominis papam, scripsit urbano stylo quatuor libros De uita  primi Gregorii pape; et idem, petente Gauderico uelitrensi episcopo, scripsit etiam gesta Clementis pape.

 CAP. CuII. Hucbaldus  , monachus Sancti Amandi, peritia liberalium artium ita insignis, ut philosophis conferretur, uitas multorum sanctorum scripsit; et quia in arte musica prepollebat, cantus multorum sanctorum dulci et regulari melodia composuit. Scripsit etiam librum De arte musica, sic contemperans chordas monochordi litteris alphabeti, ut possit quis per eas sine magisterio alterius discere ignotum sibi cantum. Scripsit etiam ad imperatorem Carolum Caluum librum trecentorum uersuum, in laudem Caluorum, cuius omnia uerba incipiunt ab una littera, id est C, ut:


Carmina Clarisone Caluis Cantate Camene.

CAP. CuIII. Notgerus abbas  scripsit librum De musicis notis et symphoniarum modis, ut possit  quiuis uidere et intelligere quomodo differant a se interualla symphoniarum.

CAP. CIX. Enchiriades, sub persona discipuli interrogantis et magistri respondentis, scripsit dialogum De ratione musice, et in tribus libris multiformes musice regulas explicuit.

CAP. CX. Aurelianus, clericus Remensis Ecclesie, scripsit ad Bernardum archicantorem, postea episcopum, De regulis modulationum, quas tonos siue tenores appellant, et de earum uocabulis.

CAP. CXI. Regino, abbas Prumiensis  , scripsit ad primum Alberonem Metensem episcopum, Chronicam continentem precipua gesta Francorum, quam a natiuitate Christi perduxit usque ad annum nati Christi 908.

 CAP. CXII. Auxilius scripsit dialogum sub persona infensoris et defensoris, diuinis et canonicis exemplis munitum, contra intestinam discordiam Romane Ecclesie, scilicet de ordinationibus, exordinationibus et superordinationibus Romanorum pontificum, et ordinatorum ab eis exordinationibus et superordinationibus.

 CAP. CXIII. Maximus episcopus scripsit librum De ecclesiasticis ministeriis, et de habitu clericorum.

CAP. CXIu. Dinamius, uir illustris ac patricius, scripsit plenam uirtutibus uitam S. Marii, qui fuit abbas Bobacensis cenobii  .

CAP. CXu. Pelagius, diaconus Romane Ecclesie, transtulit de Greco in Latinum De uita et doctrina, et de perfectione sanctorum Patrum libros sedecim; scilicet De profectu monachorum librum unum; De quiete unum, De compunctione unum, De continentia unum, Contra fornicationem unum: Quod monachus nichil debeat possidere, unum; Quod nichil per ostentationem fieri debeat, unum; De patientia et fortitudine unum; quod non oporteat iudicare quemquam, unum; Quod oportet sobrie uiuere,  unum; Quod sine intermissione et sobrie oportet orare, unum; De humilitate unum; De penitentia unum; De caritate unum; De prouidentia siue contemplatione unum  .

CAP. CXuI. Ioannes subdiaconus transtulit de Greco in Latinum De uita et doctrina Patrum librum unum  .

CAP. CXuII. Martinus episcopus transtulit, per manum Paschasii diaconi, interrogationes et responsiones plurimas sanctorum Aegyptiorum Patrum, in Dumiensi cenobio  .

CAP. CXuIII. Smaragdus scripsit De uitandis uitiis et tenendis uirtutibus librum, quem attitulauit Diadema monachorum, quia sicut diadema gemmis, ita hic liber refulget uirtutibus. Scripsit etiam super  Regulam sancti Benedicti, et alia nonnulla  .

CAP. XIX. Cesarius, abbas Lerinensis, scripsit et declamauit homilias, uite monachorum congruentes  .

CAP. CXX. Laurentius  Mellifluus scripsit librum De duobus temporibus, id est, uno ab Adam usque ad Christum, altero a Christo usque ad finem  seculi. Declamauit etiam homilias ore quasi mellito; unde agnominatur Mellifluus.

CAP. CXXI. Bonifacius episcopus scripsit metrico stylo librum de uirtutibus et uitiis.

CAP. CXXII. Halitgarius, episcopus Cameracensis  , scripsit ad Ebonem, Remorum episcopum, Librum Penitentialem, secundum decreta canonum.

CAP. CXXIII. Remigius, monachus Antissiodorensis, nominatus in exponendis secularibus scripturis, notificauit se utilius diuinas etiam Scripturas exponendo. Exposuit enim Canonem misse, quid a quibus in ea sit positum uel additum demonstrans. Exposuit Cantica canticorum. Scripsit librum  De diuinis officiis; scripsit De singulis festiuitatibus sanctorum; respondit Gualoni, Aeduorum episcopo, interroganti de duabus questionibus. Una de altercatione Michelis archangeli cum diabolo de Moysi corpore, quod legitur in Epistola Iude apostoli. Altera de eo quod respondens Dominus ad Iob de turbine dixit: »Ecce Beemoth quem feci tecum, fenum quasi bos comedet, et an extrahere poteris Leuiathan hamo?« Scripsit et alia  .

CAP. CXXIu. Odo  musicus, ex archicantore Turonensi monachus et primus abbas Cluniacensis, in homiliis scribendis et declamandis, et maxime in componendis in honore sanctorum cantibus, elegans ingenium habuit.

CAP. CXXu. Stephanus  , ex clerico Metensi  episcopus Leodiensis, uitam et passionem sancti Lamberti, scriptam incultius a Godescalco clerico,  scripsit urbanius ad Hermannum Colonie archiepiscopum, et cantum nocturnum in honorem eiusdem martyris. Canticum etiam de sancta Trinitate, et cantum de inuentione Stephani protomartyris auctentico et dulci modulamine composuit. Scripsit etiam ad Robertum Metensem episcopum capitularem librum, in quo capitula, responsoria, uersus, collectas, per singulas noctis et diei horas, per integrum annum distincte congessit.

CAP. CXXuI. Luitprandus [al. Liudprandus], Ticinensis ecclesie diaconus, scripsit luculento et alterno stylo, ad Regimundum episcopum Eliberitane Ecclesie Hispanorum, Historiam De gestis regum et imperatorum sui temporis, quam attitulauit Antapodosim, id est Retributionem  .

 CAP. CXXuII. Ratherius  , ex monacho Lobiensi episcopus ueronensis, uir mire simplicitatis, scripsit uitam S. Ursmari Lobiensis; et bis pulsus ab episcopatu ueronensi, scripsit librum in quo faceta satis urbanitate deplorat erumnas suas, multa sue cause interserens que possunt legentibus placere et prodesse. Postea ordinatus episcopus Leodiensis Ecclesie, et ab ea pulsus, scripsit librum quem attitulauit Phrenesim. Scripsit librum quem pretitulauit Inefficax, ut sibi uisum est, Garritus. Scripsit librum De corpore et sanguine Domini, et De predestinatione Dei. Scripsit contra heresim Anthropomorphitarum, id est dicentium quod Deus habeat corpoream et humanam formam; que heresis tunc grauiter uexabat Italiam. Scripsit Agonisticon,  id est Preloquiorum libros sex, Confessionum librum unum, et alia.

 CAP. CXXuIII. Wandalbertus scripsit Martyrologium metrico stylo  .

CAP. CXXIX. Windichindus  , monachus Corbeie Saxonice, scripsit Historiam Saxonum usque ad mortem primi Othonis imperatoris et ad Matildam filiam Othonis imperatoris, scripsit uitam ipsius imperatoris. Scripsit metrice Passionem Thecle uirginis, et uitam Pauli primi eremite alterno stylo scripsit.

CAP. CXXX. Rogerus scripsit uitam Brunonis  Coloniensis archiepiscopi, qui fuit dux et frater Othonis imperatoris.

CAP. CXXXI. Flauualdus  , monachus Remensis, scripsit Gesta pontificum Remensium; orditus narrationem suam a conditione ipsius ciuitatis, que  a qualitate ciuium, qui in bello erant duri cordis, primo aucupata est sibi nomen Cordurus. Postea milites Remi, a Romulo fratre suo, a facie Romuli fugientes, ad eam profugerunt, eamque a nomine principis sui Remi Remum denominauerunt. Hic scriptor digne scriptoribus ideo connumeratur, quia digressus ab opere suo memoriam faciens sanctorum martyrum uel confessorum, quiescentium in ecclesiis Remensi Ecclesie adiacentibus uel subiacentibus,  uitas uel passiones eorum legentibus notificauit.

CAP. CXXXII. Adelmus episcopus  , exprimens et ipse qualitates rerum, scripsit Aenigmatum librum, et in mille uersibus consummauit illum, sicut ipse in capitalibus litteris prologi sui premonstrat:


Adelmus cecinit millenis uersibus odas.

CAP. CXXXIII. Thomas scripsit, ad Hilduinum dominum suum, librum Aenigmatum, breuem quidem, sed plenum ueritatis et elegantie; in quo inducit matrem Sapientiam, et septem filias eius, que sunt septem liberales artes, per prosopopeiam exprimentes  totam sui conuenientiam.

CAP. CXXXIu. Theodulus, Italus natione, Greca et Latina lingua eruditus, cum Athenis studeret, audiuit gentiles cum Christianis altercantes; quorum colligens rationes, reuersus contulit in allegoricam eclogam,  introducens duas personas altercantes, et tertiam de duarum dictis diiudicantem. Primam uocans Pseustin a falsitate dictam, humana et fabulosa proponentem; secundam, Alithiam,  diuina et uera opponentem; tertiam Phronesim, a prudentia dictam, per quam dubia examinantur. Theodulus interpretatur Dei seruus. Titulus huius libri est: Ecloga Theoduli. Hic sub clericali norma obiit immatura morte, et ideo librum suum non emendauit.

CAP. CXXXu. Haymo  exposuit totum Paulum apostolum, Apocalypsim, Isaiam, Cantica canticorum, et alia; sed omnia ad omnes non peruenerunt.

CAP. CXXXuI. Fulquinus  , abbas Lobiensis, scripsit Gesta abbatum Lobiensium, subintroducens per digressionem plura legentibus utilia.

CAP. CXXXuII. Herigerus abbas Lobiensis  , litterali scientia clarus, scripsit Gesta pontificum  Leodiensium. Scripsit metrico stylo laudabiliter uitam sancti Ursmari. Scripsit ad Hugonem epistolam  de quibusdam questionibus; scripsit sub sua et Adelboldi episcopi persona dialogum de dissonantia Ecclesie, de aduentu Domini. Congessit etiam contra Ratbertum  multa catholicorum Patrum scripta de corpore et sanguine Domini.

CAP. CXXXuIII. Adelboldus  , ex clerico Lobiensi  episcopus Ultraiectensis, scripsit uitam secundi Henrici imperatoris, et in utraque litteratura plura sui monumenta reliquit posteris.

CAP. CXXXIX. Abbo  abbas Floriacensis, quantum ualuerit in utraque scientia, ostendit, cum super calculum uictorii commentatus est. Martyr obiit.

CAP. CXL. Aribo,  1Kb] archiepiscopus Moguntie, commentatus est super Xu graduum psalmos.

 CAP. CXLI. Burchardus  , episcopus urbis uangionum que dicitur Wormatia, magnum canonum  uolumen, quod a nomine ipsius Burchardus denominatur, multo studio composuit, quod testimoniis omnium authenticorum conciliorum, et decretis Romanorum pontificum, et sententiis omnium pene catholicorum Patrum auctorizauit; ex quo adhuc omnium conciliorum decreta auctorizantur.

CAP. CXLII. Olbertus  , ex monacho Lobiensi abbas Gemblacensis, humane, et ecclesiastice scientie studio et religionis feruore insignis, nomen suum eternauit, uitam sanctorum Patrum describendo, cantus in honore sanctorum componendo; et eo maxime quod Burchardus episcopus Wormatiensis eius magisterio ad hoc est prouectus, ut uita ecclesiastice utilitati intenderet, et eius studio, ore  et manu illud magnum canonum uolumen ad communem omnium utilitatem ederet.

CAP. CXLIII. Albertus, monachus Metensis, scripsit ad episcopum Historiam de gestis sui temporis, etsi breuem, tamen utilem.

CAP. CXLIu. Guido, Aretinus monachus  , post omnes pene musicos in Ecclesia claruit, in hoc prioribus preferendus quod ignotos cantus etiam pueri et puelle facilius discant uel doceantur per eius regulam quam per uocem magistri, aut per uisum [usum] alicuius instrumenti, dummodo sex litteris uel syllabis modulatim appositis ad sex uoces, quas sola musica recipit, hisque uocibus per flexuras digitorum leue manus distinctis per integrum diapason, se oculis et auribus ingerunt intente  et remisse eleuationes uel depositiones earumdem uocum.

 CAP. CXLu. Chilpericus scripsit probabili subtilitate librum de ratione computi, anno millesimo sexto  .

CAP. CXLuI. Egebertus  , clericus Leodiensis, scripsit metrico stylo De enigmatibus rusticanis librum, primo breuem, sed ampliato rationis tenore scripsit de eadem re metrice alterum librum maiusculum.

CAP. CXLuII. Leo Acridanus, Bulgarorum archiepiscopus, scripsit breuem libellum per quem tantum ueneni mortiferi diffudit, ut eo tota Grecia periisset, nisi antidoto Romane auctoritatis et apostolice fidei uis illa ueneni exstincta fuisset  .

CAP. CXLuIII. Niceta  , monachus Constantinopolitanus, cognomento Pectoratus, scripsit librum  ad Romanos, quem pretitulauit De azymo, Sabbato, de nuptiis sacerdotum; defendens Grecos, qui de fermento sacrificabant, qui cum Iudeis sabbatizabant, qui nuptia sacerdotum approbabant.

CAP. CXLIX. Leo  , ex episcopo urbis Leucorum que Tullus appellatur, nonus huius nominis papa Romanus, scripsit epistolam ad imperatorem Constantinum Monomachum, monens eum ne sineret inualescere in imperio suo tot hereses. Greci enim ut Simoniaci donum Dei uendebant, ut ualesii hospites suos castratos etiam ad episcopatum promouebant, ut Nicolaite nuptias sacerdotibus concedebant, ut Donatiste iactabant esse in sola Grecia orthodoxam Ecclesiam, ut Seueriani dicebant maledictam esse legem Moysi, ut Pneumatomachi professionem  Spiritus sancti abscindebant a Symbolo, ut Nazareni Iudaismum obseruabant, paruulos morientes  prohibebant baptizari ante octauum natiuitatis diem; mulieres in partu uel menstruo periclitantes communicari, uel, si pagane essent, prohibebant baptizari. Latinos in nomine sancte Trinitatis baptizatos rebaptizabant, et ipsi sacrificantes de fermento uocabant Latinos Azymitas, et claudentes eorum ecclesias, eos persequebantur. Tot et tantas hereses uolens Leo papa exstirpare de Grecia, scripsit etiam ad Michelem patriarcham Constantinopolitanum, eum super his omnibus arguens, et preter cetera, quod se uniuersalem patriarcham appellaret, et Ecclesiam Constantinopolitanam preponeret Ecclesie Romane, eamque in filiis suis anathematizaret. Super his scripsit etiam ad omnes primates episcopos Africe, Numidie, Aegypti, Italie,  epistolas legentibus utiles. Scripsit super his etiam ad Grecos librum luculento sermone, euangelicis et canonicis testimoniis destruens eorum errores, et catholice Ecclesie fidem astruens. At si quis attendat cantus in honore sanctorum ab eo compositos, eum primo Gregorio pape merito comparabit.

CAP. CL. Humbertus  , monachus Tullensis, a Leone papa propter scientiam litterarum Romam traductis, et cardinalis episcopus ordinatus Rome, missus ab eodem papa Constantinopolim propter confutandas Grecorum hereses, confutauit scripta Leonis Acridani, Bulgarorum archiepiscopi. Confutauit etiam scripta Nicete Pectorati, eumque in presentia imperatoris Constantini ideo deuicit, ut  ipse Niceta librum suum anathematizaret, et eum manu sua igni iniiceret. Et quidquid ibi dixit aut fecit, quasi per dialogum, sub persona Romani et Constantinopolitani, scripsit.

CAP. CLI. Paulus, quo interprete usi sunt Constantinopoli legati Romane Ecclesie, transtulit de Latino in Grecum, cooperante sibi filio suo Smaragdo, omnia que Humbertus episcopus disputauit ibi aut scripsit; que omnia, iubente Constantino  Monomacho imperatore, reposita sunt in archiuo Constantinopolitane Ecclesie.

CAP. CLII. Anselmus, Remensis monachus, scripsit Itinerarium noni Leonis pape a Roma in Gallias; ob hoc maxime, ut notificaret quanta auctoritate Remis, uel in aliis urbibus synodum celebrarit; quanta subtilitate et iustitia examinarit causas ecclesiasticas; qua discretione peccantes correxerit; quomodo ei uirtus Dei cooperata sit. Quod satis patuit in una causa Remensis synodi, ubi dum episcopus Frisingensis contumaciter ageret contra apostolicam auctoritatem, repente in oculis omnium obmutuit.

CAP. CLIII. Almannus  Grammaticus, ex clerico Leodiensi episcopus Brixiensis, scripsit ad  Berengarium, Turonensem clericum, epistolam, arguens eum quod se diuulserit ab unitate catholice Ecclesie, dogmatizando et uerbis et scriptis quod corpus et sanguis Christi, quod quotidie in uniuersa terra in altari immolatur, non sit uerum corpus Christi, nec uerus sanguis Christi, sed figura et similitudo corporis et sanguinis Christi. Scripsit super eadem re epistolam ad Paulum, Metensem primicerium, monens eum uti et ipse Berengarium communem amicum suum reuocaret ab hac praua intentione.

CAP. CLIu. Berengarius  Turonensis, liberalium artium et amplius dialectice peritia insignis, scripsit fastuoso stylo contra Almannum grammaticum  et episcopum, non agnoscens amici corrigentis beneuolentiam, sed defendens suam de mysteriis Christi sententiam. Et quia multi ad eum uel contra eum super hac re scripserunt, scripsit et ipse ad uel contra eos, et dum dialecticis sophismatibus contra simplicitatem apostolice fidei abutitur, nec se excusare, nec alios edificare uidetur, quia magis interpolat clara quam dilucidat obscura.

CAP. CLu. Lanfrancus, dialecticus et Cantuariensis archiepiscopus, Paulum apostolum exposuit,  et ubicunque opportunitas locorum occurrit, secundum leges dialectice proponit, assumit, concludit. Scripsit laudes, triumphos et res gestas Guillelmi Northmannorum comitis, qui regnum Anglorum primus inuasit. Scripsit inuectiuas contra Berengarium Turonensem epist las, refellens scripta eius de corpore et sanguine Christi Iesu. Qui Berengarius a Nicolao papa Rome in concilio nonaginta trium episcoporum adeo conuictus fuit, ut ipse suis manibus ignem accenderit, et scripta sua combusserit, iurans se non amplius talia dicturum, non docturum, non scripturum. Quia tamen, neglecto iuramento, postea scripsit contra prefatam synodum, contra catholicam ueritatem, contra omnium Ecclesiarum opinionem, et nominatim contra Humbertum cardinalem  Rom. episcopum, Lanfrancus ad ea rescripsit, et, posito alternatim suo et Berengarii nomine, alterutras sententias distinxit  .

CAP. CLuI. Berno  abbas Augiensis, in humana et diuina scientia claruit. Pretereo ea que de humana scientia scripsit, in quibus eminet hoc quod in arte musica prepollens de regulis symphoniarum et tonorum scripsit, et quod in mensurando monochordo ultra regulam Betii, sed assensu minoris Betio Guidonis supposuit unum tonum tetrachordohypaton, et contra usum maiorum in ipso tetrachordohypato inseruit utiliter synemmenon. Sed non preteribo quod scripsit de ieiuniis Quatuor Temporum, de quibus celebrandis est inter multos dissonantia; dum alii secundum considerationem  temporum, ad ieiunium quarte et sexte ferie accipiunt dies Februarii, uel Maii, uel Septembris, et Sabbato in Kalendis proueniente terminant ieiunium; alii uero sine consideratione temporum non ieiunant, nisi quarta et sexta feria ieiunii, cum ipso  Sabbato in Martio, uel Iunio, uel Octobri proueniant. Et talem ieiunandi ritum auctorizant multi, et maxime Teutones, his Bernonis scriptis.

CAP. CLuII. Arnulfus monachus, excipiens de Prouerbiis Salomonis conuenientiores sententias, et litteram et allegoriam metrico lepore scripsit et digessit.

CAP. CLuIII. Marbodus  , Redonensis episcopus, Cantica canticorum ad integrum exposuit metrico lepore, et litteram et allegoriam exornans. Scripsit metrice passionem S. Laurentii  . Scripsit metrice passionem Thebeornm, quasi pedibus uadens in sententiam Eucherii Lugdunensis episcopi, qui eam urbana prosa scripserat ad Siluium episcopum.

 CAP. CLIX. Marianus Scottus  , peregrinans pro Christo in Gallias, et factus monachus apud Moguntiam, multis annis inclusus, scripsit Chronicam a natiuitate Christi usque ad annum nati Christi millesimum octogesimum secundum, mira subtilitate ostendens errorem priorum Chronographorum, ita ponentium natiuitatem Christi, ut annus passionis eius, quantum ad rationem computi, non concordet ueritati euangelice. Unde ipse apponens XXIII annos illi anno ubi priores scribunt fuisse natum Christum, ponit in margine pagine alternatim hinc annos euangelice ueritatis, illinc annos false priorum computationis, ut non solum intellectu, sed etiam uisu possit discerni ueritas et falsitas.

CAP. CLX. Henricus, ex scholastico Treuirensi  episcopus uercellensis, scripsit librum sub persona Theoderici uirdunensis episcopi, ad Hildebrandum siue Gregorium papam, De discordia regni et sacerdotii, non eum increpans, sed ut seniorem obsecrans et Patrem, et amicabili inductione quasi affectu  dolentis, suggerens ei omnia que contra ius legum et fas religionis cum fecisse et dixisse diuulgabat loquax fama  .

CAP. CLXI. Anselmus  , Lucensis episcopus, uir litterarum scientia clarus, scripsit super Ieremiam prophetam. Fecit tractatus super Psalmos. Ipse, indefessus cooperator pape Gregorii, scripsit pro eo contra Guibertum, superordinatum ei ab Henrico imperatore. Doctrinam Gregorii uII libro testimoniis Scripturarum deflorato confirmauit.

CAP. CLXII. Petrus Damiani, Romane Ecclesie septimus leuita, scripsit uitam Odilonis, quarti Cluniacensium abbatis. Inueniuntur etiam homelie ab eo luculento sermone conscripte  .

 CAP. CLXIII. Anselmus  , clericus Legiensis, scripsit Gesta pontificum Legiensium, et in eo libro uitam Guazonis episcopi ueraciter sibi notam plene descripsit.

CAP. CLXIu. Franco, scholasticus Leodiensis, religione et utraque litterarum scientia nominatus, quantum ualuerit scribendo notificauit posteris. Amatores scientie secularis taxent eius scientiam ex libro quem scripsit, ad Hermannum Colonie archiepiscopum, de quadratura circuli, de qua Aristoteles ait: »Quadratura circuli, si est scibile, scientia quidem nondum est.« Ob illud uero scibile conferant, uel etiam preferant eum seculares philosophi, nos laudamus eum, quia diuine Scripture inuigilauit, et plura scripsit, ut de ratione computi  librum unum, et alia que ab aliis habentur  .

CAP. CLXu. Bernardus, monachus de gente Saxonum, scripsit luculento quidem, sed amaro stylo, ad Harduinum, Magdeburgensem archiepiscopum, librum contra Henricum, quartum huius nominis imperatorem, cuius solius uerba sufficiunt omnibus ad intelligendum quam grauis et odiosus fuerit ipse imperator Saxonibus.

CAP. CLXuI. Gunterus, monachus Sancti Amandi,  scripsit martyrium sancti Cyriaci metrico stylo  .

CAP. CLXuII. Iuo, Carnotensis episcopus, scripsit ad Hugonem, Lugdunensem archiepiscopum et apostolice Ecclesie legatum, epistolam non multum prolixam, sed multum canonicis et catholicis testimoniis auctorizatam, pro dissidio regni et sacerdotii, et pro inusitatis Ecclesie Romane decretis. Scripsit et ad diuersos amicos utiles ualde epistolas; composuit etiam insigne uolumen canonum  .

CAP. CLXuIII. Anselmus, Cantuariorum archiepiscopus, scripsit librum De Spiritu sancto aduersus quosdam Grecos negantes Spiritum sanctum esse equalem Patri et Filio. Scripsit et librum  quem intitulauit: Cur Deus homo; et alium De meditanda Diuinitatis essentia, quem intitulauit Monologium; alium similiter de eadem materia, quem intitulauit Proslogion; in quorum primo exemplum meditandi de ratione fidei, in secundo fides intellectum querens dignoscitur; alium De incarnatione uerbi, ad Urbanum papam; alium De peccato originali et conceptu uirginali; alium De ueritate, alium De libero arbitrio, alium De casu diaboli, alium aliis quantitate minorem De pane sacrificii contra Grecos. Scripsit et uolumen grandiusculum meditationum, uel orationum; alium librum introducendis ad dialecticam admodum utilem, cuius initium est: De grammatica, etc. Qui eius notitia uel presentia usi sunt, eum etiam alia plura scripsisse  dicunt 

CAP. CLXIX. Bernardus, Ultraiectensis clericus, super Eclogas Theodoli commentatus, diuinas historias et seculares fabulas allegorica expositione dilucidauit 

CAP. CLXX. Theodericus  , monachus et abbas Sancti Trudonis, uitas sanctorum Bauonis, Trudonis et Rumoldi urbaniore stylo meliorauit, et  eleganti ingenio multa breuiter quidem, sed laudabiliter metrice scripsit.

CAP. CLXXI. Sigebertus  , Gemblacensis monachus, multa scripsi opuscula Metis positus in prima etate in ecclesia Sancti uincentii, ad instruendos pueros. Scripsi uitam Theoderici episcopi, conditoris ipsius ecclesie et abbatie, in qua etiam per digressionem laudem ipsius urbis heroico metro declamaui. Scripsi Passionem sancte Lucie, que ibi requiescit, alcaico metro. Quibusdam etiam reprehendentibus illam sancte Lucie prophetiam, Annuntio uobis pacem Ecclesie Dei datam, Diocletiono eiecto de regno suo, et Maximiano hodie mortuo, respondi diligenter considerata temporum ratione, et rerum ueritate. Scripsi nichilominus sermonem  in laudem ipsius uirginis, in quo translationes ipsius a Sicilia in Corfinium, ciuitatem Italie, et a Corfinio in Metim, urbem Gallie, ordinata temporum consequentia, digessi. Scripsi uitam Sigeberti regis, conditoris ecclesie et abbatie Sancti Martini, extra ciuitatem Metensem site. Regressus ad monasterium Gemblacense, scripsi Passionem Thebeorum, patronorum nostrorum, heroico carmine. Scripsi uitam sancti Guiberti confessoris, fundatoris ecclesie nostre Gemblacensis, de qua excerpsi lectiones competenti ordine in eius depositione; arte autem musica antiphonas et responsoria de sanctis Maclouo et Guiberto mellificaui. Scripsi et Gesta abbatum Gemblacensium; uitas sanctorum Macloui et Theodardi urbaniore stylo melioraui.  uitam quoque sancti Lantberti cum in primis urbane meliorassem, postea rogatu Henrici archidiaconi et decani ecclesie sancti Lantberti, defloraui comparationibus antiquorum, iuxta consequentiam rerum, quamuis priorem, utpote simplicem, quidam magis amplectantur, et curiosius transcribant; est enim sensu apertior et uerbis clarior. Rogatu etiam predicti uiri, ualidis Patrum argumentis respondi epistole Hildebrandi pape, quam scripsit ad Hermanum Metensem episcopum, in potestatis regie calumniam. Scripsi ad ipsum Henricum apologiam, contra eos qui calumniantur missas coniugatorum sacerdotum. Ipso etiam rogante, respondi epistole Paschalis pape, qui Leodiensem ecclesiam, eque ut Cameracensem, a Roberto Flandrensium comite iubebat  perditum iri. Nihilominus ipso poscente respondi Treuerensibus de ieiunio Quatuor Temporum, qui regulas cuiusdam Bernonis, secundum allegoriam, ut sibi uidetur, bene concinnatas, obseruant,  et a consuetudine Leodiensium discordant. Descripsi heroico metro Ecclesiasten, quem opere stromateo tripliciter digessi, ad litteram, allegorice, mythologice. Imitatus Eusebium Pamphili, qui primus apud Grecos Chronica tempore Abrahe digessit, ipse quoque a loco intermissionis eius usque ad annum 1111 omnem consequentiam temporum, et rerum gestarum, quanta potui styli temperantia, ordinaui. Cum diligenter Bedam De temporibus relegerem, et ab eo notam ironie Dionysio cyclorum scriptori infligi uiderem, quia male dispositis annis Dominice passionis, in terminis paschalibus contraire per omnia uideretur Euangelio Ioannis, dignum mihi uisum est, altius repetendo, omnem dimouere nubem erroris, et uerum diligentibus infundere lumen ueritatis.  Siquidem Marianus Scotus, uir suo euo longe disertus, hoc idem ingressus erat, et Chronicam suam texens a natiuitate Christi usque ad statum sui temporis, hinc annos Christi iuxta fidem Euangelii, inde a regione iuxta Dionysium ordinauerat, ut diligentie lectoris pateret quantum ipse Dionysius a ueritate Euangelii deuiaret. Ego autem, considerans fautores Dionysii semel imbibita non leuiter descire, ita cautelam ingenioli mei equa lance libraui, ut medius horum incedens omnes annos ab origine mundi decursos, uel in futurum decursuros, inscripta ratione iuxta Hebraicam ueritatem, colligerem: scilicet per cyclos lunares, qui nouemdecim annis, et per cyclos solares, qui XXuIII annis clauduntur, et per alterum multiplicati magnum cyclum quingentorum  triginta duorum annorum conficiunt: lineatim distinctis hinc inde annis Ade, epactis concurrentibus terminis paschalibus, diebus Dominicis Pasche, eadem uia incedens qua Dionysius, sed non eisdem uestigiis. Quod diligens lector facile inueniet, si curiosus fuerit. Et quia decem magnis cyclis, qui singuli quingentis XXXII annis constant, opus omne distinxi, ipsum librum hoc titulo prenotaui, ut Decemnouennalis uocetur. Prologum etiam in morem dialogi anteposui, quem tribus tomellis diuisi, indicans, sub persona interrogantis et respondentis, intentionem et utilitatem ipsius operis, et ad quam partem philosophie pertineat, scilicet ad physicam. Subiunxi etiam utiles regulas inueniendi annos, et terminos et indictiones, secundum  dispositiones ipsius. Imitatus etiam Hieronymum et Gennadium, scripsi ultimum hunc libellum De illustribus uiris, quantum notitia mee inuestigationis exquirere potui.





INDEX SCRIPTORUM ECCLESIASTICORUM QUI A SIGEBERTO GEMBLACENSI MEMORANTUR


AAnastasius Sinaita.
Benedictus Francus abbas.
Cyrillus Alexandrinus episcopus.

Eustathius interpres.

Gregorius Turonensis episcopus


Ioannes Damascenus.
Luitprandus Ticinensis.

N

Petrus Damiani.
Rodulpus. uide Glaber.



u



Abbo Floriacensis abbas. 	cap. 139
Adamannus Huiensis abbas. 	64
Adelboldus Ultraiectensis episcopus. 	138
Adelmannus Brixiensis episcopus. 	153
Adelmus. uide Aldhelmus. 	
Adreualdus Floriacensis. 	100
Adrianus papa. 	79
Aimoinus historicus. 	101
Albertus Metensis monachus. 	143
Alcimus. uide Auitus. 	22
Alcuinus abbas. 	83
Alitgarius. uide Halitgarius. 	
Aldhelmus Malmesburiensis. 	66 132
Almannus. Al. Adelmannus. 	153
Almannus Altuillarensis. 	98
Amalarius. Al. Attularius. 	87
Ambrosius Autbertus. 	91
Amphilochius Iconiensis episcopus. 	7
Anastasius bibliothecarius S. R. E. 	103

42
Angelomus Luxouiensis. 	86
Anianus. 	70
Anselmus Cantuariensis episcopus. 	168
Anselmus Legiensis. 	163
Anselmus Lucensis episcopus. 	161
Anselmus Remensis monachus 	152
Arator peta. 	38
Aribo Moguntinus episcopus. 	140
Arnulphus monachus. 	157
Attularius. Al. Amalarius. 	87
Audenus Rothomagensis episcopus. 	58
Auitus uiennensis episcopus. 	22
Aurelianus Remensis clericus. 	110
Auxilius dialogista. 	112

B
Beda. 	68
Bellator presbyter. 	88
Benedictus Casinensis abbas. 	61

62
Berengarius Andegauensis. 	154
Bernardus monachus Saxo. 	165
Bernardus Ultraiectensis. 	169
Berno Augiensis abbas. 	156
Bertramus. 	95
Betius consul Romanus. 	37
Bonifacius episcopus et peta 	121
Burchardus Wormatiensis episcopus. 	141

C
Cesarius Arelatensis episcopus. 	119
Carolus Magnus imperator. 	81
Cassiodorus consul. 	40
Ceolfridus Scotus abbas. 	67
Christianus Druthmarus. 	72
Chrodogandus Metensis episcopus. 	78
Claudius Classitanus abbas. 	44
Columbanus Luxouiensis abbas. 	60

24

D
Dionysius Areopagita. 	4
Dionysius Exiguus abbas. 	27
Dynamius Patricius. 	114

E
Egebertus Leodicensis. 	146
Eginhardus historicus. 	84
Enchiriades musicus. 	109
Ericus monachus. 	104
Eugippius abbas. 	39
Euodius Uzalefis episcopus. 	15

21

F
Faustus Casinensis. 	32
Ferrandus Carthaginensis diaconus 	29
Flodoardus historicus. 	131
Florus. 	92
Fortunatus. uide uenantius. 	45
Franco Scholasticus Leodiensis. 	164
Freculfus Lexouiensis episcopus. 	90
Fulcuinus Lobiensis ablas. 	136
Fulgentius Ruspensis episcopus. 	28

G
Gennadius Massiliensis presb. 	30
Glaber Rodulphus. 	50
Godelbertus presbyter. 	23
Golphilas Gothorum episcopus. 	8
Gregorius I papa. 	42
Gregorius II papa. 	74
Gregorius III papa 	76

49
Guido Aretinus. 	144
Gunterus monachus S. Amandi. 	166

H
Halitgarius Cameracensis episcopus. 	122
Haymo Halberstadensis episcopus. 	135
Herigerus Lobiensis abbas. 	137
Hilduinus abbas S. Dionysii. 	82
Hincmarus Remensis episcopus 	99
Hucbaldus Elnonensis. 	107
Huenricus uercellensis episcopus. 	160
Humbertus cardinalis et episcopus. 	150

I
Idatius Lemicensis episcopus. 	18
Isidorus Cordubensis episcopus 	51
Isidorus Hispalensis episcopus 	55
Iuo Carnotensis episcopus 	167

I
Ioannes Basilianus. 	36

75
Ioannes diaconus S. R. E. 	106
Ioannes Erigena. 	94
Ioannes minister S. Pauli. 	2
Ioannes Scotus. 	65
Ioannes subdiaconus S. R. E. 	116
Ionas Luxouiensis. 	61
Iornandes Gothus episcopus. 	35
Iulianus Pomerius. 	54
Iulianus Toletanus 	56
Iustinianus imp. 	46

L
Lanfrancus Cantuariensis episcopus. 	155
Laurentius Mellifluus. 	120
Leo Acridanus episcopus. 	147
Leo II papa. 	59
Leo IX papa. 	149
Leontius Cyprius episcopus. 	57
Linus papa. 	5

126
Lupus Seruatus. 	93

M
Macer peta. 	13
Marbodus Redonensis episcopus. 	158
Marcellus discipulus S. Petri. 	1
Marianus Scotus. 	159
Marcus peta. 	33
Martinus Dumiensis episcopus. 	117
Maximus episcopus. 	113
Michel imperator Constantinop. 	96
Milo Elnonensis monachus. 	105


Niceta Pectoratus. 	14
Nicolaus papa. 	102
Notgerus abbas. 	108

O
Odo Cluniacensis abbas. 	124
Olbertus Gemblacensis abbas. 	142
Orentius peta. 	34
Osius episcopus. 	48

P
Paschasinus Lilybetanus episcopus. 	25
Paschasius diaconus S. R. E. 	17
Paschasius Ratbertus. 	97
Paterius notarius S. R. E. 	43
Paulinus Nolanus episcopus. 	14
Paulus diaconus Aquileiensis. 	80
Paulus interpres. 	151
Paulus Neapol. diaconus. 	69
Pelagius diaconus S. R. E. 	115

162
Polycrates Ephesinus episcopus. 	3
Pomponius peta. 	53
Possidius Calamensis episcopus. 	16
Proba petria. 	52
Proterius Alexandrinus episcopus. 	26

R
Rabanus Maurus. 	89
Ratherius ueronensis episcopus. 	127
Regino Prumiensis abbas. 	111
Remigius Antissiodor. monachus. 	123

50
Rogerus monachus. 	1 30

S
Sedulius peta. 	6
Sigebertus Gemblacensis 	171
Sixtus episcopus. 	47
Smaragdus abbas. 	218
Socrates historicus. 	10
Sozomenus historicus. 	11
Stephanus Leodicensis episcopus. 	125

T
Thodericus Trudonensis abbas. 	170
Theodolus Italus. 	134
Theodoretus Cyrensis episc. 	9
Theodorus Scotus archiep. 	63
Theophilus imp. Constantinop. 	96
Thomas Aenigmaticus. 	133

U
Usuardus monachus 	85


uenantius Fortunatus. 	45
uerus Arausicanus episcopus. 	73
uictor Capuanus episcopus. 	20

W
Walafridus Strabo. 	71
Wandelbertus. 	128
Widichindus Corbeiensis. 	129

Z
Zacarias papa. 	77






SIGEBERTI GESTA ABBATUM GEMBLACENSIUM ET uITA WICBERTI






MONITUM

 Sigebertus, Mettis in monasterium suum reuersus  intra annos 1060 et 1070 ut uidetur  uitam Wicberti, fundatoris ecclesie Gemblacensis, et Gesta abbatum Gemblacensium composuit. Qua in re pio gratoque in conditores et Patres monasterii animo satisfacturus, non solum que ipse Olberti quondum discipulus presens expertus fuerat aut a maioribus natu didicerat memorie mandauit, sed antiqua monasterii monumenta, chartas precipue rerum gestarum testes  ab imperatoribus, pontificibus Romanis, episcopis Leodiensibus aliisque minoris conditionis personis cenobio Gemblacensi concessas in tabulario asseruatas consuluit et maioris fidei conciliande gratia libro inseruit. Narrationem ita digessit, ut uirum doctrine copia insignem et historicorum bene gnarum  agnoscas, rerum seriem facile perspicias,  orationem simplicem, perspicuam, elegantem comprobes. Utrumque opus eodem fere tempore compositum esse uidetur, cum in codice autographo uitam Wicberti in eadem pagina Gesta abbatum Gemblacensium eadem manu scripta excipiant. Quibus id precipue egit auctor, ut gesta Erluini et Olberti abbatum explicaret. In Erluino se antiquiorem Ricarii monachi librum sequi profitetur, qui sub Erluino Gemblaci constitutus uitam eius ad Notgerum Leodiensem episcopum metrice descripsit; cuius libri pars cum dissipatis et intercisis scedulis periisset, Sigebertus ipsis Ricarii uerbis usus reliquas particulas prosa oratione consarcinauit. Precipua igitur libri pars uita Olberti habenda est uiri uirtutibus et doctrina  precipui, quo abbate Sigebertus monasterium intrauit, ad cuius exemplum et precepta se conformauit,  et cui usque ad mortem eius adhesit. De successore eius Mysacho abbate, quo superstite gesta conscripsit, non nisi pauca addidit, et in uita eius substitit; nec post obitum eius stylum resumpsit. Monstrat id libri ipsius facies  , et alterum quemdam scriptorem, monachum Gemblacensem, reliqua  uite Mysachi et gesta sequentium abbatum  subiecisse probat. Qui cum nomen suum haud penitus intercidere uoluerit, Godescalcum fuisse, aperte intelligimus [ membranaceus in fol. minore uel 8uo longiori 78 foliorum; initio folium unum quod olim primum erat una cum ei adherente, scilicet olim inter folia 6 et 7 collocato, periit, in fine complura exciderunt, ita ut codicis primarii nonnisi fragmentum maius supersit. Sunt omnes fere quaterniones  , sed nullo uel numero uel littera signati, exceptis quinionibus foll. 7-15 atque 24-33 et duernione foll. 58-61 quo Panegyricus libellus continetur. Folium ultimum 78  in fine titulum habet: INCIPIT PROLOGUS OPERIS SUBSEQUENTIS, qui subsequens olim opus  excidisse probat. In prima pagina uestigia charte cuiusdam cernuntur, manu seculi XII exarate  , et titulus  seculo XIu inscriptus codici iam tunc temporis anteriora abscissa fuisse prodit. Folio 1'-13' uita Wicberti, fol. 13'-39' Gesta abbatum manu Sigeberti  scripta sunt, Godescalci continuatio foll. 39'-57. Panegyricus, quem quominus eidem auctori tribuamus nichil obstare uidetur, foll. 58-61 explet; foll. 62-78 uitam Maclouii Thietmaro abbate rogante a Sigeberto scriptam prebent  . Ultimis uite Wicberti capitibus in margine numeri I, IIa, IIIa, IIIIa, ua, uIa, uIIa, uIIIa, lectionum scilicet, ascripti sunt, quas se competenti ordine in depositione Wicberti excerpsisse Sigebertus scripsit  . Correcture, rasure ab auctoris manu profecte curam libro impensam, e contra note et correcture recentes librum seculo fortasse XuII tractatum uel perlectum  fuisse testantur. Codex Gemblaci diu asseruatus et incendio quo monasterium cum bibliotheca seculo XuII conflagrauit, periise uisus, anno 1714 Hage  Comitis sub hasta ueniit, et ab Uffenbachio comparatus postea in bibliothecam senatus Lipsiensis deuenit, ubi eum a. 1825 euolui; nunc autem fauore senatus amplissimi curante u. Cl. Naumann bibliothecario de re nostra bene merito mihi transmissum exscripsi. Iam igitur uita Wicberti authentica et prima uice integra Gesta prodeunt, quorum nonnisi excerpta uitiis fere incredibilibus dehonestata hucusque in Dacherii Spicilegio  legebantur. Et dum autographa Sigeberti et Godescalci euoluere licet, editionem accuratissime ad eorum normam exegi, preter quod pauca casu omissa suppleui, e. g. accentum prepositioni a tam per Sigebertum quam per Godescalcum addi solitum [ Apographa codicis nostri habentur in biblioth. Ambianensi n. 357, chart., sec. XuI, et in Bruxellensi n. 10292, chart., sec. XuI. uide Annates nostros T. IX, p. 398, 534.

uite Wicberti, que primum a Sario  male edita, deinde a Lambecio  ope codicis Cesarei uindobonensis chartacei emendata et nonnullis ad res Gemblacenses facientibus aucta, anno 1685 a Mabillonio  absque nouis subsidiis et ab Henschenio [ Codicem bibl. Cesaree uindobonensis inter Historicos eccles. n. 106, hodie n. 490 signatum, membranaceum, in 8uo maiore, seculi XII, quem anno 1843 euolui, iam uero Wattenbachius noster quanta pieri potuit diligentia exscripsit. Olim uel seculo Xu fuit codex Sancti Maximini Treuirensis. Continet uitam Wicberti absque capitum argumentis diligenter scriptam, deinde libellum de eleuatione eiusdem, prologum Sigeberti in miraculis sancti Wicberti, uisionem eiusdem Sigeberti cum miraculis Wicberti, Guiberti iunioris narrationem de combustione monasterii Gemblacensis, subiecto de priori conflagratione textu continuationis Sigeberti Gemblacensis qualis in nostro  Scriptorum tomo uI, pag. 385 legitur . Sequitur fol. 19 Sigeberti uita S. Maclouii [ C. uindobonensis hist. ecclesiastice n. 128, iam 3469, olim Ambrasianus, a monachis Gemblacensibus Maximiliano I imperatori oblatus  , chartaceus, in 4o, circa a. 1500 scriptus, cuius primam notitiam Lambecio debemus  ; uitam Wicberti, omissa Erluini epistola, excerpta eleuationis  , Ottonis I et Benedicti uII diplomata  et fol. 21, narrationem de combustione  , exhibet addita fol. 24 nota [ C. a. Surio editioni sue adhibitus  hodie latet, nullo editionis nostre incommodo, quam autographo inniti debere haud dubitatur. Quare et lectiones codicum reliquorum qui inde fluxerunt nonnisi raro adducendas diximus.



GESTA ABBATUM GEMBLACENSIUM


INCIPIT LIBELLUS DE GESTIS ABBATUM GEMMELACENSIUM.

 1. uitam Erluini, primi Gemmelacensium abbatis, Ricarius monachus eius ad [702 1Kb] Notgerum, Leodicensem episcopum, metrice descripsit; sed nescimus quomodo accidit quod, dissipatis et intercisis scedulis, a memoria omnium deperiit. Unde nos quasi particulas discisse uestis recolligentes, et quicquid de eo scriptum ubiubi inuenimus simul assuentes, fecimus ut saltem hereat sibi quasi unius corpusculi compages. Ne ergo exordium ratiuncule nostre ex ambiguitate alicuius coniecture uacillare uideatur, uerba ipsius Ricarii in fundamenti stabilitate iaciantur [703 1Kb]

 2. uenerabilis itaque Erluinus patris proprii studio litteralis scientie imbutus documentis, cum in presenti seculo cerneret nil agi utilitatis, cepit estuare eius rudis affectus, dans operam ut postpositis uite lubrice faleramentis, cenobitarum sponte conglomeraretur phalangi. Menia siquidem Gemmelacensis cenobii pariter cum domno Wichperto Dei cultore construere uiriliter egit, eius quoque, ut luce clarius agnoscitur, amminiculatione cohors monachorum puerorumque in Domino communiter degentium conglutinata est haut exigua. Omnibus enim gratus extitit, singularis karitatis,  feruoris, alacritatis, in aduenis, in pauperum cateruis. Sane pro meritis condigna rependere nouerat, simplicibus misteriorum profunditates depromere, in soluendis a opponendis sagax assertionibus. Aduersus malignorum procellas uigens ac solidus, rebus in aduersis submittere nolens animum, sobrius per pacis prospera. Redundabat amor et timor in subditis, dogma redolebat in alumnis. At uero quem nulla quiuerunt aduersa mouere, licet concussus et iactatus sit molestiis acerbis, contendit iugiter uirtutum gradibus polorum scandere regna. Nouit enim quod felicem tranquilla non faciant, uerum mens sibi bene conscia quanto magis atteritur, tanto amplius splendescit. Gaudia quoque lubrici seculi quo magis uernando [704 1Kb] pollent et amplis se spaciando  trahunt incessibus, hoc amplius noctis tartaree subeunt penetralia, sublatoque lumine ruunt morte perimente pestifera. Sane patronum supra memoratum laude dignissimum cum clausum septa cenobii tenerent absconditum mundo, uerum uernante polo, utpote sidus splendifluum, dictis pariter et actibus pollens radiabat ubique; monachis etiam clericorum contionibus formam uite super astra ferentis totis nisibus celebs ostendebat, et ad celestis consortium Hierusalem de noctis ualle uocatos, quo uirtutum gradibus lucis scandere itinera certarent, multis modis hortabatur. Talium siquidem floribus redimitus studiorum uite perhennis semina humanarum mentium serens precordiis, innumerabiles hominum  phalanges propriis instituens exemplis, noxia mundi despicere et salubre uiuendi propositum docuit adire.

3. Hec de rudimentis uite et conuersionis Erluini abbatis supradictus scriptor in ipso rationis premio per anticipationem declamauit, tempus quoque quando claruit in textus sui limine statim insinuauit, et uirtutem actuum eius iterando apertius confirmauit; ita exorsus:

Ottonis fuit ad tempus hic regis in aula,
   Terrigenis speculum, lux et imago Dei
Ast ubi deuotus fidei sumpsit documenta,
   Sincero Dominum corde sequi studuit.
Quam patiens et quam dulcis quantumque benignus
   Iugiter extiterit, quis memorare queat?
 Nam placidus degens lenibat corda furentum
   In mores pacis de feritate uocans.
Alloquio blandus, mira grauitate modestus,
   Non asper, non trux, non uiolentus erat.
Mitis erat cunctis, suauis, pius atque benignus.
   Gratus, blandiloquus compatiensque bonus.
Quem mestum uidit, quem tristem quemque dolentem,
   Affectu patris subueniebat ei,
Affatu dulci merentia pectora mulcens.
   Angorem pressit [705 1Kb] , gaudia leta dedit.
 Quam presens pareus fuerit potusque cibique
   Ostendit sancti uita probata uiri.
Aesuriem qui tam tenui suspenderat esca,
   Quo frenata magis quam saturata foret;
Ei sitis ardorem modica dimouerat unda,
   Ne tam extincta foret quam tepefacta iacens.
Illud in ore canens illudque in corde uolutans,
   Pane quod in solo non bene uiuit homo.
Sed uirtute magis uerbi mens pascitur, ex quo
   Perpetue lucis gaudia uita capit.
Insomnes noctes hic [706 1Kb] ducere sepe suetus,
   Pulsabat celi fletibus astra piis.
Peruigili cura fortes aptabat habenas.
   Spiritui cogens menbra subacta dare,
Mundicia ut cordis superoque ardore calentes
    Arceret flammas, carnis ab igne datas.
Utque animus celo iugiter suspensus inesset,
   Ac terris positus iam super alta foret,
Celestis uerbi meditamen in ore tenebat,
   Iustitiam esuriens, iustitiam sitiens.

4. His uiuendi documentis non tantum initiatus, sed ad plenitudinem usque institutus, uixit in clericalis ordinis habitu quam potuit laudabilius [707 1Kb] . Sed quia ipse Dominus pars hereditatis est clericis secundum nomen suum  in sortem Domini electis, ambiebat sagaciter, ut funes hereditatis caderent sibi in preclaris. Ideo proficiens de uirtute in uirtutem, de canonice regule gradu ad monachice uite ascendit sublimitatem. Ubi non aliter uixit quam  alios uiuere docuit; quos suo exemplo ad eiusdem propositi iugum suscipiendum attraxit, sciens iuxta dominicam uocem, quia qui dominica mandata soluit et alios ne soluant docet, minimus in regno celorum uocari habet . Quapropter bona et agendo et docendo magnus in regno celorum, in presenti scilicet ecclesia, merito est uocatus. Tam multiplici morum honestate usquequaque commendatus, habebatur cunctis reuerendus et Dei timorem appetentibus per omnia imitandus. Multi etiam quos secularis adornabat potentia eum dignum iudicabant sua amicitia, pro eo quod in illo eminebat sanctitatis reuerentia, consilii uigebat prudentia, et animas Deo lucrandi singularis ei diuinitus collata erat gratia. Cui inter cetera hoc quoque addidit dispensatio  diuina, ut nobilissimi apud seculum et deuotissimi apud Deum Wichperti frueretur amicitia, ita ut mutue karitatis inter se indiuisibili coniuncti glutino, unum uellent et unum nollent in Domino, et ubi tam pia erat unanimitatis inspiratio, nulla prorsus poterat subrepere contrarietatis conspiratio. Sed profecto credebat multum deesse, sibi, cum ipse solus retraxerit pedem a uanitate seculi, quod adhuc pars altera anime sue, piisimus scilicet Wicbpertus hereret infixus in limo mundani profundi. Cupiens  ergo supradicto amico suo Wichperto ueraciter et perpetualiter frui in Domino, toto mentis ardebat desiderio, ut eum posset lucrari Domino, et omnem gratiam amicitie, qua apud animum eius tam efficaciter poterat, ad salutem anime illius conuertere gestiebat. Nec prius destitit, quam cum artius infixum in lacu miserie mundane et luto secularis potentie, fortiter iniecta manu extraxit, et ymnum nouum diuine laudationis in os eius immisit. Deinde etiam in totius uite sue tenore exequendo strenuus ei fuit eruditor, fidus et circumspectus consiliator, et promptus in rerum oportunitate adiutor. Hoc denique incentore basilicam Deo et sancto Petro sanctoque Exuperio edificauit, officinas claustris monachice religionis [708 1Kb] competentes edificauit,  res suas hereditario iure Deo delegauit. fratres ad iuge Dei famulicium idoneos inibi congregauit, seque suosque suaque omnia ad eius nutam obedienter ordinauit. Perpendens itaque prefatus Wichpertus hunc uirum suis temporibus a Deo destinatum ad animas lucrandas, et bene expertus dirigi a Domino per omnia illius uias, pro collato sibi celitus subsidio incessantes Diuinitati agebat gratias. Unde salubri directus consilio, totum se eius submisit magisterio, eumque abbatem delegit et prefecit sibi fratrumque suorum collegio, ut, omni mundane sollicitudinis onere deposito, ipse securius et intentius contemplatiue uite inuigilaret proposito.

5. Itaque uir uite memorabilis Erluinus [709 1Kb] non  honorem sed onus suscipiens monastici regiminis, eo feruentius cepit insudare regularis discipline studiis, quo sciebat se Deo rationem redditurum, non tantum de suis, sed etiam de sibi subiectorum ratiociniis. De cuius uite insinuando statu, non opus est agere multo uerborum ambitu, de quo constat non alia egisse nisi que placita essent in ueri iudicis conspectu. Nec dubium qui tam gratuite [710 1Kb] Deo placebat pro bone intentionis oculo, quod etiam Dei amatoribus placuerit pro bone actionis studio; et qui bonis erat amatus et reuerendus, non mirum quod contrariis [711 1Kb] Deo erat suspectus et contrarius. Interius ergo animarum consulens saluti, exterius autem corporum intendens usui, ut prudens  et fidelis paterfamilias utriusque hominis prospiciebat utilitati. Qui sciens insolentiam secularis potentie solere aduersari ecclesiastice quieti, omnia que beatus Wichpertus legali testamento delegauerat commisse sibi ecclesie Dei, imperialis et apostolice manus astipulatione fecit perpetualiter corroborari. Quas cartas non pigeat hic inserere, ut eas tenaciter posterorum commendemus memorie. Imperialis ergo carta est huiusmodi:

6. In nomine domini Dei et Saluatoris eterni.  Otto diuina fauente clementia rex Lotnartensium et Francigenum. Quidquid Germanensium sub imperii nostri ditione ac religionis Dei nutu a uenerabilibus ac Dei timoratis agitur uiris, ratum ducimus nostris corroborari assertionibus, scilicet ut nostra firmitate ac defensionne ualeant contra infestantium incursus [712 1Kb] tueri. Quapropter agnoscat fidelium conuentus, quod quidam Wichpertus nomine, a secularibus huius uite tumultibus recedens, contempnens transitoria ut commutaret eterna, uertit se ad monastice regulam uite sincero mentis cogitans affectu, qualiter a semetipso, prout possibilitas sibi adesset, deifice maiestatis augmentaretur famulatus, construere basilicam mox cepit in loco Gemblaus dicto in honore sancti saluatoris domini nostri Iesu Christi. Talis ergo desiderii  karissimum nepotem suum, Wichpertum prefatum, calore succendi conspiciens auia sua Gisla nominata, presidio constructionis eiusdem Gemblaucensis cenobii res eidem nepoti suo legali traditione contulit hereditarias, quas sibi uir suus nomine Rothingus impendit dotis gratia, in comitatu scilicet Lomacensi atque Darnuensi, uiltam uidelicet Gemblauscum omnibus ad eandem pertinentibus. In eodemque pago uillam Bufiols dictam cum appenditiis suis. Et in uilla Asnatgia quicquid ipse iure tenuit uel hi quos propriis hic notare studuimus nominibus: Robertus uidelicet, Angerus, Fulcoldus, Emmo, Hericindis, preter dimidium mansum quod sorori sue pro salute contulit anime sue. Et apud eundem pagum uillam  Saluenerias cum inibi aspicientibus, unumque mansum quod emit uocabulo Ruoz, alterumque mansum fiscalem in loco qui dicitur uilers antiquitus appendentem ad altare sancti Petri principis apostolorum. Similiter in pago Asbain  apud uillam Herines mansum unum, quod Rothingus et coniunx eius emerunt. uite denique monastice normam pio multiplicare cernens intuitu piissima Gisla supra memorata, uere fidei diuinitus ardore succensa, dedit amantissimo nepoti suo uichperto crebro memorato omnia sub ea datione quicquid prefatus uir Rothingus dotis gratia legaliter donauerat in comitutu Wastenaco, uillas scilicet Naslei et Corbeis, et Auoncurt, et Curceles mansumque unum ad curtem Romenei dictam, uillamque Molins uocitatam siluamque Boisotgis uocitatam, et  uillam Ailant et Urei. Et mansum unum in uilla Ailant. Et molendinum unum super fluuium Fontlaine in comitatu Lazensis. Et clibanum quendam in ciuitate Sens nuncupata, per annos soluentem singulos 30 solidos nummorum. Et curtem Herhardi et Caderaita. Similiter in comitatu Stampais uillam Maisons dictam, et uillam Algeldi. Gisla post hec supra sepius memorata diuine inspirationis in ea magis ac magis crescente clementia monachorum multiplicare uidens cateruam, seque diuino mancipans obsequio, dedit  etiam, preter ea que iam supra notauimus, ex propria hereditate in comitatu uidelicet Maisou, in uilla que dicitur Masuic, quandam terre partem, complicemque nauium per annos soluentem singulos quinque solidos denariorum. In eodemque comitatu uillam que dicitur Biettine in qua habetur ecclesia, medietate quidem nostra, mansus indominicatus, molendinum, camba, capturaque piscium. In comitatu uero Rewers uillam Moliuort dictam cum inibi pertinentibus, ac in quadum uilla eiusdem comitatus Bergam uocitatam super fluuium Rim uineam obtimam. Domnus interea prefatus Wichpertus de paternis uel maternis rebus sibi iure hereditatis legales faciens traditiones, dedit quicquid iurium uisus est habere extra fratrum suorum societatem sub nomine Dei et  Saluatoris nostri sanctique Petri regni celorum clauigeri, fratribus in eodem loco Gemblaus sub regulari uiuentibus disciplina, quos ibidem Dei coadunauerat miseratione, in comitatu scilicet Breibant in loco Melin ecclesiam, mansum indominicatum cum appenditiis suis, cambam, molendinum, et culturam Arnulphi. Et decem mansos de Lietzinis, quos filio suo karissimo Wichperto mater solummodo cum fratre suo Oilboldo legaliter tradidit. Et unam insulam in eadem uilla. Et apud eundem pagum medietatem uille Putiau, medietatemque Beurene. In comitatuque Darnuensi medietatem uille Curtils dicte, ac medietatem uille Walaham dicte, medietatemque Wasmont in pago Asbain. Siquidem et in hoc habuit doctorem et patronum quendam uenerabilem uirum Erluinum,  qui et ipse canonicam, quo uiuebat, regulam auertit ad monasticam uitam. Ipsum prorsus is prefatus Wichpertus post edificatam ecclesiam et officinas claustri, quas simul construxerant, sibi elegit abbatem, et se cum omnibus quos accersierat monachis commisit regendum, illi potius se quam sibimet ipsi credens. Igitur quia bonis debemus amminiculari uiris, ut nostra ualeant tuitione defendi, regia magnificentia ac uirtute nostra roboramus auctoritate, quicquid ipse contulit illi ecclesie uidelicet in Gemblaus, ac quicquid exinde uenerabilium uirorum largitione Deo fuerit annuente concessum, ut nullus infidelium uel aliquis eius heredum aliqua temeritate infringere audeat, sed potius  inconuulsum semper permaneat [713 1Kb] . Habeant sane potestatem, sicut ipsi a nobis expetierunt, eligendi regularem uel in illo loco uel ubicumque eis melius uisum fuerit abbatem et aduocatum, qui inibi datas res lege detineat nostra uel comitum nostrorum defensione. Quibus eodem iussionis mee imperio faciendi castellum concedatur potestas, a falsis quatinus christianis uel paganis pignora sanctorum que inibi digno  condita sunt honore saluentur; Deoque famulantes ab omni protegantur aduersitate, nullusque nobis succedens rex in eternum aliquod audeat ex eodem loco expetere seruitium preter munia orationum, ab omnique subiectionis excussus onere [714 1Kb] regum perpetua firmetur tuitione; nec quouis modo aliquis episcopus in cuius diocesi idem existit locus aliquam uim contra uoluntatem abbatis habeat, nec synodum peragere, nec ullam omnino rem exornare, nisi tantummodo monachos eiusdem abbatis ordinare; post mortemque [715 1Kb] eius accersitus iuxta regulam sancti Benedicti consilio monachorum ceterorumque conprouincialium nomen Dei timentium, imperioque regis electum benedicat abbatem; sicque nullius muneris accepto seruitio preter constitutam prebendam panis sancti Saluatoris,  ad statum redeat proprie sedis. Et quia sub nostra consistit ditione, annuimus abbati cancellarium sibi constituere quemcumque uoluerit ex suis. Similiter mercatum, percussuram monete, matheriam [716 1Kb] , Nec per gyrum ipsius abbathie quislibet comes siue legatus dominicus ulla utatur potestate sine permissione abbatis et aduocati. Isdemque locus absolutus sit ab omni theloneo; nec in ciuitate, nec in castello, nec in uilla, nec super aquas, nec in pontibus, nec in ullius imperii nostri loco tributum soluant. Et huiusmodi per succedentia tempora locus ille regum tueatur regimine ac defensione, ut et nos et succedentes reges eorum protegamur oratione. Porro hoc uti maneat ratum et per succedentia tempora inconuulsum, anuli nostri impressione sigillari iussimus ac manu  nostra subtus firmauimus.

Signum dom  ni Ottonis serenissimi regis. Brun cancellarius ad uicem Fridurici archicapellani recognoui.

Data 12. Kal. Octobris. Actum anno incarnationis Domini 946. indictione 1. [717 1Kb] anno domni Ottonis 11. Actum in Leodio.   .

7. Apostolice autem auctoritatis carta hec est:

+ Benedictus episcopus seruus seruorum Dei [718 1Kb] religioso abbati uenerabili [719 1Kb] monasterii sancti saluatoris domini nostri iehsu Christi ac sancti Petri nouiter ibi constituti, suisque successoribus in perpetuum. Cum magna nobis sollicitudine insistit cura pro uniuersis Dei ecclesiis ac piis locis inuigilandum [720 1Kb] ,  ne aliqua necessitate iacturam sustineant, sed magis proprie utilitatis stipendia consequantur: ideo conuenit nos tota pastoralis mentis integritate eorundem uenerabilium locorum maxime integritatem et stabilitatem procurare, et sedule eorum utilitatibus subsidia illic conferre, ut Deo nostro omnipotenti id quod pro eius sancti nominis honore etiam ad laudem atque gloriam eius diuine maiestatis cum uenerabilibus  nos certum est contulisse locis sit acceptabile, nobisque ab eius locupletissima misericordia digna huiusmodi pii operis in sidereis conferatur arcibus remuneratio. Igitur quia [721 1Kb] postulatis a nobis quatinus pro Dei omnipotentis amore ac domni Ottonis precellentissimi imperatoris nostrique dilecti filii concederemus atque confirmaremus uobis predictum monasterium in honore sancti Saluatoris ac sancti Petri constructum, cum omnibus rebus mobilibus atque immobilibus que sub eodem monasterio adiacere ac pertinere uidentur, tam mansis quam etiam castris uillis atque casalibus, tam qui presentes sunt quamque etiam usque in finem esse debebunt, posito in loco qui uocatur Gemblaos, concedimus atque confirmamus apostolica auctoritate ut de alio monasterio  abbas ibi non constituatur, sed ipsi serui Dei secundum regulam sancti Benedicti uiuentes ex sua propria congregatione potestatem eligendi abbatem habeant. Abbas priuilegiis sedis apostolice infulis decoretur, ut sub iurisdictione sancte nostre cui Deo auctore deseruimus ecclesie constitutum nullius alterius ecclesie iurisdicionibus submittatur, et ideo cuiuslibet ecclesie episcopum in prefato monasterio dicionis quamlibet habere auctoritatem prohibemus, nisi tantum benedicendi habeat licentiam; statuentes apostolica censura atque auctoritate beati Petri apostolorum principis, sub diuini iudicii obtestatione ac ualidis atque atrotioribus anathematis interdictionibus, ut nullus umquam nostrorum successorum pontificum  uel alia parua magnaque persona, aliquid de rebus uel possessionibus ad idem pertinentibus monasterium auferre uel alienare presumat. Si quis autem, quod non credimus, nefario ausu parua magnaque persona contra hoc nostrum apostolicum priuilegium agere temptauerit, sciat se anathematis uinculo esse innodatum, ac a regno Dei alienum ac cum omnibus impiis eterno incendii supplicio condempnatum. At uero qui obseruator extiterit precepti, gratiam ac misericordiam uitamque eternam a misericordissimo domino Deo multipliciter consequatur. Scriptum per manum Bonifacii notarii regionarii ac scriniarii sancte Romane ecclesie, in mense Martio, indicione undecima. Bene ualete + Datum 8. Kalendas Aprilis per manus Stephani episcopi ac bibliothecarii  sancte sedis apostolice, anno pontificatus domni nostri Benedicti sanctissimi septimi pape nono, imperante domno nostro Ottone a Deo coronato magno ac pacifico imperatore anno 16o in mense supra scripto ac indicione undecima 

8. Prefatus constructor Gemmelacensis cenobii emit medietatem ecclesie in uilla Bietine. cuius alteram medietatem, que sua fuerat, nostre tradiderat ecclesie, ut constat ex descriptione huius carte:

+ Agnoscat [722 1Kb] quemcumque Dei possidet timor, quia domnus Wichpertus Deo deditus, amissis secularibus  mercatus eterna, egit que Deo erant placita. Siquidem iussu illustrissimi abbatis sui Erluini, cuius locum omnem sub regimine commendarat, precio ecclesiastico impetrauit in pago Masau, mediam partem ecclesia quam non tenebat [723 1Kb] . Erat enim ipsa edes supradicta communis inter locum nostrum et quendam nobilem uirum Lantbertum. Accepto ergo precio, ut supra diximus, idem Deo sacratus contulit pretium et expetiit partem residuam templi uidente filio eius Ansfrido. Nam idem Lambertus aduocato eam tradidit, atque ita consolidauit, ut penitus in euum non possit mutari. Sed ne ipsa commutatio auferretur in euum, ipsius Lantberti in cartula exinde peracta imposuit signum.

9. Carta de predio in uilla Dorp, quod Fulquinus  quidam sancto Petro tradidit, et ad memoriam posterorum litteris exarari causam ipsam fecit. Quisquis bene possideat res in presenti seculo adquisitas, ille utique optime possidet, qui de terrenis ac caducis sibi mercatur eterna. Quam ob rem ego in Dei nomine Fulquinus cum consilio uel suasu benignissimi Faraberti episcopi pro salute anime beate memorie Ricarii episcopi, ipsius etiam Faraberti, pro salute nichilominus anime mee filiorumque ac fratrum meorum, siue quoque gratia Oile salutis trado et perpetualiter tribuo ecclesie sancte Dei genitricis Marie beatique Petri apostoli apostolorum principis atque sancti Exuperii, in loco uocabulo Gemblaus ubi preesse dinoscitur illustris abbas Elluinus [724 1Kb]  quoddam iuris mei predium in pago Braimbant in loco qui dicitur Dorp cum dimidia ecclesia, et cum una camba, et sedecim mansis, et cum quodam homine nomine Iser, seu cum omnibus ibidem aspicientibus, cum domibus et edificiis, campis, terris tam cultis quam incultis, siluis, pratis, pascuis communibus et peruiis, aquis aquarumue decursibus, mobilibus et immobilibus, presidiis, peculiis, omnia et ea omnibus quicquid in ipso loco nostra uidetur possessio uel dominatio, rem exquisitam et inexquisitam, totum et ad integrum tam de alodo [725 1Kb] quam de comparato seu de quolibet attrectatu, ad nos ibidem dinoscitur peruenisse, de nostro iure et dominatione iam dicto monasterio per hanc cartulam donationis siue per festucam atque andelagum ad opus sanctorum  quorum mentionem supra fecimus a die presenti donamus, tradimus atque perpetualiter in omnibus transfirmamus, ea uero ratione ut preceptores predicti monasterii ab hac die hoc habeant teneant atque possideant, uel quicquid inde facere uoluerint liberam ac firmissimam Christo propitio in omnibus habeant potestatem. Et si quis deinceps, quod futurum esse non credo, si ego ipse, quod absit, aut quisquam de heredibus meis seu quelibet extera persona que contra hanc cartulam donationis uenire aut calumniare eam presumpserit, et se exinde non subtraxerit, a liminibus sancte Dei ecclesie excommunicatus et diuisus  existat, et insuper in die tremendi iudicii propter hoc rationem reddat. Contra quem uero calumpniam intulerit, auri uncias 100, argenti uero libras 300 coactus exsoluat, et quod repetit nullo modo euindicare preualeat. Sed presens, hec donatio meis, et me rogante, bonorum hominum manibus roborata, quorum nomina uel signa subter tenentur inserta, stipulatione subnixa diuturnum tempus maneat inconuulsa. Signum Goderanni aduocati. Signum Fulquini et reliquorum. Otto rex. Cuno dux. Farabertus episcopus. Aletrannus cancellarius.

10. Inter uenerabilem abbatem Erluinum et quendam Ermenfridum de commutatione possessionum conuenit, que qualiter facta sit, carta inde conscripta ostendit.

 In nomine sancte et indiuidue Trinitatis ac Saluatoris totius mundi. Quicquid cernitur minuendum quod econtra recipitur in augmentum, nullum facit detrimentum, immo magnum anime generat emolumentum. Placuit inter uenerabilem sancte Gemblocensis eccclesie abbatem nomine Erluinum, nec non et quendam fidelem Christi uocabulo Ermenfridum, mutare quasdam res inter se, quod ita et fecerunt. Idcirco omnibus sancte Dei ecclesie fidelibus notum sit, quod supradictus abbas Erluinus quandam ecclesiam in uilla que nuncupatur Agioniscurta dedit firma stabilitate supradicto fideli Christi Ermenfrido propter uillam que adiacet in comitatu Asbanio, queque ab incolentibus uocatur Steria-monticula. De  qua uilla quatuor quidem mansos propter supradictam ecclesiam, et unum pro salute anime sue, tresque propter octo libras argenti, sub testibus firmissimis tradidit sancto Petro apostolorum omnium principi sanctoque Exuperio martyri glorioso in iam dicto monasterio Gemblaus, cum omnibus ad eundem locum pertinentibus, famulis uidelicet, culturis, siluis, terris, cultis et incultis, pratis, aquis aquarumque decursibus. Hanc autem commutationem supradictus abbas Erluinus et compater suus Ermenfridus cum uxore sua Reinsede eo tenore fecerunt, ut si quis aliquando, diabolo suadente, hanc uoluerit nostre mutationis destruere cartulam, anathematizatus cum omni maledictione et excommunicatus sit, nisi ante solis occasum ad penitentiam reuersus  ingemuerit ob culpam sue male intentionis. Actum in uilla Namuco 3. Idus Aprilis 961 anno incarnationis Domini, indictione 4, regnante piissimo rege Ottone. Otto rex. Cuno dux. Farabertus episcopus. Rotbertus comes. Aletrannus cancellarius.

11. Illo tempore Brunone archiepiscopo uterino fratre Ottonis regis preuisore regni Lothariensium, deerat dux, sed in loco ducis regnabat antichristus contrarius Deo et bonis hominibus. Cuno uidelicet persecutor summi regis in rege suo Ottone quem elegit. Nempe nequaquam est mirandum si persecutus est hominem regem, qui non pertimuit obsistere regi celesti in loco Gemblaus, auferens ei  quandam uillam nomine Sotheiam. Diripiens enim eam reddidit Bosoni, dans ei in augmentum sui sceleris binos uiros prelibati loci, Franconem uidelicet et Huboldum, qui substantiam auferentes, accepere non minimam predam boum uidelicet et uaccarum, porcorum quoque numero 100, absque capris et ouibus, apibus et satis terre, unde numerus funditus ignoratur. Hac ergo insistente causa uenerabilis abbas Erluinus rector in loco degentium prelibato, clementiam serenissimi adiit regis in nutu sedis eius Franconefort uocato, et quod per nefas amisit infandum, per fas ac regale sumpsit mandatum; uerum predam ab infestis arreptam recipere ualuit numquam. Pastorale itaque regimen ecclesie Tungressis [726 1Kb] obtinebat Baldricus tunc  temporis, aduocati uero officium in crebro memorato loco Gemlaucensi gerebat Ansfridus consanguineus senioris nostri Wichperti.

12. De hac uilla Sotheia fecit idem uenerabilis abbas Erluinus prestationem cum Goderanno, ut monstrat huius carte subscriptio:

uerus amor iunctos quos continet atque globatos,
Numine diuino Christus conseruet ubique.
Quisquis ergo fructus dulcedinis et amoris inuiolabiles illibatosque gestit habere iure sui beneficii a Deo sibi dati, prout possibilitas expetit hoc ipsum certet augere. Nam dare et accipere ut scripture assertionibus comprobatur, gratissimum nec non et placatissimum constat. Cuius rei ueritatem certam esse cognoscentes, decreuerunt inter se uenerabilis Erluinus  Gemblocensis cenobii abbas, et inclitus uir quidam Goderannus loci predicti extans aduocatus, res quasdam prestationis auctoritate condonare; quod et fecerunt uinculo utique non modice dilectionis conexi. Postulatione siquidem nobilis uiri Goderanni dedit illi memoratus abbas uillam Soteiam nuncupatem in comitatu Darnuensi cum omnibus ad ipsam pertinentibus, mansum uidelicet indominicatum, ecclesiam absque telluris famulatu et nusquam subiectam, molendinum quoque et cambam. Aecclesia hec singulos per annos eulogias binas, id est sextarios uini duos, gallos gallinacios duos, et modium auene unum reddit. Molendinum modios 20 inter annonam et bracis, camba quoque per annum integrum  eminas sicere 100. Terre nichilominus arabilis bonuarios 67, pratorum amplitudinem non modicam, piscationes aquarum cum decursibus earum, siluam ad porcos ducentos saginandos, cum exitibus et reditibus, familiam quoque ad locum predictum pertinentem, omnes numero 42, quorum etiam quidam sunt ad omne seruitium pertinentes. Quodsi ab hac lege seruitutis subtrahere se permissum fuerit, denarios 12 singulis soluere debent annis. Hec datio precellentissimi ac Deo digni abbatis Erluini.

Cui econtra reddidit illustris uir Goderannus de terra arabili bonuarios uiginti, siluam nichilominus ad porcos trecentos saginandos, et queque sunt ad  ipsam infra et extra pertinentia. Immutatio itaque prestationis huius eo peracta est tenore, ut quandiu aduixerit prefatus Goderannus illustris, que prestitit et que recepit teneat et possideat sub tertia manu, uxoris sue uidelicet Adelendis, et filii solummodo unius Ermenfridi. Post quorum trium defunctionis diem, loco superius memorato utreque deueniant partes, et iure finetenus teneat. Ex parte uero quorumlibet horum ne aliquo modo hec peruagetur et infrangatur prestatio, testimonio roboratum est bonorum uirorum.

Actum in Gemblaus cenobio, anno incarnationis Domini 964, indicione 11, imperii uero domni Ottonis anno secundo.

 13. Sed ad propositum operis redeamus, et quales et quantas persecutiones sustinuerit uir religiosus Erluinus, qui etiam martyrium pro Dei amore subire erat paratus, paucis aperiamus. Quod quidem Fulquinus abbas non tacuit in libello quem de gestis abbatum Lobiensium scripsit, sed qua intentione scripserit si quis diligenter inspexerit, plane intellegere poterit quod ueritatem quidem rei geste digesserit, causam tamen rei magis ex motu animi quam ex uero interpretatus sit.

14. Is Erluinus omnium bonorum amicitia dignus, utpote in ea adquirenda utiliter idoneus et in conseruanda fideliter industrius, singulari amicitia confederatus erat Raginero comiti, qui ob proceritatem  corporis cognominabatur Longicollus, qui nobilitate et potentia clarus, tunc temporis principabatur Haginensibus [727 1Kb] . Hic primi Baldrici Leodicensium episcopi auunculus fuit, et quia sua potentia in omnibus nepoti suo episcopo patrocinabatur, abbatiam Lobiensem in beneficio accepit. Et mirum in modum qui secularis potentie tyrannide toti imperio formidolosus erat, uenerabilis Erluini monitis salubribus libenter obediebat et audito eo multa faciebat, ut ei conuenienter illud aptari possit quod Isaias uaticinatus ait: Leo quasi bos paleas comedet; et delectabitur infans ab ubere super foramine aspidis; et in cauerna reguli qui ablactatus [727 1Kb] fuerit mittet manum suam  [728 1Kb] . Mirum inquam erat, quod comes potens, qui fortitudine sua  quasi leo cunctos terrebat, paleas uerbi Dei sub manu pauperis Christi comedebat; et qui quasi aspis et regulus omnia depopulari solitus erat, in eius cauerna, id est in cordis eius conscientia, manum suam mittebat iste qui malitia puer erat, et a lacte mundane dulcedinis ablactatus erat. Cum ergo semen uerbi Dei in corde eius quasi supra petram uel supra spinas caderet, contingebat secundum Domini sententiam, ut illud cum gaudio quidem susciperet; sed quia radicem karitatis non habebat, dum ad tempus crederet [729 1Kb] et in tempore temptationis recederet, a curis et diuitiis seculi suffocato semine fructum  nullum referret, cum tamen agricola laboris su fructum non perderet.

15. Cum ergo, ut dictum est, tanta efferaretu, insania, sancto tamen uiro se submittebat, et ut cultum sancte religionis exerceret in omni loco ditionis sue ei permiserat. Unde commisit ei monasterium sancti uincentii in loco Sonegias dicto, ubi clericalis ordinis regula uigere debebat, ut ibi monachice uite ordinem instituerat. Sed id importunitate rei et temporis infectum remansit. Preposituram etiam Lobiensis abbatie eius commisit manibus, ut quanto sibi adherebat familiarius, tanto sibi deseruiret fidelius, et quanto erat religiosior, tanto ad fratres eius loci regulariter gubernandos esset intentior. Quod quia inuitis fratribus factum  erat, fratrum unanimitati satis displicebat, qui per facilitatem prelatorum licentia illicita deteriorati, plerique etiam gloriantes ex nobilitate seculari, et ex personarum acceptione magis quam ex religionis sanctitate rem omnem estimare assueti [730 1Kb] , egre ferebant illum ex humili conditione et ex alio loco sibi preferri, et graue et intolerabile eis uidebatur a fortitudine morum suorum ad normam regularis uite tam subito per illum reuocari. Profecto si rerum conuenientia inspiciatur, non nimis mirandum uidebitur quod fratres qui per remissionem pastoralis sollicitudinis per tot annos a disciplina regulari desciuerant, tam difficulter ad rectitudinem uite reduci poterant. Non, inquam, mirum, si lenitatis dissolutio eos effrenauerat, quibus per annos plus 90 nulla abbatum  regularium paternitas excubauerat, sed mercennarii et qui non erant pastores, quorum non erant oues proprie, dominicum ouile dissipauerant, dum que sua et non que Dei erant querentes, omnia uenalia habebant, et in ecclesia Dei columbas, id est gratias Spiritus sancti, uendentes, domum Dei speluncam latronum effecerant. Quod malum in caput illorum redundasse creditur, qui ut mali pastores lacte ouium Dei inpinguati, lanis eorum uestiti, uilipendebant abigere lupos ab ouili Christi, et quasi canes muti non ualentes latrare, animas subiectorum patiebantur interire. Quis enim non execretur? quis, inquam, non abominetur, quod tanta incuria, ne dicam auaritia, animos episcoporum incesserit,  quod ab anno Domini 863, quo odibilis Deo Hubertus dux, frater regine Tietberge, fugato Hartperto abbate, abbatiam Lobiensem inuasit, usque ad annum Domini 955, quo Baldricus expulso Ratherio cathedram ecclesie Leodicensis accepit, locus ille tante hactenus nobilitatis et religionis honore insignis sine abbatis prelatione perdurauit? Nam postquam predictus Hubertus abbas et dux iusto Dei iudicio in bello extinctus interiit, Franco qui ei in regimine successit, et ipse postmodum episcopus factus, abbatiam Labiensem subdi iuri episcopii Leodicensis ex munificentia imperatoris Arnulfi  impetrauit, et post eum Stephanus, inde Ricarius, post eum Uhogo et Farabertus, omnes, inquam, isti dum magnis abbatie reditibus carere nolebant et proposituras quas sub nomine et merito obedientie religiosis et timoratis uiris committere debebant, quasi rusticanas uillicationes [731 1Kb] annuatim precio dabant et adimebant, omnia diuina et humana ibi confuderant, omnia sancta et profana promiscua haberi fecerant, et ita miserabili modo que sibi lucro esse putabant, ad animarum damna uerti uilipendebant. Ubi enim primo pecuniam querendam esse proponebatur, scis profecto quia uirtus post nummos ponebatur.  Ubi nullus honor uirtuti erat, que spes bona esse poterat? Igitur fratres cum nollent ad correctionis rectitudinem  reuerti, per omnia et in omnibus aduersabantur predicti uiri uoluntati, clamantes et conquerentes res suas ab eo prodige dilapidari et substantiam monasterii immoderate in obsoniis secularium personarum exstirpari, et maxime in seruitio comitis Ragineri. Hoc nomine pretegebant culpam suam, obliti illam sententiam, qua sanctus Benedictus nos regulariter informat: ante omnia ne murmurationis malum qualicumque uerbo aut signo appareat. Sed uir Dei doctus in patientia sua habere animam suam, scuto humilitatis et patientie protectus, omnem aduersitatum sustinebat molestiam. Sed quanta et qualia fuerint que pertulerit, ex scriptis Fulquini abbatis intelligi poterit. Contigit instante uindemiarum  tempore, conquerentibus de eo fratribus et triste nescio quid confabulantibus, superuenire Erluinum, quem tanta cede fustium multati sunt, ut omnino exanimatus crederetur. Sed ubi persensit illos abscessisse, paululum respirans et oculis palpitans, subduxit se. Nec multo post insperatis omnibus cum adiutorio Bernardi aduocati ad uillam monasterii Hercliacum dictam proficiscitur. Post hec Raginerum comitem cum Baldrico episcopo ut natiuitatem Domini Lobiis celebrent precibus cogit; quod et optinuit. Quod fratribus omnibus omnino uisum est nimis uituperabile, et in obsoniis eorum sua nimis distrahi intolerabile, et loca sancta indifferenter a secularibus frequentari satis importabile. Percelebrata itaque natalicium dierum sancta celebritate  ubi discessum est, fratres sibi sua minui et subtrahi in commune deplorant. Assumpta igitur audacia Fontanas uillam, quam Sambra alluit, petunt, inde quantum uini ibi inuentum est abducunt. Profectus tunc fuerat Erluinus ad uillam Bermeriacas. Quem fratres cum omni familia et maxima populi multitudine insequuntur. Ibi rursus in eum tanta cede debachantur, ut mirum fuerit quod mortem euaserit. Nec tamen ideo destitit comitis Ragineri potentia, nec constantis in Deo uiri perseuerantia. Putans enim quod malesani fratres desisterent a cepta rebellione,  si tradita uenerabili uiro animarum cura sub abbatis nomine Christi uices illum in monasterio uiderent agere, communicato consilio cum Baldrico episcopo et Cameracensis diocesis presule, quem prius honorauerat sub maioris prepositi nomine, abbatis ei curam et prouidentiam non timuit committere. Que res secus ac ratus erat accidit. Unde enim credidit se [732 1Kb] sopire odii et inimicitie flammas, inde maiores et periculosiores aluit mali scintillas. Tandem ille ad abbatis locum promotus, omnes preter paucos a monasterio eductos alium alio dispersit. Quod quidem fecerat secundum eorum extimationem pro eo quod eos suspectos habebat, nec uite sue satis credulus erat, secundum autem rei ueritatem pro eo ut in aliis locis paulatim asueti  discipline regularis iugo, a consuete leuitatis uanitate desuescerent aliquomodo. Sed nullo modo eos potuit uel Dei timor subiugare uel suo eos amori applicare. Alii qui in loco erant residui, intelligentes nichil loci relictum esse sue desidie et consuete diu licentie, irritati ipsa desperationis acerbitate, non timuerunt etiam de eius morte tractare. Ne longius sermonem protraham, tres eorum quibus nobilitatis uanitas et iuuente robur, propinquorum etiam assensus promptiorem ingesserat audaciam, cum magno et satis graui ordinis et professionis periculo dormitorium noctu aggrediuntur, ipsum extrahunt, et protractum extra ambitum claustri inhumane tractant, oculis priuant, partem etiam lingue  amputant, non tamen loquendi officio et usu eum priuant. Hoc actum est 13. Kalendas Nouembris 957o anno dominice incarnationis  . Ille taliter martyrizatus ut nichil bone spei inter eos sibi superesse sero intellexit, tandem cessit. Nam ita debilis et exoculatus naui imponitur. Gemmelaus euehitur. Nec tamen hic labor iusti uiri per omnia infructuosus fuit, sed Christi bonus odor, qui aliis odor mortis ad mortem, aliis odor uite ad uitam fuit, uim beneuolentie et fortitudinis sue passim diffudit. Nam postquam per incorrigibilem fratrum leuitatem palam est deprehensum fratres sine abbatis prelatione degere quam sit periculosum, deinceps sub abbate eos agere permissum est, et restricta leuitate fratrum status sancte religionis reformatus  est; res etiam eorum que per auaritiam et ambitionem maiorum dissipabatur, ad communem fratrum utilitatem ordinatius stabilita est.

16. Liceat hic paululum rerum conuenientiam considerare, et rem rei comparare. uir iste de quo agimus aliquid simile cum legislatore nostro, sancto scilicet Benedicto, fecit, aliquid simile pertulit, et ideo ut credimus, si parua magnis componere licebit, etiam in remuneratione laborum aliquid simile cum illo habebit, cuius ipse sedulus imitator extitit. Exemplar [733 1Kb] uite nostre sanctus Benedictus  olim unfus monasterii fratres ad regendum suscepit, quos exorbitantes a regulari uia, quia ad iter iustitie retrahere non potuit, quoad potuit tolerauit, quam intentius ualuit corrigere laborauit. Quorum putria ulcera ubi sensit nullo medicine fomento sanari, sed eos econtrario ad frenesim usque ita exasperari, ut etiam tractare non timerent de morte medici, illos dimissos permisit uiam suam ingredi; ipse secum habitans quesiuit ubi fructuosiori instaret labori. Ita etiam iste noster susceptos fratres, quos contra se unanimes in malo uidit, quandiu potuit etiam cum damno et periculo suo patienter sustinuit. At ubi persensit illos etiam mortem animarum suarum uilipendere, dummodo illum possent interimere, sibi licet sero consuluit, et illis aliquantulum  pepercit, quando ne denuo ab eis impetitus interiret, ab eorum manibus se subduxit. Illi sancto Benedicto occultum ueneni ingerentes poculum, obuelare uoluerunt infamie opprobrium; istorum impudica libertas aperto crimini nullum quesiuit umbraculum. Nos hec relinquamus in medio, aliorum estimanda iudicio.

17. Seruus Dei ad monasterium Gemmelacense reuersus, re ipsa expertus per multas tribulationes regnum Dei parari fidelibus, contemplationi et religionis pietati eo uacabat propensius, quo nichil pene ei arridebat exterius, per quod iam mundi blanditiis posset commoueri aliquatenus. Nec multum dolendum esse sibi uidebatur, quod illis oculis carendum  erat, quibus etiam culices et cimices gloriantur, cum interior suus homo illis oculis perfecte delectaretur, quibus mundi cordes Deum contemplantur.

18. Hanc malorum acerbitatem exaggerauit e proximo comes Raginerus, qui ei precordialiter in amicitia confederatus, scutum ei esse solebat contra infestantium incursus. Hunc quia nimietate tirannidis sue intolerabilis toti fuerat imperio, ualentianas fisco euocatum et hostem rei publice preiudicatum omnium iudicio, deportari fecit inreuocabili exilio Coloniensis archiepiscopus Bruno, qui strenue et sapienter secundas partes administrabat in fratris sui Ottonis imperio. Et fortassis cordatis uiris rem altius considerantibus credibile poterit uideri hoc  accidisse illi dispensante Deo meritis sancti uiri Erluini, ne frustra foret quod amicus huius seculi se quomodocunque crediderat amico Dei, similis nimirum illis de quibus in Christum credentibus euangelista dicit: Dilexerunt gloriam hominum magis quam Dei . Quia enim uera est illa Iacobi sententia: Multum ualet deprecatio iusti assidua , quis dubitet oratione istius iusti hoc a Deo impetrari potuisse, ut ei in penis huius uite peccati redderet uicem, cuius hic in uotis tenuit uoluntatem? Qui enim dicit per Naum prophetam: Non consurget duplex tribulatio , facile hanc miserendi inuenit uiam, ut spinis tribulationis  sepiens peccatoris uiam, per inuitam necessitatem trahat ad uoluntariam penitentiam. Simile quid etiam de Mauricio imperatore compertum habemus , qui iudicium et iustitiam quod preparatio recte sedis est semper exosus, per occultum Dei iudicium circa undecimam uite sue horam ab otio carnalis uite retractus, per interuentum sanctorum uirorum et maxime piissimi Gregorii pape hoc emeruit, ut saltem sero penitentie fructum hic operari potuerit, dum ei a Deo pro penitentia reputatur, quod ipse cum omni domo sua crudeliter trucidatur.

19. Non multo post superaddidit his grauem cumulum incomparabilis doloris occasio, scilicet uenerabilis ac Deo digni domni Wicperti depositio,  que rerum nostrarum miserabilis fuit commotio. uentus quippe uehemens irruens a regione deserti, id est uentus tribulationis erumpens ab infructuoso inimicorum pectore, concussit quatuor angulos domus nostre, que utique contra tantum turbinem nunquam [734 1Kb] subsistere quiuisset, nisi supra petram fundata fuisset. Heribrandus enim [735 1Kb] , uir potentia et nobilitate preclarus et maxime affinitate pii patris nostri Wicperti gloriosus,---erat quippe maritus Reinuidis germane eius,---malitiam quam uiuente domno Wicperto conceperat, sed pro reuerentia illius distulerat, tandem sine aliquo iustitie intuitu aperuit, et neglecta imperialis confirmationis auctoritate, et posthabito apostolice censure anathemate,  abbatiam uiolenter inuadit, res ecclesie insolenter diripit, et quicquid pius fundator loci nostri nobis contulerat, id sibi iure hereditatis magis quam ecclesie competere clamat. Omnia erant conturbata; cuncta que prius tuta uidebantur et tranquilla, turbine repentine tempestatis fiunt periculosa et incerta. Nullus erat qui pro Deo ageret, nullus qui partibus iustitie faueret. Omnes in unum conspirauerant; omnes pauperes Christi affligebant, aut affligentibus consentiebant. Huius exemplo inducti ceteri fratres et nepotes pii patris nostri, qui multiplici generositate per totam Lotharingiam preminebant, singuli in locis sibi oportunis res ecclesie nostre aut inuadebant aut diripiebant, hominibus ecclesie nichil reliqui faciebant

 20. Horum magna pars fuit Rotbertus, fortissimus comes Namucensis, qui, cum potentia premineret cunctis, non solum nichil subsidii tulit fratribus tribulationum mole oppressis, immo accepta occasione ex oportunitate temporis, tota potentia sua in eos abuti cepit; et immunitatem comitatus, quam regali auctoritate collatam ecclesie nostre auctoralis carta asserit, uiolenta iniustitia ecclesie abstulit, et partibus suis applicauit. Preterea quales et quante circumquaque fiebant cotidie prede et direptiones nostrarum rerum, que inuasiones prediorum, quam miserabiles oppressiones fratrum, quot cedes et captiones ecclesiasticorum uirorum, quanta  fuerit imbecillitas uel infidelitas aduocatorum, quales et quot reclamationes super his omnibus mittebantur in dies ad aures principum, quod nichil aliud erat nisi uerberare era tantum, si quis hec omnia de diuersis scedulis collecta uelit congerere et in unum compingere, integri libelli opus uidebitur sibi assumere. Et superuacuum est sine spe fructus laborare, quia perdita annumerare nichil est aliud quam super perditis dolorem renouare. Que tamen reclamationum improbitas non ante cessauit, donec post multos annos Otto imperator Ottoni duci precepit ut, inter ecclesiam et inuasores ecclesie habita ratione, statum reformaret ecclesie, facta inter eos equaliter rerum dimidiatione. Que quidem dimidiatio inter Heribrandum Bratuspantem et ecclesiam  conuenit, ab aliis uero peruasoribus ecclesia nichil recepit. Raginardus uero frater domni Wicperti dedit sancto Petro quicquid in Gandrinul habuit allodii.

21. At pusillus fratrum grex in quo complacuit Deo patri dare eis regnum, qui in terris nichil querebat habere proprium, sciens quia nichil deest timentibus Deum, cum undique destitutus esset subsidio hominum, bonum ducebat ad cum solum facere confugium, qui fidus est adiutor pupillorum. Nam sub pio pastore Erluino constituti, dominico se tutabantur ouili, ne aliquetenus paterent morsibus lupi. Et satis habebant quam tenuiter uitam ducere, dummodo possent benedicere Dominum in omni tempore, et semper laus Dei in eorum esset ore.  Ipse uir Dei Erluinus nolens hic habere manentem ciuitatem, ubi uidebat ingruere tam multiplicem et tam contrariam malorum calamitatem, futuram non manufactam sed eternam sibi suisque inquirebat mansionem. Et intellegens nulla re hanc melius inuenire, quam per concordiam fraterne unanimitatis, ad opus pacis exequendum animum intendit omnimodis. Opus enim Deo placitum et lucrandis animabus utile a pie memorie domno Wicperto incoatum sagaciter impleuit, scilicet illud collegium fraternitatis adunauit, per quod omnes Dei timoratos per totam pene Lotharingiam et Frantiam uno pacis et dilectionis uinculo in inuicem colligauit, ut omnes in Christo unum saperent, unum diligerent, unum uellent, unum nollent, nichil inter eos peruersum, nichil  inhonestum, nichil diabolica emulatione contractum, odio dignum uel contrarietate esset diuersum, ut uere pacifici filii Dei uocarentur, et confitentes alterutrum peccata sua, orando pro inuicem saluarentur, clemosinis, ieiuniis, psalmis spiritualibus, ymnis, ad hoc institutis, supra pensum cotidiane seruitutis.

22. Talem uitam degens uir magni nominis Erluinus, multis postea annis exemplum bene uiuendi fuit omnibus. At postquam in camino diutine tribulationis excocta est ad purum scoria peccatorum eius, tandem tanquam aurum probatus, de fornace carnis est extractus, et, quod tandiu optauerat, demum peruenit ad brauium superne uocationis, et in regno Dei duplicem accepit calicem martirii et confessionis. Transiens ergo ab hoc mundo quarto Idus  Augusti, sepultus est in ecclesia sancti Petri, fideliter et efficaciter, ut credimus, interpellans aures Omnipotentis pro omni familia sancti Petri



DE HERIWARDO ABBATE.

23. Gemmelacenses orbati patre, ad curiam regis pro subrogando sibi pastore deliberant ire; nec tamen hoc sine consilio episcopi dioceseos putant faciendum esse. Notkerus tunc temporis Tungrensibus antistabat, qui sapientia et nobilitate satis prepollebat. Qui non negans consilium querentibus, insinuare eis cepit quam potuit eloquentius, quam inutile sit pauperes regibus subiacere, quam arduum et difficile humilibus Christi solium regis attingere, quam incongruum alienatis a seculo laicalibus personis deseruire; eos ipsos multo iam tempore satis  expertos esse quam parum concilii uel auxilii ab imperatoria altitudine in necessitatis tempore acceperint, quibus omnes omnia sine aliquo respectu imperatorie reuerentie, nullo contradicente uel defendente, abstulerint, cum ab auxilio eorum cor regis auertat aut terrarum longinquitas, aut acriorum curarum, que semper regio lateri incumbunt, multiplicitas; cum curiali superbie probro habeatur ipsa paupertas. Satis sibi notum esse quam palatinis canibus sit familiaris rapacitas, quam domestica eis sit uoracitas; sed si suo consilio uelint assensum prebere, uideri sibi multum illis esse utile, si iuri Leodicensis episcopi patiantur subiacere; unde eis omnis absit oppressio, immo contra omnes prompta adsit defensio; facile se id impetraturum a regia  munificentia, si tantum sibi adsit fratrum subiectio uoluntaria. Hec et cetera id genus episcopo perorante, assensum est sibi a fratrum concordi unanimitate. Ergo communi consilio Heriwardum uirum religiosum et industrium eligunt, et per manum episcopi Leodicensis eum sibi abbatem substitui faciunt. Hic Heriwardus frater fuerat sepedicti Erluini abbatis, monachus autem fuit cenobii sancti Michahelis archangeli de periculo maris; sed fratri diu conuixerat Gemelaus puro desiderio feruentis ibi sancte religionis. Notkerus episcopus gratum habens tam obedienter sue uoluntati fauere fratrum unanimitatem, dignum duxit eis reddere uicem. Igitur preter alia que illis contulit, uillam Templus dictam  ecclesie Gemmelacensi dedit, unde annuatim centum solidorum reditus exit; et in uilla Namuco aliquantulum uinee, cum terra ad culturam uinee pertinente. Hic Heriwardus a Radone quodam emit quandam siluam, et a quodam Wicperto predium cum familia in uilla Walaham, et inde talem conscribi fecit cartulam:

+ Quicunque karitatis conglutinantur unitate, binis uirtutum pariter alis erecti, superna celorum penetrare preualebunt archana, pars quoque beneficia non denegat parti oportuna. Hac ergo quasi conuictus specie quidam uir nobilis genere, Rado dictus nomine, conscia propria coniuge Engelrada nuncupata, pari consilio uenientes cum comitatu filiorum scilicet uirorumque cognationis eorundem, ad cenobium sancti  Saluatoris, sancti quoque Petri pigneribus comptum a domno Wicperto Dei cultore, Erluinoque uenerabili patrono loci eiusdem. Deinde uoluntatem propriam pariter ostendentes domno abbati Heriwardo, conuenit mutuo complacuitque, quo siluam quamlibet obtimam traderet loco presenti, partim diuine pietatis gratia, plurimum pro munerum beneficiis, uoluntate siquidem domni abbatis, fratrum quoque pariter inibi degentium, uirorumque consilio fidelium ordinis utriusque, sancto Saluatori legali tradidit auctoritate siluam obtimam, in quam fere centena consistunt bonnaria, super fluuium Dions uulgo nuncupatum. Equidem mox utrisque concessum fore dinoscitur a nobis centum solidi nummorum in auro scilicet argentoque equorumque, sicut eorum uoluntas extitit. Huius siquidem  traditionis post hec composita est cartula, sub uirorum testimonio fidelium utriusque ordinis, quorum manibus etiam traditio peracta est. Si quis uero, quod absit, contra hanc cartulam quamlibet generare presumpserit calumniam, si se exinde non correxerit, sanctum Saluatorem contra se ultorem sentiat; nobis quoque quibus litem intulerit, auri uncias 30 et argenti pondera caoctus exsoluat, et quod repetit uindicare nullo modo presumat. uerum, ut presens cartula firma stabilisque perpetualiter permaneat, constipulatione interposita, diuturno tempore corroboretur inconuulsa. Ceterum presentibus notum sit et absentibus, domnum abbatem Heriwardum cum fratribus simili pretio nummorum emisse quicquid Wichpertus hactenus habuit in uilla Walaham uulgo  dicta, cum familia satis cognita perpetualiter.

Annis ergo plus minusue tribus in regimine elapsis, Heriwardus abbas debitum soluit humanitatis, et 5 Non Maii appositus ad populum suum, in ecclesia sancti Petri accepit tumulum.



DE ERLUINO IUNIORE ABBATE.

24.  Tertius ad prelationem Gemmelacensis cenobii electus est Erluinus, prioris Erluini consanguineus, et decimo Kal. Ianuarii abbas est ordinatus. Is quantum ad seculum, liberis progenitoribus est ortus, nam Erluinus Cameracensium tunc temporis episcopus eius fuit auunculus; quantum uero ad Deum in Gorziensi cenobio regulari monachice uite disciplina adprime exercitatus, ad  eam uiuaciter exequendam utinam tam idoneus quam sufficienter instructus! Huius tempore Arnoldus quidam, uir nobilis, partem predii Gemmelacensis, que ex iure uxoris sue Richeldis se contingebat, sancto Petro reddidit. Siquidem Heribrandus, qui rerum nostrarum primus inuasor fuit, Hubertum, qui uulgo Hubezo uocabatur, ex Renuide, sorore domni Wichperti, genuit, et filias duas, Richeldem et aliam cuius nomen excidit. Porro de medietate Gemmelacensis fisci, quam, ut supra diximus, Heribrandus iniuste repetierat, his tribus tertia singulis pars in diuisione prouenerat. Hec est tertia que ex iure uxoris Richildis cesserat Arnoldo,  quam ipse tactus Dei amore legaliter tradidit sancto Petro, et hinc per manus Erluini abbatis talis facta est conscriptio:

+ Omnibus sancte Dei ecclesie fidelibus, presentibus uidelicet ac futuris, longe lateque commanentibus, notum fieri toto cordis optamus affectu, quod abbatis Erluini nomine dicti diebus, quibus cenobio Gemmelacensi nuncupato nouiter preest, consanguineus patroni prioris equiuoci, quidam uir ortus nobili prosapia Arnoldus nominatus eiusdemque coniunx Richeldis [736 1Kb] uocitata, pariter in diuinis incedentes iussionibus, deifici timoris reminiscentes et amoris, pari statuerunt diuinitus consilio, quatinus pro salute animarum suarum cunctipotenti Deo saluatori cunctorum, sancto quoque Petro regni celorum  clauigero, cum ceteris sanctorum pignoribus, que presentialiter apud nos coluntur, totius hereditatis possessionem, quam infra nostre potestatis possident abbatiam, legali traderent donatione. Igitur amborum diuinitus inspirata beniuolentia, quadam die, sollempnitate scilicet beati Medardi pontificis, pari concordantes consilio conuenerunt, congregatis quoque fidelium testibus uirorum partis utriusque, cuncta que possidere cernuntur infra nostre ditionis ut prediximus abbathiam, legaliter tradiderunt Deo saluatori nostro, cuius honore conditus est locus iam dictus, sancto quoque Petro principi scilicet apostolorum, tali uidelicet ratione, quo uitatenus usu fruantur fructuario, nec non post communis uite decessum cenobii nostri subiiciantur dominio. Sane pars  totius possessionis hec est: quicquid habere dinoscitur in famulis et famulabus communiter, cum molendino pariter et camba, deinceps in agris, culturis, cultis et incultis, siluis, pratis, pascuis, aquis aquarumue decursibus, exitibus uiarum, thelonei quoque parte sibimet accidente, cum ceteris rebus predicte possessioni subditis.

25. Sub hoc Erluino molliri cepit discipline regularis rigor, et paulatim tepescere sancte conuersationis feruor, quia non multus in eo erat iuste seueritatis uigor. Nam ecclesiasticis rebus, ut sepe dictum est, undique dissipatis, et reditibus et stipendiis minoratis, attenuabatur nimis eorum res familiaris. Itaque sub optentu paupertatis dum quisque  sibi consulit, et posthabita communis uite honestate rem familiarem augere peculiariter querit, uiuebant iusto licentius; quod omnino non expedit monachorum animabus. Ita de sanctuario Dei unde primo ex sancta in habitantium conuersatione delectabilis exibat odor, iam nunc sinister diffundebatur rumor, qui nonnunquam apud aures secularium ad infamandam uitam nostram solet esse inclementior. Ergo Erluinus iunior postquam annos plus quam 23 sub nomine pastoralitatis exegit, 7. Kalend. Iunii uita decessit , et in ecclesia sancti Petri iuxta predecessorem suum Heriwardum tumulari meruit.



DE OLPERTO ABBATE.


26. Sed miserator Dominus cito oculos misericordie sue aperuit, et interuentu, ut credimus, serui sui Wichperti dignum domui sue dispensatorem prouidit. Reuera, inquam, misericordiam celi distillauerunt, quando Olpertum nobis quartum abbatem substitui delegerunt. De eo pauca nobis prelibanda sunt. Is in confinio Sambrensis pagi uilla que Lederna uocatur natus est, parentibus quantum ad seculum non infimis; quantum ad Deum, religiosis. In cenobio Laubiensi a puero in disciplina monachica regulariter nutritus, et in studiis litterarum adprime eruditus, ex prouectu sue indolis monstrabat qualis esset futurus. Hic ubi ex ore Herigeri Lobiensium abbatis, uiri suo tempore dissertissimi,  aliquid de septiformi sapore artium bibit, sitim studii sui extinguere non potuit. Ideo ubiubi aliquem in scientia artium egregie pre ceteris ualere audiebat, statim illuc uolabat, et quanto amplius sitiebat, tanto auidius de singulorum pectore aliquid delectabile hauriebat. Nam et Parisius aliquandiu apud sancti [737 1Kb] Germani operam dedit et studio et sancte que ibi feruebat religioni. Apud urbem Tricassinam triennio studuit, ubi grata uice et multa ab aliis didicit, et prudenter alios docuit. Sed nec Fulberti Carnotensis episcopi cum subterfugit audientia, quem in peritia liberalium artium tota predicabat Francia. At postquam ut apes prudentissima per florea rura exercitus, liquido doctrine  nectare est distentus, ad aluearium cenobii sui est regressus, ibique uiuebat religiose studiosus, et studiose religiosus.

27. Ea tempestate Burchardus quidam in Wormacensi ciuitate datus erat episcopus, uir cum episcopali honore non indignus, tum pro iuuenilis etatis feruore litterarum studiis oportune intentus. Is Baldrico iuniori Tungrensium episcopo fiducialiter mandat---eius nempe contubernalis et amicus in palacio regis fuerat---ut sibi aliquem litterali scientia preditum dirigat, cuius ope et doctrina ipse in eruditione scripturarum proficere ualeat. Quis tanto uiro mitti dignus esset diligenter queritur, et tandem ad hoc nullus Olberto magis idoneus inuenitur, et bona omnium de eo estimatione, ad urbem  uangionum dirigitur. Honorifice abepiscopo susceptus, magnam familiaritatis cum eo gratiam est indeptus. Episcopus nobilis et potens non dedignatur se submittere ad formam discipuli, monachus humilis et peregrinus non timet in tanto uiro operam exhibere magistri. Et reuera necessarium illi erat ut politus esset ad unguem multiplicis doctrine artificio, cuius laus et estimatio pendebat a tam sapientis discipuli suptili iudicio. Quantum autem uir tante auctoritatis ex Olberti doctrina profecerit, ex actibus eius estimandum erit; de quo satis constitit,  quod illa etate in scripturarum eruditione unice claruerit. Quod uel in hoc satis probari poterit, quod opus sancte ecclesie nimis utile elaborauit, dum Olberto dictante et magistrante magnum illud canonum uolumen centonizauit, et quasi collectis floribus omniformis generis de prato scripturarum coronam preciosiorem auro et topazio in edito ecclesie collocauit.---Episcopus ubi uotis suis satisfactum esse sensit, magistro optionem optulit, utrum mallet secum in honore et amicitia remanere an ad suos repatriare. Ille elegit repatriare, quia placuit Deo ita pro nobis dispensare. Ergo cum gratiarum actione episcopo Baldrico remittitur, eminentia studii et religionis eius predicatur, et ne uice [738 1Kb] laboris sui frustretur, affectuosissime ei commendatur.

 28. Cum ergo locus Gemmelacensis uacaret pastore, Baldricus episcopus sollicita cum suis agebat deliberatione, quis dignus esset huius pastoralitatis curam suscipere. Ad summum placuit omnium sententie, Olberto gemina scientia adornato hunc locum pre omnibus competere. Igitur ab episcopo cum Ingobrando abbate suo accersitus, Dei et omnium bonorum iudicio ad regimen ecclesie est electus, et per manus Ingobrandi abbatis et Godescalci archidiaconi illuc est destinatus. Gemmelacenses ut audierunt inconsultis sibi abbatem mitti, stulta rusticitate episcopali auctoritati, immo Dei ordinationi uoluerunt obniti, nullam uolentes exhibere ei subiectionem, cuius dolebant sine sua uoluntate et consilio  factam esse electionem. Stulti et ceci, qui non intellegebant melius sua spe a Deo sibi consuli. Reliquum diei cum nocte superueniente in hac rebellionis obstinatione consumptum est. Mane facto, clarorum uirorum qui legatione episcopi fungebantur emolliti consilio, quamuis inuiti destiterunt ab ausu temerario, uix tandem adducti submittere manus abbati a Deo salutis [739 1Kb] sue electo. Hoc factum est 8 Idus Augusti millesimo duodecimo anno Domini; consecratus est autem 11 Kalendas Octobris.

29. Adeptus ergo curam pastoralitatis, non segniter laborabat nomen abbatis implere factis. Et cum initio occurrisset ei magna rei restaurande  difficultas---quippe cum exterius ingrueret grauis rei familiaris tenuitas, interius autem horreret grandis inreligiositas---non facile [740 1Kb] memoranti credas, quam breui et quam facile optata ei arrisit prosperitas. Nam ut prudenter indisciplinatos mores eorum corrigeret, prauas uias eorum, quibus illicite uagando aberrare solebant, spinis regularis discipline sepiebat; deinde uias rectitudinis, quibus ad uitam incedere deberent, eis ostendebat. Et doctus quod pastor pastorum comminetur pastoribus, qui semetipsos et non gregem Dei pascunt, qui cum  austeritate et potentia eis imperant, et nulla paternitatis affectione eos ab erroris deuio reuocant, nec a malo dolentes [741 1Kb] liberant, quod infirmum erat alligabat, quod confractum erat consolidabat, quod periebat requirebat, et exemplo euangelici Samaritani ulceribus eorum uinum seueritatis et oleum pietatis infundebat. Nec eum spes fefellit. Non enim prius destitit, quam, accepto uentilabro discretionis, que est mater uirtutum, paleas uitiorum de area dominica excussit, et grana uirtutum in horreo Dei, in pectoribus scilicet fidelium, purgata recondidit. Nec hoc satis esse uisum est bone eius intentioni, semper in anteriora tendenti. Sciens quippe quia otiositas inimica est anime, suos iam satis imbutos sancta religione, studiis etiam litterarum docuit  studiose insistere; ut dum per semitas scripturarum oculis atque animis relegerent patrum uestigia, scirent indubitanter errorum cauere a uia et ad uiam ueritatis sectandam nulla paterentur offendicula.

30. Itaque dum preter illa que extrinsecus erant, urgeret eum instantia sua cotidiana, scilicet animarum sibi commissarum sollicitudo continua, bone uoluntati eius cooperabatur utrobique Diuinitatis omnipotentia. Siquidem postquam interius uis diuini timoris et feruor religionis recaluit, mox exterius ex bono rerum prouentu exuberauit rei familiaris opulentia. Quapropter uir Deo deuotus Olbertus in bonam spem adductus, successus urgere  suos cepit instantius. Et uidens monasterium cum officinis suis monachice habitationi minus esse habile, quod sibi displicebat pro sua breuitate et quia nulla decoris ornatum erat uenustate, presertim quod iam iamque uideretur minitari ruinam pro nimia uetustate, sperans de Deo qui diues est in misericordia, anno prelationis sue septimo noue ecclesie cepit ordiri fundamenta.

31. uidentes autem Christi fideles in dies proficere illum, uoluntaria succurrendi oportunitate eius animabant animum. Baldricus siquidem episcopus gaudens se non esse frustratum de abbatis a se electi bona estimatione, totum se transfudit in eius dilectione, et ecclesiam in Bauenchin et nouellam ecclesiolam in Heis, decimam quoque in Bernunfait  [seu [742 1Kb] in Sombresia] Gemmelacensi tradidit ecclesie.

32. Eodem quoque tempore  commissa pugna in Florinis inter Lantbertum comitem, filium Ragineri Longicolli, et Godefridum ducem, cum Lambertus ibidem gladiis cesus accepisset uite finem, coniunx eius Gerberga nobilissima, peccatis uiri sui compuncta, cum anime eius absolutionem et requiem quereret per elemosinarum remedia, uoluit ut etiam ecclesia Gemmelacensis, cuius ipse comes defensor fuerat, ex debito anime ipsius persolueret iugiter orationum munia. Unde  salubri accepto consilio, annitente sibi filio suo comite Heinrico, fundum proprietatis sue quod Tortosa uocatur, in parochia Basciu, tradidit Gemmelacensi loco. Et quia ipse comes infra parochiam Gemmelacensem habebat aliquot mansos iure beneficii a regia manu collati in uiculo Eyneis dicto, facto iterum iuste commutationis ratiocinio, Tortosam ipse recepit et ad ius beneficii sui transtulit, Eyneis uero proprietati ecclesie Gemmelacensis transcribi fecit, quod pro uicinitatis oportunitate utrique parti magis accommodum fuit. Quod ne quis posterorum auderet conuellere, corroboratum est regie manus auctoritate, ut docet conscriptio huius cartule:

In nomine sancte et indiuidue Trinitatis. Heinricus  gratia Dei Romanorum cesar augustus, omnibus in Christo pie uiuere uolentibus. Notum esse uolumus omnibus tam presentibus quam futuris quoddam nostre donum dignitatis, quod precibus quorundam nostrorum fidelium quibusdam contulimus ecclesiis: Congregatio Gemblacensis ecclesie in pago Darnuensi site, in parrechia scilicet Leodicensis ecclesie, asstante aduocato suo quandam cuiusdam terre commutationem fecerat cum Heinrico Niuigellensis abbatie aduocato, quam constat factam ordine isto. Congregatio Gemblacensis ecclesie Niuigellensi ecclesie quinque dedit mansos in uilla Basciu dicta sitos, predictusque aduocatus ecclesie Niuigellensis reddidit ei totidem sui beneficii a me sibi dati in parochia  Gemblacensi positos. Super quo concambio nostram imperialem dignitatem Leodicensis ecclesie episcopus Wolbodo adiit, et ut firmitatem inuiolabilem optineret per me deuotus orauit. Cuius petitioni assensum facile prebui, quoniam et fidelissimum eum mihi in omnibus comperi, et utrique ecclesie concambium utile esse multis adtestantibus recognoui. Hoc igitur utriusque ecclesie consensu fidelium factum firmamus, et in eternum inuiolabile et immutabile esse edicto imperiali decernimus. Et ut hec nostra auctoritas preceptumque consensionis inuiolata deinceps permaneat, iussimus hoc conscribi, sigillique nostri impressione munitum signari.

Signum domni Heinrici inuictissimi Romanorum imperatoris augusti Gonterius cancellarius  uice Erchanbaldi archicappellani notaui. Data 6 Kal. Dec. indictione secunda, anno dominice incarnationis 1018, anno uero domni Heinrici secundi regnantis 17, imperii 5. Actum Leodio.

33. Abbas Olpertus, gaudens quia per auxilium bonorum uirorum labori suo bonum prouentum Deus inferebat, ad augenda fratrum stipendia, que nimis tenuia erant, animum intendebat. Et sciens esse monachorum, ut labore uiuant manuum, exemplo patrum et apostolorum, continuato cum fratribus labore, secundum quod necessitas paupertatis exigebat et uoluntas obedientie suadebat, in oportunis  supradicti predii locis factis estuariis [744 1Kb] uiuaria ad recipiendos pisces construxit; quod fratrum usibus satis utile esse prouidit.

34. Successor Baldrici Wolpodo , quia omnino deditus erat sancte religionis studio, Olbertum abbatem religiosius ceteris uiuere libenti accipiebat animo, et eum dignatus suo latere et auricula, ad meliora eum tendere sua prouocabat gratia. Unde quod primum ei occurrit, que antecessor suus illius gratia ecclesie Gemmelacensi tradidit, sue stipulationis auctoritate confirmauit; insuper ipsam ecclesiam Gemmelacensem immunitatis libertate donauit et hec huiusmodi carte testimonio posteris conseruanda assignauit:

Wolpodo, Dei disponente clementia sancte Leodicensis  ecclesie episcopus, omnibus in Christo pie uiuere uolentibus. Unicuique Christi fidelium scimus omnimodis esse elaborandum, ut promereri possit gratiam sanctorum. Quia sic tam proprie fragilitatis quam [745 1Kb] demonis et huius mundi concutimur fluctibus, ut nonnisi eorum freti patrociniis subsistere possimus. Unde sancti Petri apostolorum principis sanctique Exuperii martyris aliorumque sanctorum patrocinia quo potui modo querere deliberaui, quem et omnibus tam presentibus quam futuris notificare disposui. Antecessor meus Baldricus diuino et ipse tactus feruore, quandam ecclesiam in Bauechin corte nostra sitam Gemblacensi dedit ecclesie, in honore supradictorum dedicate. Dedit et decimas quorundam  sartorum, que quidam in silua [Sombresie [746 1Kb] et] Heis dicta eiusdem Gemblacensis ecclesie sariebant, queque nulli antecessorum nostrorum alicui parrochie assignauerant. Et hec quidem sub testimonio testium idoneorum predicte ecclesie contulit, sed cartulam traditionis morte preuentus non fecit. In qua facienda uolens me facere participem eius elemosine, predictum donum sub cartule firmo consignatione. Addo et aliud ex parte nostri donum, quod omnibus uolo esse notum. Instinctu nostro abbas et congregatio predicti loci ecclesiam nouam edificauit, iuxta quam antiqua relicta, quia erat paruula et cito lapsura, claustrum et omnia transmutare curant. Sed his quandoque factis, timent circumitionis obsonia ab ecclesia antiqua exigenda esse ab episcopis  futuris, ea scilicet occasione, quod monasterium desierit ipsa esse. Cuius rei rationem diligenter inuestigans cum multis, comperi, ab ipsa ecclesia Gemblacensi seruitia aliqua data non fuisse circumitionis scilicet uice antecessoribus meis, ex quo eadem abbatia munificentia regis subiecta est sedi ecclesie Leodicensis. Hanc antecessorum meorum clementiam in futurum decernimus conseruandam, scilicet ut ab ecclesia Gemblacensi, salua tantum ordinatione pontificali, seruitutem circumitionis requirant nullam. Secundum sanctorum canonum instituta permittant monachos uitam deducere quiete bona, ut tam pro  nobis quam pro illis orationibus uacent in tota ipsorum uita. Ego Wolpodo episcopus nomine non opere subscripsi et confirmaui.

35. Baldricus sepe supra nominatus episcopus cum retributore omnium Deo faciens commertium proficuum sibi, elegit de perituris eterna ab eo mercari. Ideo eum adoptans heredem patrimonii sui, cenobium in honore fratris Domini Iacobi fundauit in insula Leodicensi, ac portionem substantie temporalis, que ex multa copia nobilium parentum suorum eum contingebat, delegauit ibi. Sed immaturo raptus funere, non potuit in hoc uotis suis ad plenum satisfacere. Cuius loci prouidentia quia nulli adhuc assignata erat, ad manum solius episcopi spectabat. Unde successor Baldrici Wolpodo  pie sollicitus, habito consilio cum suis familiaribus, deliberauit locum illum prudentissimi abbatis Olberti committere manibus. Quod ille diu multumque reluctatus declinauit humiliter, at uix tandem suscepit obedienter et executus est prudenter. Nam edificato claustro cum officinis suis, prout patiebatur oportunitas temporis, colligens hinc inde uiros bene directos ad normam discipline regularis, et maxime ex disciplina abbatis Richardi, qui tunc temporis ubique predicabatur in feruore sancte religionis, primus illic propositum monachice professionis instituit, et quoad uixit, locum illum ad laudem Dei et hominum strenuissime gubernauit.

36. Nec minus insistens cepto operi Gemmelacensis ecclesie, quicquid a semetipso omnimodis  laborando poterat extorquere, totum satagebat expendere in utilitate rei ecclesiastice. Unde ad tam promptum bone intentionis affectum, subministrabat diuinitatis gratia optatum effectum. Siquidem arridente sibi multo successu prosperitatis, maturius sua spe uidit consummationem cepti operis, infra triennium fere edificata ecclesia cum utensilibus suis, constructo etiam claustro cum officinis suis, et, quod magis erat ei in uolo, iam ad plenum feruente ibi sancte religionis studio, litteralis quoque scientie non mediocriter uigente exercitio. Ipse nullam pene nec curis animi nec labori corporis laxans quietem, semper tendebat ad operis consummationem. Ita omnibus apparatis ex uoluntate,  dedicationem illius ecclesie celebrari fecit maxima omnium uicinorum alacritate a Durando uenerabili Leodicensium presule 8 Kalendas Augusti millesimo uicesimo secundo anno Domini. Nec multo post oratorium sancti Pauli situm infra claustrum 6 Kalendas Iunii a successore Durandi Raginardo dedicari fecit, apud cuius animum maximum amicitie locum optinere meruit. Postea etiam constructo duplici oratorio, inferius scilicet in honore Iohannis baptiste et Iohannis euangeliste, superius in honore Michelis archangeli et Stephani prothomartyris ab eodem Raginardo sollemniter dedicari fecit 2 Idus  Augusti Corpora etiam uenerabilis et Deo digni fundatoris nostri loci Wichperti et trium predecessorum suorum, Erluini, Heriwardi, secundi Erluini, in hanc criptam reuerenter fecit transportari.

37. Idem fidelis dispensator et prudens, sciens quia querentibus primum regnum Dei et iustitiam eius, etiam necessaria corporis in tempore sunt adicienda, laborabat omni qua poterat instantia, undecunque annuente sibi Deo, adquirere predia, ut dum eis pro facultate loci exteriora suppeterent, ipsi sine murmurationis impedimento tranquillius et expeditius Deo deseruirent. Disposita itaque ordinatius solito re familiari, ut iam absque typo uel mora constituta fratribus stipendia possent suppeditari, quicquid supercrescebat, ad utilitatem posterorum  expendere satagebat, sciens quia quicquid supererogaret, a uero Samaritano Deo, qui custodit Isrel, reciperet. Nec eum labor suus cassauit, quia tamdiu laborauit, donec res ecclesie, quas tenuissimas inuenit, non parum augmentauit, et ut ita dicam pene duplicauit, dum aut dato precio undecunque quecunque poterat fideliter emit, aut coniuente suo labori deuotione fidelium pro salute eorum ecclesie nostre tradi optinuit. Que diuersis locis a diuersis personis diuersis ratiociniis undecunque corrasa [747 1Kb] quia numero quidem sunt plura, sed quantitate parua, et redituum estimatione non adeo magna, a nobis sub numero perstringi non possunt omnia.

38. Huius etiam tempore, Hubetho, Heribrandi filius, domni Wichperti ex sorore Renuide nepos,  tactus amore pietatis et iustitie, annitente sibi Gudetha sua nobilissima coniuge, reddidit ecclesie nostre partem que sibi cesserat ex medietate a patre suo Heribrando nobis direpta uiolenter et iniuste, monitus exemplo sororis sue Richeldis, que ut supra diximus partem suam retulerat ad iustas partes ecclesie Gemmelacensis. Huius etiam Hubethonis filii, Hubertus scilicet et Tietwinus, tertiam partem de uilla Puceu ecclesie nostre tradiderunt.

39. Idem domnus abbas Olbertus allodium in uilla Masau et in Biettinis dedit, et pro eo uillam Ferolt dictam accepit, facta commutatione non satis nobis commoda secundum rerum estimationem, sed ut sibi soli uisum est utili propter solam uicinitatem.  Siquidem et antea a predecessoribus suis per iustam commutationem eiusdem allodii quadam parte data Sustensi ecclesie, uilla Mainil dicta adiuncta est parti ecclesie nostre.

40. Quid autem dicam, eo tempore quo nimia annone caritas totam profligauit Galliam, quam sibi a Deo in faciendis elemosinis cumulauit gratiam, quam apud homines inaucta ecclesiastica re sibi adquisiuit gloriam? Quasi enim alter Ioseph prescientie tactus gratia, frugum ubertate superioribus annis sua repleuerat horrea, de quibus pauperum suorum in tempore releuare penuriam parabat Dei preuidentia. Et cum multi alii ducti auaritie spiritu  aliorum penuriam ad suum uerterent commodum, dum posthabita misericordia pauperum, sua aut seruant tenatius aut uendunt carius, hic nec sua sibi seruare per tenatiam nec aliis uendere uoluit per auaritiam; sed ipsius Dei creditor effectus, cepit esse laudabilis usurarius. Nolens enim parce seminare, ne et parce meteret, seminabat in benedictionibus, ut de benedictionibus meteret uitam eternam. Et quia hilarem datorem diligit Deus , non ex tristitia aut ex necessitate elemosinarum implebat opus, sed pietatem misericordissimi cordis ostendebat ex hilaritate uultus. Preter illos enim qui singulis horis euntes et redeuntes de eius participabant benedictione, non paucos domesticos ecclesie ut dignum erat sustentabat de penu matris  ecclesie, constituta eis sine dilatione diurni uiatici stipe. Et hoc in eo poterat esse miraculo omnibus, quod cum esset in elemosinarum largitate tam profusus, in releuanda aliarum congregationum inopia tam paterne prodigus, in uicinis suis etiam nobilibus in tali temporis articulo consolandis tam liberali oportunitate paratus, cum etiam suos, scilicet ecclesie homines, sua compassione iuuaret laxando oportune solitos terre reditus, gregem Christi in solitudine claustrali diuine seruituti uacantem nunquam habuit immisericordius, sed sufficientia proueniente sibi celitus, toto humanitatis affectu seruiebat Deo seruientibus.

41. Nec uidetur esse pretereundum, dicere quantum  in ornanda ecclesia fuerit ei studium. Quamuis enim dicatur: In sancto quid facit aurum? non habebat tamen in exterioribus rebus unde desiderium animi sui ostenderet erga Deum, nisi ea, que prima mortales putant, liberaliter expenderet erga Dei cultum. Quod nonnichil ualere nulli est dubium; siue ut inde necessitatis tempore subueniatur indigentie pauperum uel Deo seruientium, siue ut inde ecclesiastice utilitatis oportune maius comparetur commodum, siue quia homines bruti et omnia estimantes magis ex animo suo quam ex ueritate rerum, nichil pene ducunt cultu et reuerentia dignum, nisi quod ex his que ipsi temporaliter amant uiderint adornatum. Ideo utrobique declinans crimen auaritie, queque undeunde [748 1Kb] potuit prudenter  corradere, in ornamentis ecclesie maturabat impendere. Quorum summam hic perstringere non est quidem difficile, quia cotidie est oculis ea inspicere. Fecit tabulam argenteam ante altare sancti Petri anaglifo opere non indecore celatam, duas quoque alias argenteas minoris quantitatis; frontale quoque ad altare sancti Exuperii martyris; candelabra argentea fusilia duo; calicem aureum unum, argenteos sex; turibula argentea, deaurata duo; cruces aureas quattuor, argenteam unam; uentilabra argentea duo; textus euangeliorum unum aureum, tres argenteos; epistolarem argenteum unum; capsas reliquiarum argenteas duas; cappas  ex palliis decem et octo; casulas duodecim; diaconalia duo; subdiaconalia quattuor; albas, stolas, tapetia et alia, que quamuis numerentur inter subsiciua, eius tamen industria et studio sunt comparata, aut eius amoris gratia a Dei fidelibus ecclesie collata. Que quidem quamuis non sunt adeo multa pro precii estimatione et alienarum diuitiarum comparatione, sunt tamen multa et magna et preciosa pro bona eius intentione, quia remunerator bonorum Deus non estimat ex quanto, sed quo uel quali sibi offeratur animo.

42. Et quia cum religionis studio uigere fecerat etiam litteralis scientie studium, ne et in hoc eis deesset unde huiusmodi artis exequerentur exercitium, sumministrauit eis etiam copiam librorum.  Non passus enim ut per otium mens aut manus eorum torpesceret, utiliter profectui eorum preuidet, dum eos et per scribendi laborem exercet, et frequenti scripturarum meditatione animos eorum ad meliora promouet. Appellens ergo animum quasi alter quidam Philadelfus, ad construendam pro posse suo bibliothecam plenariam, uetus et nouum testamentum continentem in uno uolumine transcripsit [749 1Kb] historiam. Et [750 1Kb] diuine quidem scripture plus quam centum congessit uolumina, secularis uero discipline libros quinquaginta. Mirandum sane unum hominem in tanta tenuitate rerum tanta potuisse comparare, nisi occurreret animo, timentibus Deum nichil deesse.

 43. Ego sane dum studiorum ingenii et laboris tanti uiri recordor, omnino demiror, quod in eo gamine scientie tam egregie claruerit [751 1Kb] uigor. A puero enim in solitudine claustrali educatus, tam sollers et prudens apparuit in disponendis mundanis rebus, ut uix aliquis secularium uideretur ei preferendus. Et contra dum se restringeret ad rigorem monastice conuersationis, id ipse inter strepitum ecclesiastice procurationis explebat subsiciuis operis, quod uix aliquis alter attingeret uacans Deo in quietem monastice solitudinis. Nec frustra fama nominis eius ubique discurrebat, de cuius doctrina tam dulcis odor longe lateque crescebat. Exceptis enim illis quos in subiectione sua in studio et religione nutriuit, multas clericalis ordinis personas,  quosdam etiam curiales, doctrina sua promouit, quorum illustris probitas uel dignitas postea sancte ecclesie magne utilitati et honestati fuit. Sed et in hoc in ecclesiis Dei eius laudabilis memoria adhuc uiuit, quod uitas aliquorum [752 1Kb] sanctorum aliquibus in locis liquide et polite composuit, et de gestis eorum in laude Dei secundum regulam musice discipline, in qua multum ualebat, dulcissime cantus modificauit. Inter que quia rogante Raginero comite uitam sancti ueroni confessoris composuit,  cantum etiam de eo melificauit, antiphonas quoque super matutinales laudes in transitu sancte Waldedrudis, ipse comes Raginerus et Hathuidis coniunx eius quicquid predii habebant in Dion ecclesie nostre tradidit.

44. Tam laudabilem et utilem uitam degens, postquam in 37 annos exegit tempus sue prelationis, sensit se a Deo inuitari ad brauium superne uocationis . Et exemplo domini Iesu, qui transiturus ad Patrem, cum dilexisset suos qui erant in mundo, in finem eos dilexit, etiam ipse filios suos, quos Deo in sinu materne dulcedinis genuerat et affectu paterne sollicitudinis educauerat, usque in finem dilexit. Qui quia duobus monasteriis preerat, et ob id continua regendi instantia alternatim  habitationem suam mutare consueuerat, tunc in Gemmelacensi cenobio aliquandiu commoratus, natalem apostolorum Petri et Pauli solemnizabat. Et congregatis filiis suis, prolixe et pie sermocinatus est eis, et quantum poterat facundia diserti doctoris et pietas affectuosi patris, monebat eos, ne ab aratro dominici operis oculos auerterent, ut a fermento secularium cauerent, ut non solum coram Deo sed etiam coram hominibus bona prouiderent, et cetera id genus, que pii et sapientis uiri eructabat pectus. Inter loquendum ante altare sancti Petri eos eduxit, cum psalmodia et oratione pastorum pastori eos commendauit, ab omnibus commissis pastorali potestate absoluit, et spirituali sanctificatione  benedixit. Et ut ultimum uale non sine lacrimis eis fecit, Leodium abiit. Urgebatur enim tristi nuntio de infirmitate gloriosi episcopi Wathonis, cui ipse etiam hoc debebat preter reuerentiam debite subiectionis quod eius condiscipulus et a puero fuerat contubernalis, et ab inde inita inter eos amicitie gratia cum ipsa etate sine querela simul concreuerat, et ut ita dicam cum eis insenuerat. Episcopus gaudens se consolatum esse optata uisitatione amici, ab eo in nomine Domini secundum preceptum apostoli Iacobi expetiit inungui. Peracto inunctionis officio, cum missionem peteret ab episcopo, et adhuc de spe uite sue fiducialiter quereret ab eo, episcopus tactus spiritu diuino: Hodie, inquit, non moriar, o amici mei, sed cras in Christi nomine  succurrite mihi. Ille desperans de uita amici, resolutus in lacrimis nec ualens temperare dolori: Non sinat, inquit, Deus me septem dies superuiuere tibi. Et ad monasterium sancti Iacobi cui preerat regressus, cepit destitui corporis uiribus, mox etiam uexari acriter febribus. Quid multa? Secundum predictum et uotum piorum uirorum, crastino die, quod est 8 Idus Iulii, episcopus migrauit ad Dominum, Abbas autem, qui episcopo dimidio anime sue septem dies superuiuere noluit, ipso septimo die, quod  est 2 Idus Iulii, felicem spiritum celo reddidit millesimo quadragesimo octauo anno Domini.

45. At exequias funeris eius quo uenerationis honore, quo miserationis dolore prosecutus sit grex cenobii utriusque, qui in Christo sub eius profecerat institutione, superuacuum est memorare. Gemmelacenses siquidem audita pii pastoris infirmitate, cui post Deum et primum loci nostri constructorem Wicpertum quicquid pene habebant gaudebant imputare, pie dilectionis alis non distulerunt illuc conuolare. Contristabat eos non mediocriter amantissimi patris destitutio, sed plus quam dici uel credi possit miserabili contristabantur infortunio, quod carendum eis esset corporis eius pignore pretioso. Et si aliquam uiam eis aperuisset Dei dignatio,  nichil optabilius eorum omnium insedit animo, quam id agere aliquo modo, ut corpus defuncti referrent Gemmelacensi cenobio. Sed id nec precibus optinere, nec aliqua omnino ratione potuerunt efficere, gaudentibus ciuibus ad tutelam ciuitatis sue presentialiter tam sancti uiri patrocinia prouenisse. Sepultus est igitur in ecclesia sancti Iacobi, ut decuit primum abbatem ipsius loci, et hoc epitaphium inscriptum est libitine ipsius tumuli:

Hic [753 1Kb] iacet abbatum speculum, decus et monachorum,
   Abbas Olbertus, flos paradise tuus.
Prefuit ecclesiis normali tramite binis;
   Leggia corpus habes, Gemble carendo doles.

46. Perlato ad Gemmelacenses tam tristi nuntio, omnibus palam factum est ipsius ueritatis testimonio,  qua pastoralitatis sollicitudine omnes habuerat, qua paternitatis dulcedine omnes nutrierat, qua karitatis unanimitate omnes a paruo usque ad magnum sibi in Christo deuinxerat. Quis enim poterit dicere, quis dicenti poterit credere, quantus ilico omnium factus sit concursus, quantus fratrum merentium fuerit luctus, quantus pauperum clamor, quantus pupillorum et uiduarum dolor? Ab omnium ore sonat pro collatis sibi beneficiis gratiarum actio, tam pia et exaudibilis pro absolutione anime eius ab amicis Christi ad celum transmittitur oratio. Quis eorum qui tam affectuosas uidit exequias, quis, rogo, tam pias, tam meritas, tam profusas dubitet Deum acceptasse lacrimas, quas non extorquebat  aliqua carnalis affectionis necessitas, sed quas eliciebat placita Deo spiritualis dilectionis pietas? Qui ergo tot amicos conciliauerat sibi de iniquitatis mammona, receptus est ab eis in eterna tabernacula. Et quia bene ministrauit, gradu bono adquisito sibi [754 1Kb] , celestis curie ascriptus [755 1Kb]  dignitati, credo nos modo illic sua futabitur gratia, quos hic tam paterna nutriuit misericordia. Amen [756 1Kb] .



DE MYSACH ABBATE.

47. Deoduino in cathedra ecclesie Leodicensis subrogato, Mysach uirum sane uenerabilem cognomento Mathelinum abbatem substitui Gemmelacensi cenobio, concors totius congregationis expetiuit electio. Is abbati Olberto consanguinitatis coniunctus linea, et a primis annis cum fratre suo eque memorabilis uite Fulquino regulariter et studiose in eius educatus disciplina, ad hoc uterque excreuit bone indolis industria, ut magne utilitatis locum sortiri mererentur in Dei ecclesia. Ex quibus Fulquinus iunior etate, nominatus in exercitio litteralis  scientie, glorioso Stabulensium abbati Poponi ad regendas puerorum scolas directus, et per aliquot annos in morum honestate ab eo satis probatus, per interuentum eius in Mettensi urbe ad regimen abbatie sancti uincentii martyris est promotus, quod usque ad finem uite sue utiliter et laudabiliter est executus. Mysach [757 1Kb] autem frater eius, etiam uirduni sub Richardo abbate in gymnasio monastice discipline regulariter exercitatus, per omnia in uirtute obedientie satis est probatus. At postquam inuentus est etiam esse patiens laborum, et strenuus et prudens in dispositione ecclesiasticarum rerum, domnus abbas Olbertus eum suo lateri adiunctum, participem fecit omnium operum et consiliorum suorum. Et ordinans cum sibi prepositum,  commisit eius prudentie secundas partes omnium rerum. In cuius obedientie executione tanta uiguit subiectione, ut nulla unquam titillatus sit superbie inflatione. Et per multos annos tam prudenter et utiliter uixit, ut postquam sancte memorie abbas Olbertus humane nature cessit, nullus ei qui succederet dignior eo inuentus sit. Itaque 7 Kalendas Augusti adeptus [758 1Kb] locum regiminis ecclesiastici, consecratus autem 7 Idus Augusti, attendebat diligenti instantia sibi et gregi. Nam secundum quod didicerat, regulariter et pie uiuebat, et secundum quod uiuebat etiam alios uiuere docebat. Res ecclesie antiquitus attributas uel postea adquisitas pro captu et posse suo in nullo unquam neglexit,  nec incuria uel inscitia sua eas diminuit, immo iugi labore et uigilantia multiplicauit. Aduersariis ecclesie audacter semper restitit, stipendia fratrum fideliter adauxit, et ne per singula currere opus sit, utilitate ecclesiastica intus et extra nichil carius unquam habuit.





CONTINUATIO AUCTORE GODESCHALCO.


 48. Ipse [759 1Kb] etiam ante et retro oculatus, sciens interiorem hominem sine exteriori non posse subsistere,  quecumque in abbatia inuenerat et que ipse adquisierat in duas partes diuidens, in uictu et uestitu  fratrum distribuit. uestiarium ita composuit. Quinque libras nummorum in uilla Templus dicta, et tres libras in uilla Pheroth, tres libras et quatuor solidos in uilla Mannil, octo solidos de terra Fastradi in uilla Niel, in uilla Esnatica et municipio Eneis quosdam reditus decreuit; in uilla etiam que Castris dicitur 4 libras denariorum annuatim statuit, ea ratione ut uno anno pellicie a uestierario, et altero pellici a loci preposito, et cuculle et tunice fratribus darentur a camerario. In uilla etiam Turb dicta, que sita est in pago Bracbantico super aquam que ob dulcedinem et bonitatem sui Oilla  ab incolis dicitur, medietatem reditus totius uille uestierario delegauit. Post hec Balduinus clericus Sonciensis fraternitati nostre sociatus, alteram  medietatem, que ei iure patrimonii competebat, ob salutem anime sue adiecit. Statuit etiam, ut camerarius per se uillicum, inuestituras et placita habeat uillarum sub se degentium. Cellerario ad saginam comparandam centum solidos instituit. Ad utensilia comparanda officinarum, hoc est coquine, pistrini, cambe, granarii, triginta solidos de censu cortiliorum annuatim dari censuit; decimas feni unde boues suos aleret dedit: prebendam et calceos bubulco qui ligna de silua per singulos dies adduceret stabiliuit: hortum ad holera facienda, bubulcariam cortem cum cortilio bubulco delegauit. Hec omnia sub cura cellerarii statuens, mensam fratrum sub eius cura constituit. Itaque panem, librarum duarum; legumen, pisorum, seu fabe.  Ad emptionem secundi pulmenti, ouorum, casei, seu piscium decem et octo denarios per dies singulos. A Kalendis Octobris usque ad dominicam septuagesime tertium pulmentum herbarum hortensium, iustas duas ceruice diatim, mensuram uini per singulos quatuor diebus ebdomadis cum karitate sabbati; paximates similagineos in duodecim precipuis sollempnitatibus anni hora prandii, placentas et oblatas cum aliis bellariis ad cenam amministrare precepit. Cras forsitan dicet aliquis, qualitatem perpendens presentis temporis: Falsum est, quod hic legitur; nunquam tali seculo usi sunt monachi illius temporis. Scit Deus, qui est summa ueritas, quia quod uidi scripsi, et adhuc  supersunt testes idonei [760 1Kb] .

49. Addidit annuatim ecclesie custodi 20 solidos nummorum ad cemptionem uini, ex quo [761 1Kb] cotidianum misse sacrificium oportet celebrari. Ad anniuersariam diem sue depositionis constituit annuatim dari fratribus 8 solidorum karitatem, gratia pie recordationis. In memoria eterna erit bonus dispensator, ab auditione mala non timebit, quia spes eius semper in Domino fuit.

50. Ultima etate egrotauit dolore pedum uehementissime, sed nec in ipsa infirmitate neglegebat  salutem ecclesie, nec medicorum auxilium quesiuit sed in Deo fiducialiter sperauit. Et dum ita bonam operum suorum consummationem patienter expectat, per ipsius patientie uirtutem bonam sibi consummationem preparat. Excoctus ergo diu in camino tribulationis et infirmitatis, postquam 23 annos in regimine expleuit, 3 Idus Nouembris debitum soluit humanitatis anno 1071 Domini.



DE TIETMARO ABBATE.

51. Defuncto Misach abbate, qui pater tam amabilis et ecclesie Dei tam utilis fuerat, multum meroris et sollicitudinis Gemblacensibus remanserat. Meror erat de tanti pastoris amissione, sollicitudo, ne ei succederet qui congregata dispergeret, dispersa non congregaret. Sed misericorditer consolatus  est eos Deus pater misericordiarum, dans eis ex eodem cenobio abbatem nomine Tietmarum. Hic per omnia sequens uestigia predecessoris sui, adauxit potius quam minuit substantiam monasterii. Qui dum temporibus antefati abbatis custos esset ecclesie, ambonem euangelii et feretrum sancti Exuperii auro et argento uestiuit, et opere anaglifo decorauit. Huic gloriam mundi fugienti et paupertatem Christi in omnibus sequenti, predium Hucberti clerici, qui apostata dictus fuerat, conuentus fratrum indominicatum dedit. Ipse fratribus fraterna et paterna uicissitudine ex reditibus eius predii 50 solidos redonauit, ea conditione ut a se et successoribus suis annuatim ad usus fratrum in festis precipuis duo solidi darentur in emptionem piscium.

 52. Iste pater per manus domni Lietardi prepositi sui criptam in honore sancte Dei genitricis construxit, et cancellum altaris sancti Petri ex humili et paruo in ea forma qua nunc cernitur reformauit; infirmorum, infantum, hospitum pauperumque semper curam precordialiter habuit; prebendam fratrum si non adauxit, in nullo diminuit, sed uinum, pisces, similam temporibus statutis omni tempore uite sue absque ulla retractatione subministrauit.

53. Franco miles nepos eius cognomine Longus de uilla Lirul dicta filiam uillici Alberonis in coniugium accepit et ab abbate, utpote a parente suo, molendino in municipio Eneis sito iure beneficii muneratur, hac ratione, ut quamdiu ipse et heres  eius uiuerent, hoc fruerentur, et si uita decederent, monasterio restitueretur. Infra quinquennium ergo tribus liberis ex eis procreatis, Franco apud Distre in bello perimitur, et ab amicis relatus, in cymiterio Gemmelacensi cum multis lacrimis sepelitur. Filii etiam eius, ante mortem [762 1Kb] patris et post, hominem exuunt. His ita decedentibus, abbas que dederat repetit, set aliter quam sperabat euenit. Reinfredus enim miles Mafiensis conubio sociatus relicte Franconis, omnia que eius fuerant, annitente et adiuuante Alberone uillico, iure coniugali  occupat. Abbas et parentes Franconis super hac re indignati, Reinfredum aggrediuntur in placito generali; set socer Albero generum per omnia defendit. Hec res diu protracta ad audientiam peruenit episcopi Henrici. Pater Reinfredi tunc forte uillicus erat episcopi. Itaque [763 1Kb] episcopus blanditiis delinitus et muneribus excecatus, consentit peccato, et iniustitie lege decreta, Reinfredus uictor extitit per omnia. Sic molendinum iniuste abbati aufertur; sic heredes proximi exheredati, adhuc nimie conqueruntur. Albero pro hac infidelitate uillicatione priuatus, set pro iniustitia a Deo non punitus, in ecclesiastica inhiat post iam dicti facti decennium. Allodium enim Ruz dictum, quod Petrus Caluellus sancto Petro coram idoneis testibus tradiderat, mala  actus cupiditate, sibi rediberi rogat, dicens se tempore traditionis a Petro denominatum heredem adoptiuum. Abbas et prepositus plus quam dici potest admirati super hoc, rogant et precantur ut desistat ab incepto. Ille in malitia perseuerans, per generum Reinfredum, qui tunc uillicus erat episcopi, episcopo presentatur, causam suam et multa ueri similia episcopi ingerit auribus. Episcopus rem ad consilium defert; consilio inito hoc decretum est, ut si Albero ea que petebat iureiurando uera esse firmaret, quod querebat acciperet, sigillumque suum cum epistola abbati dirigit presentandum. Abbas ut legit epistolam, frontem rugans et pectus percutiens preposito legendam tradidit. Prepositus ut legit, diem placiti statuit. Die dicta, abbas interesse non  uult placito, rem omnem committit preposito, eius iussu adunatur contio. Cum suis testibus adest Albero, quod querebat sine dilatione falso confirmat sacramento. uera esse que iurauerat, testes prosequuntur uero periurio, sicque rei ecclesiastice fit maledictus et iniustus peruasor.

54. Dicendum paucis, que eos subsecuta est ultio. Iusto Dei iudicio ob periurium diuersis modis omnes affliguntur, et ad ultimum diutino languore excruciati, uita decedunt. Albero super id quod fecerat sero penisus, decreuit quod peruaserat Reinbaldo filio suo dare sub taxatione annui census. Hoc pacto firmato, leudes prepositi Lietardi Stephanum scilicet monachum et Euerardum pistorem expetunt, que tractauerant edocent, ut duobus [764 1Kb] marcis  argenti abbas prepositusque acceptis sue assentirent diffinitioni; eo pacto ut Reinbaldus annuatim pro reditibus eiusdem allodii decem solidos persoluat die sancti Seruatii. Prepositus a suis persuasus, rei iam dicte consentit otius. Abbas ab eis conuenitur, ut assensum prebeat rogatur. Ille prorsus abnuit, et iratus ab eorum se auertit oculis. Postremo nimietate eorum obtunsus iubet ut in presentia conuentus fieret quod petebatur. Ad  conuentum res defertur, instinctu maiorum Albero cum suis omnibus despicitur, pactum contemnitur, et ut pro excommunicato habeatur ab omnibus conclamatur. Prepositus in sententia sua perseuerat, que oblata fuerant inuito abbate et inuitis fratribus suscipit, sicque ab utrisque partibus discessum est. Reinbaldus itaque cum socero suo Berengario in hereditate male adquisita succedit, sed Deo sic uolente auersa satis fortuna grauiter ambo atteruntur, adeo ut die quadam dum iuges ab opere agri relaxantur, in palude predio contigua necarentur. Albero diuina animaduersione damno domesticarum rerum affligitur, coniugis etiam, fide satis et caste mulieris, contubernio priuatur; ipse ad extremum multis necessitatibus corporis astrictus, morte  finitur. Peruersorum hominum nunc interim postponatur mentio, et iustorum describatur laus et deuotio.

55. Adelardus fratuelis iam dicti abbatis ex milite in monachum attonsus, partem allodii sibi competentis, annuente matre et uitrico, per manus auuncuii sui abbatis et aduocati Balduini tradidit sancto Petro. Sacerdos religiosus [765 1Kb] Beroldus nomine ea tempestate sociatus est fraternitati nostre. Qui quanta bona huic nostre fecerit ecclesie, testantur eius opera. Hilaris dator et in oportunitatibus promptus fuit adiutor.

56. Huius etiam abbatis tempore defunctus est Guerinus monachus, uir omnium bonorum memoria dignus, qui per multos annos in Gemblacensi cenobio functus prioratus officio omnibus pie uiuentibus in  Christo proderat uerbo et exemplo. Hic Olberti abbatis consanguineus et discipulus fuit, eiusque uitam et mores imitatus, ad hoc profecerat, ut ab his quibus erat notus, aurum [766 1Kb] multo meritorum igne purgatum et uas honori Dei aptum cognominaretur. Erat enim intentus ieiuniis, uigiliis et orationibus et cotidianis missarum celebrationibus. Si quando tamen, quod rarum erat, a tali opere uacabat, nullam requiem habebat spiritus eius, quin aliquid mundane aut diuine philosophie ut uir eruditus proponeret et exponeret fratribus. In tantum autem etiam in hoc affuit ei diuina gratia, ut ex tunc et nunc per eum et per eos quos instruxit eruditos uiros habuerit nostra ecclesia. Obiit 15 Kal. Maii, et fratrum orationibus luctuque et lacrimis  prosecutus, intra templum est tumulatus. Quanti autem fuerit suis contemporalibus, ostendit epitaphium eius, cuius nos hoc dysticon apposuimus, ut quod de eo diximus, sit credibilius:

Norma, decus, speculum, Guerinus, honor monachorum,
   Doctor, Gembla, tuus hoc tumulo tegitur.

57. uir multe scientie Sigebertus, nostre ecclesie monachus, supradicti abbatis Tietmari hortatu   uitam sancti Macloui confessoris accuratius dictando iterauit, passionem Thebeorum martirum heroico metro eleganter composuit, cronicam suam a fine cronice a Iheronimo digeste ad sui usque temporis finem perduxit. Duobus libris illustrium uirorum a Iheronimo et Gennadio compositis tertium addidit, in quo multos antiquos ecclesiasticos scriptores, multos etiam sibi contemporales memoria dignos commemorauit. In fine uero libri se ipsum posuit extremum ordine, set non extreme scientie. Preter hec enim que commemorauimus composuit multa utilia legentibus.

58. Abbas autem Tietmarus quamuis esset columbine simplicitatis, ad quoscumque perueniebat sermo eius, qui carebat felle inuidie et detractionis,  incitamentum erat meliorationis. Postquam ergo per annos 23 sibi commissam Christi familiam rexit fideliter, diutine infirmitatis igne decoctus, 2 Kal. Iunii [767 1Kb] de hoc mundo migrauit feliciter , accepitque locum sepulture ante sancte Crucis altare, semper futurus apud posteros laudabilis memorie. Amen.


EPITAPHIUM [768 1Kb] EIUSDEM.


Ecclesie lampas hic Tietmarus iacet abbas
   Octo beatificas doctus abisse uias;
Pauper, pacificus, mansuetus, pectore mundus,
   Lugens, esuriens, compatiens, patiens.
Ultima fulsit ei tua lux penultima Mai.
   Qui uixit Domino, dormiat in Domino. Amen.



DE [769 1Kb] LIETHARDO ABBATE.

 59. Cum quererent Gemblacenses post obitum domni abbatis Tietmari, quis ei succedere, quis idoneus esset eos regere, communi habita deliberatione Liethardum abbatem constituerunt concordi electione. Hic a pueritia domni abbatis Olberti eruditione institutus, claustralis discipline amator et exsecutor erat assiduus. Multa erat ei oris facundia, que procedebat ex dilatati cordis habundantia. Filii seculi qui prudentiores sunt filiis lucis in generatione sua, si quid damni aut uiolentie rebus ecclesiasticis conabantur inferre, hic prudenti et oportuna ratiocinatione nouerat eis resistere. Domnus abbas Olbertus qui iam grauabatur etate et duorum cenobiorum dispositione, considerans in adolescente  tantum naturalis industrie, officium ei commisit cellerature, ut experimentum eius euidenter quiret habere. Ille ei, quoad uixit, ut patri filius obediuit, et quod sibi iniunxerat auxit, meliorauit et decenter administrauit. Quamuis enim esset tunc iuuenilis etatis, erat tamen persona honorabilis, consilio utilis, allocutione et adhortatione his qui eum nouerant acceptabilis. Denique multi nobiles et mediocres eius ammonitione et laudabili familiaritate incitati, quosdam filiorum suorum sociabant nobis cum aliquantula parte possessionum suarum, ut eorum apud nos pia recordatio et pro eis esset ad  Deum frequens oratio. Et quia longinquitate temporis succrescit damnosa obliuio, et post obliuionem succedit periculosa contentio, arbitror posteris nostris gratum facere, si studeam huic opusculo inserere ea que domno Liethardo procurante accesserunt nostre ecclesie domni abbatis Olberti tempore, ut quia ille adquisiuit plus aliis abbatibus, sciatur quid quomodo adquisierit, uel a quibus. Ergo si non omnia, describam tamen eminentiora.

60. Machelmus uir nobilis, pater domni Tietmari qui sextus abbas fuit nostri cenobii, rogatu ipsius filii sui et hortatu domni Liethardi dedit sancto Petro medietatem ecclesie sancte Marie in uilla que dicitur Castra. Alia uero medietas postmodum data est pro Odewalone monacho nostro. Hic fuit uir honeste  uite, et in diuina et humana scriptura multe scientie. Item Wicherus, aduocatus Leodicensis, tradidit sancto Petro medietatem ecclesie sancti Gaugerici in Genitinis cum manso uno. Item Robertus filius Bosonis de Hermereis, canonicus sancti Lamberti, uir nobilis, tradidit sancto Petro medietatem de Masniz, et ultra medietatem tres mansos. De alia medietate partim ecclesia nostra a cognatis eius redemit aut pro uadimonio accepit. Quidam Wibertus uir religiosus, sancti Wiberti ut fertur consanguineus, tradidit sancto Petro quicquid habuit in Waresch. In eadem uilla tradidit Woluuradus dimidiam ecclesiam, hoc est quartam partem integre ecclesie. Lieduinus et coniunx eius Hatheguidis tradiderunt sancto Petor cortem unam et  sex bonuaria pro animabus suis, in Harenton. Postea uero tradiderunt medietatem totius predii quod habebant in eodem Harenton, et quicquid habebant in ualle, quod per singulos annos reddit 50 solidos. In Belriu adquisiuit domnus abbas Olbertus sex mansos et cambam, et sextam partem molendini quod postea aucmentauit abbas Mysach, et abbas Liethardus, ut in suo loco dicetur. In uilla Melenriu, que etiam Heis dicitur a contigua silua que ita nominatur, partem allodii emit in primis abbas Olbertus, adauxit abbas Liethardus, et successor eius Anselmus, ut in suo loco dicetur. Walterus de Niel tradidit sancto Petro quicquid habuit in eadem uilla. Pars ecclesie quam habemus in ea  et pars predii data est postea pro duobus fratribus nostris Albuino et Hellino, et postmodum multo labore et periculo domni Liethardi creuit et permansit ipsa possessio. Fuit enim inter compossessores predii et nos tanta dissensio, ut uix sedari potuerit absque bello, deportato illic sancti Exuperii feretro. Petrus Caluellus tradidit sancto Petro quicquid habuit in Ruoz, et in Asnatica cortem unam et tria bonuaria. Hoc predium post longum tempus inuasit Albero, uero periurio, ut dictum est in suo loco. Domnus abbas Olbertus collaborante domno Liethardo uillam Suurei adquisiuit sancto Petro, et ei  per singulos annos trium librarum censum indixit, et ex eo 12 solidos anniuersaria die sui obitus ad seruitium fratrum dari decreuit. Lambertus de Corcellis uir nobilis et fratres eius tradiderunt sancto Petro in eadem uilla tres mansos; et post mortem ipsius Lamberti tradidit uxor eius Condrada dimidium mansum. Nec hoc dono contenta, armillas, anulos, monilia, et quicquid auri ad ornatum suum habebat ut mulier diues et inclita, sancto Petro concessit, et crucem auream inde fabrefieri petiit. Huius auree crucis hodieque est inscriptio: Condrada pro se suoque uiro Lamberto me dedit sancto Petro. Nec ipsa Condrada tantummodo, set et omnis nepotum eius successio, Gualterum dico de Marebaco, Heinricus de Lupun, Gerardus filius Gualteri, Heinricus  filius Heinrici, et quotquot adhuc hodie supersunt de eorum progenie, ita ex tunc et nunc coniuncti sunt fraternitati nostre ex animo, ut eorum semper apud nos sit pia recordatio et pro eis ad Deum cotidiana oratio, quia liberalitatis eorum beneficio multoties creuit nostra possessio. Warnerus comes tradidit unum mansum in Dion, et uxor eius duos in Morceshem, et unum in Malbrouias, quod dicitur in Ruoz. Ille mansus in Dion soluit 4 solidos et 8 gallinatios. Illi duo in Morceshem soluunt 10 solidos Louaniensis monete et quatuor gallinatios. Ille in Malbrouias quinque solidos Niuigellensis monete, et ita ut immunes essent ab omni seruitio, nisi Gemblensis ecclesie. De his que domnus abbas  Olbertus cum domno Liethardo adquisiuit, pauca sed eminentiora descripsimus, et ut arbitror posteritati nostre consuluimus, ut si quis iniustus uiolentia uel ignorantia res ecclesie, quod sepe contigit, temptauerit minuere uel auferre, sciant ei iuste et rationabiliter resistere. Adquisierunt etiam multa alia, et si minora tamen ecclesiastice utilitati apta, quia certum est paruis magna iuuari, et multis pluuie guttis flumen repleri.

61. Successor abbatis Olberti Mascelinus abbas, in multis expertus quam sagacis animi esset domnus Liethardus, rogatu fratrum timentium Deum commisit ei prepositure officium. Ille reputans non honorem esse sed onus, ad quod erat assumtus, abbati erat baculus fortitudinis, quia nil sibi inerat  ignaue formidinis, et alleuiatio sollicitudinis, quia in omnibus erat utilis. Abbas Tietmarus quia erat multe simplicitatis et nesciebat cauere fraudulentas decipulas secularis duplicitatis, eius cure commisit omnia exteriora; ipse curabat tantummodo interiora. Igitur hi tres abbates quia impediebantur ut dictum est aut etate, aut infirmitate, aut simplicitate, res ecclesiastica eorum tempore maxima ex parte huius sustentabatur probitate. Quia ergo domnus Liethardus trium abbatum tempore didicerat subesse et prodesse, dignus habitus est, qui post eos rogaretur preesse et prodesse. Datus abbas, quandiu fuit ei uirtus corporis et prosperitas temporis, his quibus  prefuit in omnibus profuit. Omnium enim fratrum utilitati prouidens, sibi in nullo consuluit, sed semper paruo uictu et uestitu contentus fuit, que a patribus acceperat in quantum licuit fideliter administrauit, et quamuis multis incommodis, siue terre sterilitate, seu pecorum peste, seu bellorum asperitate, sepe grauaretur ecclesia, tamen numquam ex incommodis fratrum sua comparauit commoda, sed in natale Domini, pascha, pentecoste, et sanctorum sollempnitatibus tam precipuis quam mediocribus, statutam prebendam bene dispensauit in omnibus. Eius regiminis anno tertio maxima extitit hominum mortalitas, et in anno sequenti magna et ineuitabilis annone raritas, adeo ut panem duorum mensium diebus uix administrarent nobis culture nostre et  decime. Hac penuria panis urgente, prebenda monasterii uenalis efficitur tam laicis quam clericis. Gladius ire Dei circumquaque deseuit, laquearia diuitum uti pauperum case famis malo uelut ariete magno pulsantur; pauperes multique mediocres hac tabe pereunt, cymiteria sepeliendis non sufficiunt. In locis multis fosse late et profunde effodiuntur, et in eis corpora defunctorum funibus deponuntur. Multi in exitibus uiarum, multi inter opaca siluarum mortui inueniuntur. Hac peste famis multi nobilium adacti, dum familiis suis carere nolunt, multum argenti ad has sustentandas expendunt. Feneratores debitores suos omnibus modis grauant, et dum die dicta pecunias suas non recipiunt, has die  reddita [770 1Kb] sub fide et sacramento duplicant.

62. Anolinus quidam nobilis de uilla Halley dicta, his oppressus infortuniis, allodium quod habebat in uilla Iandrinul sancto Petro uendidit argenti marchis 15. Robertus eque de uilla eadem prediolum quod habebat in uilla sancti Gaugerici dicta, octo marcis argenti sancto Petro uendidit. Balduinus et Iohannes fratres germani de uilla Ialce dicta, allodium quod habebant in uilla que nunc Mons sancti Guiberti dicitur, septem marcis sancto Petro tradiderunt. Domnus abbas Liethardus emit ab Elberto de uileyr et uxore eius Eremburge, filiis eorum astipulantibus Godefrido, Arnulfo, Godescalco, 60 marcis quicquid allodii habuerunt in uilla Gemblus iure hereditario, uidelicet  in agris, culturis, cultis et incultis, siluis, pratis, pascuis, aquis aquarumue decursibus, exitibus uiarum, thelonei quoque parte sibimet accidente, partemque molendini, cum ceteris rebus predicte possessioni subditis. Hec omnia Elbertus et Eremburgis uxor eius per manum Balduini aduocati legaliter tradiderunt sancto Petro, presente domno abbate Liethardo. In presentia quoque eiusdem domni abbatis Liethardi et fratrum, Machelmus, Engo, Godescalcus de Marebaco, dederunt sancto Petro in uadimonium pro octo marcis, quicquid allodii habuerunt in Gemblus, in mercato, in siluis, in pratis, in campis, in cortilibus, in molendino,  ad 12 annos. Si post 12 annos non fuerit redemptum, semper ecclesia tenebit usque ad Kalendas Octobris sequentis anni. Actum anno dominice incarnationis 1096, indictione quarta, Kalendis Octobris. Gosbertus laicus, ciuis noster, fraternitati nostre ipsis diebus sociatur, qui quanto post aduixit, ecclesie satis extitit commodus. Hoc enim argentum persoluit ex proprio, ea conditione, ut post mortem suam omnis reditus ipsius allodii fratribus daretur in communi, anniuersaria die obitus sui.

63. Domnus Beroldus frater nostre congregationis, sollicitus de salute anime sue, constituit consensu domni abbatis Liethardi et omnium fratrum, ut omni die cantetur missa in ecclesia Gemmelacensi  pro cunctis fidelibus defunctis, et hec constitutio in eternum permanere inuiolabiliter debet. Ad quod explendum, medietatem molendini in Manilz quam ab Elberto et Erenburge uxore eius in uadimonio pro 15 marcis argenti tenebat, et ecclesie Gemmelacensi legaliter tradi fecerat, per manum domni abbatis et omnium fratrum deputauit, ut reditus ipsius molendini habeat presbiter qui missam cantabit, exceptis oblationibus. Et si molendinum fuerit redemptum, ipsos 15 marcos abbas et fratres recipiant, et de ipsis procurent ut missa omni die in perpetuum cantetur. Qui hanc constitutionem destruxerit, anathema sit.

64. Domnus Sigebertus, descriptor uite domni  abbatis Olberti, de uita et actibus eius uera dixit, et absque dubio dicere potuit, quia diu ei conuixit. Hic inter cetera descripsit et dinumerauit ea que ille in auro et argento satis copiosa ecclesie Dei contulit. Que quia lector in suo loco facile poterit repperire, superfluum credimus ea hic iterum replicare. Merito ergo queritur a multis, quis ea destruxerit, quid inde egerit, quid emolumenti ecclesia Dei inde habuerit. Eis nos respondentes, non aliquem maiorum nostrorum accusamus, sed nos ipsos excusamus. Scit Deus, quia multam penuriam uestimentorum et uictus, depredationes et incendia et tribulationes multas passi sumus, nunquam tamen de thesauro ecclesie ualens nummum in sumtus nostros misimus. Abbas Liethardus excepto  quod acceperant antecessores eius, plus quam centum uiginti marcharum precium de thesauro ecclesie dedit deficiente sibi pecunia, ad cemtionem prediorum in angustia temporis quo nimia annone raritas fuit. Cumque fratres tempore ipsius et antecessorum eius nimium contristarentur, quod ea que ad Dei cultum et ad ecclesie ornatum collata fuerant destruerentur, quamuis iusta causa id exigere uideretur, abbates hac responsione se defendebant, et hoc in sui excusationem fratribus obiiciebant. Dicebant per prediorum cemtionem fieri ecclesiasticarum rerum meliorationem, cum nos, pro dolor! uideamus minorationem. Addebant cauendum quod  ipsi experti erant, scilicet ne quacumque occasione reperta, res ecclesie sine fructu, sed non sine luctu nostro, diriperet episcopalis uiolentia. Erat excusatio extrema, que etiam uidebatur permaxima quia si aliqua secularis potens persona per cemtionem alicuius predii superbiret in nostra uicinia, semper ab ea nostra uastarentur predia et affligeretur familia. Dicit beatus Iheronimus, quia in omni rerum euentu magis perpendere debemus affectum intentionis, quam effectum operationis. Si ergo in abbatibus simplex et rectus fuit affectus intentionis, non erit culpabilis sed excusabilis effectus operationis. Nos redeamus ad id unde digressi sumus.

65. Domnus abbas Liethardus religiosi patris,  scilicet domni abbatis Olberti, religiosus filius, his quibus preerat, religiose uite exemplum prebebat. Cum eos precelleret imitabili actione, moderabatur tamen quod agebat laudabili discretione. Erat ei consuetudo ex multo tempore, quarta et sexta feria usque ad uespertinam diei horam ieiunium protrahere, idque precipue exequebatur diebus aduentus Domini et quadragesime. Cumque sibi uix aut nullo modo uellet indulgere, fratribus tamen congruam tempori refectionem exiberi iubebat absque retractatione, malens eos uoluntarie proposito superaddere, quam precepto suo coactos abstinere. Raro aut numquam in camera sua prandebat aut cenabat, nisi alicuius precipui hospitis eum cogeret  auctoritas, et ipsa ut ita dicam eum traheret karitas. Si aliquando maior solito eum cura urgebat, horam prandii in refectorio anticipabat, aut post fratrum refectionem cum paucis cibum sumebat.

66. [771 1Kb] Aecclesiam uille Dion cum dominica corte a Guilelmo de Belloriuo incensam, domnus abbas Liethardus dum adhuc esset prepositus in melius reformauit. Aecclesiam etiam sancti Nycholai in uilla Sourei a fundamentis construxit, cortem Gemmelacensem que Capella dicitur ab hostico Namucensi incensam, cum omnibus officinis suis renouauit, culturas agrorum in uillis et municipiis, hoc est Sterias, Iandrigul, Sotheiam, Bauenchin, Dion, Genehen, Sourei, Niel, Pictam uillam, Eyneis, Capellam,  prout ualuit bene et oportune disposuit. Saluenerias etiam cum terra adiacenti, et molendinum uille Masniz infirmis nostris, et ad anniuersariam diem sue depositionis fratribus delegauit. Addidit etiam quod adquisiuit in uilla que Rosiris dicitur, et in uilla sancti Pauli, et in alia que Wastin dicitur, et fratrem qui eis curam impenderet instituit.

67. Cum legamus et sciamus, quod uilla Saluenerias de prediis beati Guiberti fuerit, queritur quid in ea abbas Liethardus adquisierit. Ad hanc interrogationem ueram damus responsionem. Consanguinei beati Guiberti post obitum eius omnia predit  ipsius inuaserunt, et quia multi erant, multas sibi partes facientes, uix de singulis unam partem ecclesie reliquerunt, et ne unam quidem uillam ecclesie integram dimiserunt. Hoc hodieque probatur in maiori uilla Gemblus et in aliis eius possessionibus, in quibus multos compossessores habemus. Quod ergo in uilla Saluenerias censum soluit, de possessione beati Guiberti fuit. Curiam uero et terram ad ipsam pertinentem, de aliorum possessionibus adquisiuit abbas Liethardus. Ipse numquam uacans uanitatis otio, sed ecclesiastice utilitatis continuo flagrans desiderio, criptam que sub abbate Tietmaro edificata erat suo labore precipuo, 8 Kalendas Augusti optinuit consecrari ab episcopo Leodicensi Otberto, quo etiam die celebris habetur  nostre ecclesie maior dedicatio.

68. Cum quodam tempore inuitante eodem presule Leodium adiret, et feruor solis utpote media estate omnia nimio estu afficeret, coactus non sua set suorum lassitudine, iussit eis escas dari pro nimii caloris alleuiatione et uie postmodum acceleratione. Equis ad pastum dimissis, in uiridiario quod uie contiguum erat, discubuit cum suis. Quod postquam multi qui in uicino erant conspexerunt, undique ad eum confluxerunt. Ipse eos non repelli, set de his quibus utebatur cum suis, iussit eis benigne preberi. Iussit etiam eis uinum propinari, cum sciret illic ad usus suos et suorum non nisi in ascopa modice quantitatis uinum haberi. Expleta  refectione, quesiuit a ministro, an superesset aliquid uini quod sibi posset propinari. Ille: Gratias Deo, inquit, de paruo uasculo multis hodie decenter propinaui, et adhuc superest quod multis possit propinari. Mirati sunt qui aderant, de tantillo uasculo tam multis uinum suffecisse, et creuisse potius quam defecisse. Abbas uero gratie Dei et misericordie humiliter reputauit, quod sibi et suis habundauit et superhabundauit. Supersunt hodieque qui huic facto interfuere; et quod tunc accidit narrant generationi altere.

69. Contra eos qui possessionibus ecclesie uiolentiam inferre uel eas conabantur inuadere, quanta ei animi constantia fuerit, multis pretermissis hoc uno sciri poterit. Onulfus de Dion superiori erat uir  nobilis, diues prediis et mancipiis. Hic suorum suggestione et iniqua animi illectus cupiditate, domnum abbatem Liethardum exacerbabat iurgiis coram positis multis nobilibus uiris, partem non modicam predii, quod habebat in Dion inferiori, per eum et per prelatos Gemblacensis ecclesie dicens se amisisse, sola collimitanei loci uicinitate, non aliqua rationabili causa existente. Abbas exacerbatus non exacerbabat, set ecclesiam nichil iniuste possidere, modesta responsione affirmabat. Addebat, decere nobilem uirum suis contentum esse, cum possent ei sufficere; non debere cum offensione Dei et sanctorum ecclesiastica inuadere, quia non posset ei impune cedere. Ille ammonitionibus ab incepto non reuocabatur, set uerbis omissis, armis sua sibi se  uindicaturum minabatur. Abbas econtra armauit se non armis militie mundane, set armis religionis christiane, fratribus super hoc negotio indicens continuam orationem ad Deum; ipse uero cum multa cordis et corporis contritione continuauit triduanum ieiunium. Condicta die cum sue partis fautoribus ad predium accessit Onulfus. Aderat dux Godefridus, ecclesie nostre aduocatus. Aderat et abbas cum paucis familiaribus. Cumque Onulfus equo descendens, quod suum dicebat metiri cepisset, et post dimensionem ad libitum suum metam poni uellet, incaute incedens, calcar sinistri pedis dextre sue tibie infixit, seque grauiter uulnerauit. Moxque dragunculi morbo se inuadente, pene exanimatus, infecto negotio ad sua rediit. Per triduum autem  quod superuixit, nec comedendi nec bibendi ulla facultas ei fuit, sicque uita decessit. Godefridus dux predium cuius lis tam manifesto Dei iudicio finita erat, ecclesie confirmauit; ecclesia Deo auxiliante illud possidet et possidebit. Ignoscat Deus eis quos contrarios et rerum nostrarum peruasores pertulimus et perferimus. Agnoscat, et ut suos remuneret eos quorum munerati sumus possessionibus et sustentati facultatibus. Horum omnium precipuus fuit Beroldus, sacerdos religiosus, cuius et in hoc opusculo et in uita Tietmari abbatis meminimus. Hic nostre fraternitati coniunctus, et domno abbati Liethardo carissimus, centum libras nummorum, non sub una uice set diuersis uicibus, in prediorum  cemptionibus, in diuersis eius dedit utilitatibus. Tempore autem huius abbatis obiit, et sepulture locum ante altare sancte Gerdrudis, cuius turrim suis edificauerat impensis, accepit. Hoc digne meruit, quia loci nostri honore et utilitate nichil carius habuit, cui non solum sua set et se ipsum impendere semper paratus fuit.

70. Oddo canonicus et decanus sancti Martini Leodicensis, consanguineus domni Liethardi abbatis, erga nos fuit non ficte set perfecte karitatis. Denique mox ut nos et nostra fraternitatis gratia cepit uisitare, dedit pallium iacintinum sancto Petro, de quo in precipuis sollempnitatibus eius ornatur altare. Dedit et septem marcas argenti super uadium Guarneri de Firminis, et reditus eius anniuersaria  die sue depositionis constituit dari fratribus singulis annis. Engrannus de Balastra hortatu domni abbatis Liethardi frater factus nostre congregationis, dedit nobis in Leodio unde annuatim persoluuntur triginta denarii, et uineam in Iuniaco, et in Genitinis tres solidos, et in Tillir et in Huten tres solidos, et in Gondulpunt partem molendini. Euerelmus de Wisenbech prelium quod habebat in Melenriu tradidit sancto Petro, presente domno abbate Liethardo. Argentum uero quod ei erat dandum, Tietbaldus ciuis et frater noster persoluit, et censum eius ad anniuersariam diem sui obitus constituit.

71. uiuianus qui et Lambertus, fratruelis domni abbatis Liethardi, a pueritia educatus ab eo in habitu  clericali, in uirum honestum et religiosum excreuit, et quoad uixit, utilis et fidelis Gemblacensi ecclesie fuit. Denique de rebus proprietatis sue et de his que decenti sollertia adquisiuit, quinquaginta et septem solidos annuatim sancto Petro delegauit. Hos autem decreuit esse sub manu custodis ecclesie, et ex his iugiter ab eo dari lumen decentis lucerne ante altare sancte Dei genitricis Marie. In die autem anniuersaria obitus sui constituit karitatiuam refectionem sufficienter fratribus dari, ut in loco nostro semper esset eius pia recordatio, et pro eo ad Deum deuota supplicatio. Sit ei et omnibus benefactoribus nostris eterne uite possessio, et iustorum omnium letentur consortio. Amen.

72. Domnus Sygebertus morum probitate et scientie  multiplicitate laudabilis et gratus sui temporis sapientibus, non indiget nostris laudibus, quia laudant eum opera eius. Cum enim esset iuuenilis etatis tempore Mascelini abbatis, Mettensibus notificatus, et in cenobio sancti uincentii martyris cum Fulcuino abbate diu conuersatus, sapientie fons patens erat non solum monachis set et clericis ad se undique confluentibus. Multis Mettensium hodieque dulcis est eius memoria, in quibus adhuc supersunt doctrine eius uestigia. Que uel quanta illic degens rogatu eorum scripta ediderit, ipse ostendit in libro illustrium uirorum, quem composuit. Nec solummodo christianis, sed et Iudeis in eadem urbe commanentibus erat carissimus, pro eo quod Hebraicam  ueritatem a ceteris editionibus secernere erat peritus, et in his que secundum Hebraicam ueritatem dicebant, Iudeorum erat consentiens assertionibus. Post multum temporis uix impetrata licentia, rediens ad cenobium Gemblacense, multa contulit ad usum et ornatum ecclesie, que adquisierat uoluntaria eorum quos instruxerat liberalitate. Frequentabant autem eum maiores natu, excellentiores gradu, acutiores sensu, qui erant in urbe Leodicensi, si quid questionis occurreret eis, ad hunc deferre et cum eo conferre soliti. Horum precipuus erat domnus Heinricus, archidiaconus et decanus ecclesie sancti Lamberti, cuius rogatu scripsit ad Treuirenses librum de ieiuniis quatuor temporum, et multa que commemorat in libro illustrium uirorum.  In cenobio Gemblacensi me qui hec descripsi, et multo meliores erudiuit, quorum multos ante se premisit, paucos, pro dolor! post se dimisit. Ut uir prudens cum esset multe grauitatis, non erat indiscrete austeritatis, set erat ad omnes ut res poscebat discrete mediocritatis. Scripturarum maxime diuinarum lectio et meditatio eum occupabat; set tamen cotidiana missarum celebratio et deuota ad Deum oratio semper eum preoccupabat. Longa confectus senectute cum decubuisset extrema egritudine, nichil amittens insite sibi prudentie, fratrumque uoluntas esset, ut cum obiret intra monasterium sepulture locum acciperet, ut uir altioris consilii  malens in conspectu Dei humilis quam presumptuosus inueniri, obnixe petiit, in cimiterio nostro patribus omnibus consepeliri. Obiit ergo 3 Nonas Octobris, tempore domni Liethardi abbatis.


RECORDATIO DEFUNCTORUM FRATRUM NOSTRORUM.


Iustis [772 1Kb] consertus, uiuat Christo Sigebertus,
Mundus mutatur; transit, dum stare putatur.
uiuens transit homo, sed pertransit moriendo.
Eheu! mors homini parcit nulli, datur omni,
Prefixas metas nullius preterit etas.
Huic mundo lacryme si defunctos reuocure
Possent, quot, quales nobis, quam spirituales
Omnibus et clari studiis, et heu modo rari,
Essent, emerito deflendi cum Sigeberto.
 Sed quia preclari, rari, nequeunt reuocari,
Mundo subtracti, sint celicolis sociati.
Nobis solamen dat semper se Deus. Amen.

73. Domnus abbas Liethardus domno Sigeberto diu conuixit, sed non diu superuixit. Post hec enim que de eo conscripsimus, et post multa que pretermisimus, sentiens sibi corporis uires deficere et ad procuranda que procurauerat non sufficere, cum fratribus quos idoneos nouerat partito sollicitudinis sue onere, orationibus, uigiliis et ieiuniis curabat propensius insistere, ut Domino per egritudinis molestiam se uocanti paratior posset occurrere. Fratribus etiam quos paterne tractauerat, et ad ea que Dei sunt uerbo et exemplo incitauerat, commendans  unanimitatem fraterne dilectionis, et caritatem que est uinculum perfectionis, inter uerba pie ammonitionis eis flentibus ualedixit, et uicesimo secundo anno sue prelationis 2 Nonas Februarii obiit. Fratres cum multo merore persoluentes ei funeris obsequium, palam faciebant quam benignum erga eum haberent affectum. Dantes itaque ei locum sepulture ante altare sancte Dei genitricis Marie, ex tunc et nunc orant Deum pro eius eterna requie.

uita Deus, uitam det ei sine fine beatam. Amen.


EPITHAFIUM.


Abbas Lithardus, ueluti Iudas Machabeus,
   Dux bonus ut Iosue, prefuit ecclesie.
Pro qua bella, minas tulit et conuitia multa;
   Nec tamen in stadio destitit a brauio.
 Per tot sudores, uir fortis, Marthaque sollers
   Cuncta ministrauit fratribus, ut potuit.
Defessus tandem, terrena negotia spernens,
   Elegit partem Magdalene parilem.
Quam sibi ne tollas, qui gratis singula donas,
   Qui bonus es solus, huic miserere Deus. Amen. Amen.



DE ANSELMO ABBATE.

74. Gemblacenses, scientes quia filiorum est de amissione patris spiritualis contristari, et quia sapientum est undequumque exortam trititiam moderari, conferebant ad inuicem illud dictum beati Pauli apostoli: Aporiamur, set non destituimur . Aporiamur, quia amissione domni abbatis  Liethardi contristamur. Set non destituimur, quia largiente Deo habemus ex nobis quem idoneum patrem et prouisorem constituamus nobis. Non ergo decet nos mestitie deditos, nos et nostra negligere, set sollicitos et concordes eum qui loco nostro, nobis et nostris prosit, absque dilatione eligere. Hoc unum omnium consilium, dictum ac factum. Elegerunt domnum Anselmum abbatem octauum. Hic Deo digni Guerini, cuius in uita abbatis Tietmari meminimus, fuit consanguineus et discipulus. Cuius imitatus prudentiam, morum elegantiam et orandi instantiam, multam sibi inter suos adquisierat reuerentiam et apud extraneos beniuolentiam. Cum enim iam esset maturus etate et moribus, Francis, quamuis a cenobio Gemblacensi longe remotis, innotuit  fama prudentie eius, et primi eum habuerunt magistrum et quasi secundum abbatem Altouillarenses, post eos Latiniacenses. Inter quos longo tempore commoratus, et quasi speculum honestatis factus, non solum minus capacibus proderat, set et illos qui alios instruere idonei essent, profusius instruebat; per quos usque hodie radix sapientie quam eis inseruit, fructificans perseuerat. Tunc temporis multi fratrum nostrorum non solum in Francia set et in aliis prouintiis magistri et quasi secundi abbates erant in multis cenobiis, eo quod in scripturis humanis uel diuinis exercitati, multum fructum sapientie relinquebant quibuscumque locis fuissent adhibiti.

75. Domnus Anselmus tandem reuersus ad cenobium  Gemblacense, de die in diem studebat in melius proficere sub donno Liethardo abbate. Bibliothece assiduus scrutator erat, et ubi utilitas exposcebat, eam emendando et augendo meliorabat. Quandocumque a lectione uel oratione uacabat, fratribus iunioribus aliquid humane uel diuine pagine disserebat, non tantummodo in se ipso uirere, sed et in eis post obitum suum uolens uiuere. Datus abbas, suscepto oneri et honori aptum se exhibebat, et persona eius et prudentia his qui eum nouerant, honorabilis erat. Fratres autem quos sollertiores nouerat, sibi adiungebat, et eis ecclesiastica officia committebat, et per eos agebat, quod per se agere nolebat aut non ualebat. Denique monasterium,  claustrum, refectorium, dormitorium, capitolium et omnes claustralis curie officinas et omnes exteriores curias per eos edificiis honestauit, et agrorum qui in uicinia erant cemptione multiplicauit.

76. Scit prudens lector, quia ueteres carte plus auctoritatis habent sua inculta uetustate, quam quod nunc moderni componunt accuratiori uenustate. Quedam ergo que gesta sunt huius abbatis tempore, sicut in cartis continentur inseruimus huic descriptioni nostre, bona ad suadelam boni operis, mala ad cautelam adhibendam posteris.

77. Campus quidam municipio Eineys erat contiguus; hic a priscis temporibus a nostri loci abbate  ruricolis fuerat contraditus, eo pacto ut terra exculta, quartam garbam inferrent horreis ecclesie. Tempore autem procedente, ob sterilitatem ab agricolis neglectus, uacabat urticis rubis et sentibus. Hunc itaque uacantem domnus abbas Liethardus uestiario addidit inconsultis heredibus  . uestierarius itaque terram marla et fimo inpinguatam aratro excoluit, domum superedificauit, bubulcum adhibuit, omni genere laboris Wineritilio---sic enim ager uocabatur---curam impendit. Interea heredes adsunt, de iniustitia conqueruntur, domum superpositam incendunt, utque sibi hereditas reddatur omnimodis exposcunt. uerum dum hec lis protrahitur, domnus abbas Liethardus uita defungitur, eiusque in loco domnus Anselmus abbas subrogatur, uir  certe bone memorie et preclare scientie, et idoneus ad onus sustentandum quod ei imposuerat concors fratrum caritas. Set pro dolor! uir tantus post modicum uiribus corporis egritudine destituitur, et uigente scientia ingenio et facundia, cibo tenui et potu uini perparuo stomachum lasesscentem sustentat. Hunc ergo in regimine positum, heredes agri adeunt, et ut sibi hereditas causa negligentie amissa reddatur, omnino deposcunt. Abbas cum suis habito consilio, die dicta placito eos audit, et lege data a scabiniis, super id quod petebatur illos exaudit. Ergo unicuique parte que sibi competebat reddita, pars agri adhuc restabat maxima. Balduinus clericus, filius Alberonis, cuius in uita Tietmari abbatis meminimus, consilio abbatis preerat tunc temporis.  Hic in nullo a paternis moribus discrepans, nisi quod in accipiendo auidior et in querendo fuit astutior, residuam partem agri concupiuit, et duabus marcis argenti promissis, eam sibi dari ab abbate petiit. Abbas prorsus abnuit. Ille per prepositum et sibi intimum Adelardum et quosdam fratrum qui agri quantitatem penitus ignorabant, abbatem circumuenit ad ultimum, et nulla quantitate agri denominata, taxauit censum quinque solidorum, et 24 bonuaria terre accepit secundum uelle suum. Si hoc iustum fuit, Deus iustus iudex uiderit. Hoc ubi rescitum est a fratribus, de iniustitia apud abbatem conqueruntur. Set id frustra fuit. Abbas enim super eos qui interfuerant causam reiiciens, de omnibus  se reddidit excusatum. Domine Deus noster, iudica causam nostram.

78. Berengarius qui predium quod dicitur Ruz cum genero suo Reinbaldo iniuste possidebat, multis afflictus incommodis, deliberato consilio, possessionem damnosam uendidit Freiero cuidam laico. Freierus ueluti cecus in foueam delapsus, quod comparauerat sero cognouit malis prouentibus. De emptione predii apud suos conqueritur, et quomodo hoc careat, tacitus secum cogitat. Cui statim quod optabat accidit. Tietgero enim, filio supradicti Reinfredi, filiam suam nuptum dedit, quem predio perditionis cum aliqua parte pecunie dotis nomine donauit.  Sic, disponente Deo, Ruz ab externa domo in domum illius qui eum prius peruaserat reuertitur. Non post multum tempus, Tietgerus dum die condicta ad placitum quoddam quolibet cum amicis uadit, in medio itinere ei miles alius occurrit; equis concitatis, ab utrisque simul concurritur, equus eius ab equo illius terramtenus prosternitur; ipse grauiter collisus, omnibus membris concutitur, et ab amicis relatus, octaua die finitur. Dicit propheta Dauid: Iustus es, Domine, et rectum iudicium tuum . et quia huic sententie contradicere non possumus, iudicio Dei omnia committamus.

79. Carta de uillicatione. Otbertus gratia Dei Leodicensium episcopus, decanis, prepositis et abbatibus et omnibus sub potestate nostra degentibus ecclesiarum  Dei rectoribus. Contentionem illam que facta est in Gemblacensi parrochia inter abbatem et uillicum, satis compertam uobis esse cognouimus; unde ne quid tale aliquando in locis uestris accidat, cautos uos ac sollicitos reddere curauimus. uillicationem quam iure hereditario Emmo uillicus sibi retinere temptauerat, nostro atque omnium iudicio digne ab eo receptam, abbas alteri cuicumque uoluerit de seruis ecclesie tribuat. Quod factum ut omnibus ecclesiis in exemplum permaneat, interdicimus Dei et nostra auctoritate, ut nullus abbas Emmoni, quasi heredi, aut filiis eius tamquam malis malorum heredibus, uillicandi potestatem amplius tribuat, ne nouissimus error peior priore fiat. Quod si quis illum tamquam misericordiam habens super eum reinducere temptauerit, non filius  libere que est mater ecclesia, sed adulter adultere iudicatus, anathema maranatha fiat, ab omnium fidelium Christi consortio segregatus. Actum in Leodio, et bonorum uirorum, abbatum, archidiaconorum et laicorum confirmatum testimonio. Testes: Berengarius abbas sancti Laurentii. Olbertus abbas sancti iacobi. Rodulfus abbas sancti Trudonis. Stephanus abbas Broniensis. Alexander archidiaconus. Fredericus archidiaconus. Henricus archidiaconus. Henricus archidiaconus. Andreas archidiaconus.

80. Carta montis sancti Guibeti. In nomine sancte et indiuidue Trinitatis. Godefridus gratia Dei comes Louaniensis, dux Lothariensis, omnibus ueritatis amicis. Sit notum uobis, quia diebus meis et Anselmi  Gemblacensis abbatis iuxta uillam que Belrius dicitur erat locus qui nunc Mons sancti Guiberti de nomine eius cognominatur. Mons quidem incultus, sed munitioni satis aptus. Predium Gemblacensis ecclesie erat, et ecclesia que in eo fuerat, iam multo tempore destructa erat, sed tamen secundum quantitatem suam, quod Leodicensi ecclesie debebat, tempore congruo persoluebat. Abbas et monachi et familia ecclesie timentes quod timendum erat, scilicet ne quacumque occasione iniustus peruasor locum inuaderet, et munitione edificata, uicinos et maxime familiam ecclesie affigeret, habito mecum consilio, feria quarta pasche feretrum sancti Guiberti cum reliquiis illuc deportauerunt, et Deo cooperante et per beatum Guibertum infirmis multam sanitatum gratiam largiente,  ecclesiam ut cernitur hodie edificauerunt multo sumptu et labore, ut locus ille non habitatio uastatoris, sed domus esset Saluatoris. Gaudebam actum meo consilio, unde mihi in Gemblacensi cenobio esset ad Deum frequens fratrum oratio, et unde uicinis non perturbatio sed animarum et corporum esset consolatio. Cumque propter pacis et concordie unitatem multi illuc conuenirent, et ad habitandum sibi domos construerent, iterum habito consilio cum amicis meis et cum supradicto abbate et familia ecclesie, decreui ut locus ille cum oppido Gemblacensi ius legale et consuetudinarium in omnibus haberet unum. Me excepto, nullus ibi quicquam iuris haberet. Aduocatum nullum nisi me susciperet; per abbatem et per me si necessitas exigeret, componenda componerentur, corrigenda  corrigerentur. Quamuis autem ego, sicut et antecessores mei, per manum imperatoris sim constitutus aduocatus Gemblacensis cenobii, tamen ut omnimodo esset rata mea constitutio, adhibita est etiam Leodicensis episcopi talis confirmatio, ut si ego uel aliquis successorum meorum quod constitutum est immutauerit, anathema sit. Amen, amen. Actum anuo dom. inc. 1123o indictione 1, epacta 22o, domno Alberone primo huius nominis Leodicensium episcopo.

81. Carta de Dudinsarte. Notum sit omnibus diligentibus ueritatem, que est Deus, ducem Godefridum seniorem eiusque filium equiuocum Godefridum iuniorem pro salute animarum suarum tradidisse Deo et sancto Petro in parochia Braniensi quoddam predium Dudinsart dictum. Denique adstante multa  frequentia nobilium suorumque fidelium, decreuit ut hec traditio rata et inconuulsa duret in perpetuum. Ergo largitoribus et adiutoribus huius muneris oramus premia eterne remunerationis; predonibus et raptoribus minas et penas interminamus eterne excommunicationis. Testes: Godefridus comes Namucensis eiusque filius Henricus. Testis Henricus iunior, filius ipsius ducis. Wilelmus aduocatus de Namuco eiusque frater Anselmus. Erfelo de Caluo monte. Gerardus de Wanga et filius eius Henricus. Henricus de Birbais. Scherus de Waura. Gothuinus de Louanio. Franco de Brosella et alii multi nobiles et serui. Actum in Gemblus, anno Domini 1131. Lothario regnante, dono Alexandro Leodicensium episcopo, Anselmo  abbate locum nostrum regente, Gregorio papa sedem Romanam gubernante, Godefrido duce aduocato nostro, secundas partes eius adiuuante filio Sceeri Bernardo.

82. Dicet aliquis: Quid utilitatis habet conscriptio cartarum? Respondemus: Multum per omnem modum, quia continent priuilegia ecclesiarum et ecclesiasticarum possessionum. Iccirco placuit antecessoribus nostris, placuit et nobis eas inserere opportunis in locis, ne indecenter tractentur ab incautis, et que habite et exibite poterant ignorata notificare, et peruasores redarguere, non habite nec exibite uideantur ignorantiam augere, et peruasoribus ad inuadenda non sua audaciam addere. Ecclesia sancti Petri in uilla que Bauenchi dicitur, dedicata  dicebatur et in cimiterio eius mortui sepeliebantur; sed quia dies dedicationis ignorabatur, iterum dedicanda esse iudicabatur. Huius rei contentione multo tempore perdurante, domnus abbas Anselmus accepta oportunitate dedicari fecit eam a domno Alexandro Leodicensium antistite Kalendis Septembris, qui dies est sollemnitatis sancti Egidii abbatis. Consensu et rogatu eiusdem presulis sub iisdem diebus est consecrata ecclesia nostra in uilla que dicitur Castra, a domno Godefrido, quamuis Anglorum episcopo, tamen compatriota nostro, 3 Idus Nouembris, qui dies est depositionis sancti Martini confessoris. Facta est autem harum ecclesiarum consecratio anno Domini 1133o [773 1Kb] , multas impensas expendente domno abbate Anselmo.

 83. Huius abbatis diebus multi per beatum Guibertum a diuersis sanabantur egritudinibus, multi soluebantur a catenis et compedibus. Nos quia breuitati studemus, et multa uirtutum eius insignia suis in locis conscripta habemus ne culpemur siluisse de omnibus, unum de multis conscribimus. Mulier quedam Haginensis diuturnitate egritudinis iam premortua ex media parte sui corporis, cotidie moriebatur, et non moriebatur. Moriebatur, quia ut sibi uidebatur, grauiores morte dolores patiebatur. Non moriebatur, quia dolores ipsi suprema morte non finiebantur. Inopia et inquietudine infirmitatis iam oneri et tedio erat uicinis suis et cognatis. Petiit itaque ab eis hoc quasi extremum beneficium,  ut uehiculo deferretur ad Gemblacense cenobium, ut dum illic aleretur elemosinis fidelium, eorum alleuiaretur sollicitudo et tedium. Tandem quod petiit impetrauit, et Gemblaci in hospitali pauperum aliquandiu mansit. Nota erat non solum opidanis, set et opidum frequentantibus extraneis, quia quanto maior ei infirmitas inerat, tanto uisitantium maior sedulitas ei aderat. Neque enim poterat surgere lecto, uel moueri loco, nisi alieno sustentaretur amminiculo. Tandem reuolutione annui temporis aderat celebris anniuersaria dies depositionis beati Guiberti, et multa turba ciuium et extraneorum intererat uotiue eius sollemnitati. Mulier supradicta quia interesse non poterat, lamentabatur, et ut illuc deferretur obnixe precabatur. Tandem  delata, orabat cum lacrimosis gemitibus, ut per orationem beati Guiberti a tam graui et diuturna infirmitate eriperet eam Deus. Exaudita est autem non ut uita decederet, set ut uirtutum beati Guiberti euidens testimonium uiueret. Post unam quippe horam  diuina uisitatione per beatum Guibertum uigorata, admirante et conclamante circumstantium turba, super pedes suos constitit sana, et usque ad altare beati Guiberti processit oratura. Abbas euocatus, aduenit cum fratribus, et pro re que acciderat decenti sermone habito ad populum qui circumstabat, Deum etiam ipse glorificabat, qui sanctos suos ita glorificat.

O pie sanctorum laus gloria Christe tuorum,
Signis Guibertus quod claret, agit tua uirtus.
Digne laudaris per eum, qui sic operaris;
Digne laudatur, qui tecum sic operatur.
Laus tua, laus eius; nos laus tua saluet et eius. Amen.

84. Sermo domni abbatis Anselmi ad quoscumque  fuisset habitus, multo sapientie sale erat conditus, non undecumque collecta uerbositate immoderatus, set pro audientium capacitate et temporis oportunitate moderatus. Si fiebat ad populum, leniter et per ea que capere poterant prebebat eis quasi lactis poculum insinuans eis, quomodo uiuendum, quid uitandum, quid esset appetendum. Si sermonicabatur fratribus, uel aliquibus nodos questionum enodandos ei proponentibus, ut scriba doctus de thesauro cordis sui proferebat noua et uetera, et quamuis multiplicia, tamen interrogationi eorum et sue responsioni conuenientia adhibebat testimonia. Gaudebant ergo illi, nota sibi per eum certiora fieri, et ignota notificari. Ipse tandem confectus senectute  et corporis imbecillitate, nocte et die orationi uacabat et psalmodie. uicesimo tertio anno sue prelationis, sentiens acerbitatem ultime egritudinis in se grassari, conuentum fratrum iussit accersiri; et decenter eos ammonens, ut ad Dei obsequium fixum haberent mentis propositum, consolabatur super suo discessu mestitiam eorum, orans a Deo eis dari consolatorem sanctum Spiritum. Fratrum uera diligentia sollerter ei adhibuit, quicquid ecclesiastica religiositas tali persone in obitu uel post obitum adhiberi censuit. Ipse domnus abbas Anselmus 8 Kalendas Martii uita decessit, et ante sancte Crucis altare sepulture locum accepit. Latiniacenses et Altouillarenses conferentes ad inuicem benignum quem erga cos babuerat uiuens animum  et proficuum sibi sapientie eius studium, moleste ferebant eius obitum, et pie recordationis et deuote orationis ei exibebant officium. Miserunt etiam nobis experte sibi probitatis eius testimonium: istud quod subscripsimus epitaphium.


 EPITAPHIUM DOMNI ANSELMI ABBATIS A FRANCIS COMPOSITUM.


 Hic Anselme situs, spectate colore, statu, re.
   Rem fenicis  agis; uiuit enim tua spes.
Te color illustrem, status egregium, placidum res
   Fecerunt, clari que tria sunt hominis.
 Fama frequens, persona patens, sine murmure tectum,
   Urbe domo laudes explicuere tuas.
Te Ne, Iob Daniel uirtutibus excoluerunt,
    Iustitia, plaga  , uirgineaque nota.
   Iam quia mortuus es, lacrimam damus; at quia uiuis,
    Psalmum: nam pietas zonat utrumque latus;
Sol aquilonis equos uerno iam strauerat austro,
   Cum natale tuum mors preciosa fuit.



85. EPILOGUS, PER DYALOGUM AD ECCLESIAM FACTUS.



 GODESCALCUS [774 1Kb] .

Alternis uerbis fit consolatio mestis
Omnibus in rebus; modus est tibi mater habendus.
Affectu matris cur iam dudum lacrimaris?
Meror non aufert mortem, sed eam magis affert,
Et tuus iste dolor michi uulnera dirigit ad cor.

ECCLESIA.

Affectus flentis dat cordis signa dolentis.
Dicam querenti, que sit michi causa dolendi.
Abstulit abbates heu mors ueros michi patres,
Abstulit et fratres prudentes, spirituales;
Per tantos ciues fueram paupercula diues,
Et si non rerum, quod erat melius sapientum.
 Tu tristis tristi quoniam michi condoluisti,
Grata uenit flenti tua consolatio menti;
Sed consolari non uult, quamuis lacrimari
uel naturalis uel amor cogat socialis.

GODESCALCUS.

Consolans dicit: Mater [775 1Kb] cur dissona dicis?
 Qui consolari non uult, quid ei lacrimari?
Cur lacrimas fundit, qui consolantia spernit
uerba, nec affectum consolantis putat aptum?

ECCLESIA.

Fili, nulla tibi lugens ego dissona dixi;
Luctus iustorum sic nunc est quippe uirorum.
Ad tempus merent, sua dum solatia deflent
A se transferri, nolunt et ad ista referri
Quos hinc translatos gaudent Christo sociatos.
Et mundanorum securos esse laborum.
Uno sic merent, et eodem tempore gaudent;
Una sic merent, et eadem re bene gaudent.

GODESCALCUS.

Consolans nodum dum sic uidet esse solutum
 Inquit: Parce precor; tuus hic cesset tibi meror.
Quos premisisti, dederat tibi gratia Christi.
Quos dedit accepit; sua, non tua, dona recepit.
Erga libens ora, tibi defunctisque labora,
Ut sit eis requies, tibi succrescat pia merces.
   Amen.



86. EPITHAPHIUM DOMNI SYGEBERTI.


Heu, mors meroris Crementum, causa doloris
O per te quantos [776 1Kb] Luget mundus sibi raptos!
Spicula nos feriunt, Ad cor quoque uulnera figunt.
Figitur hoc menti uulnus, non estque reniti.
Effringens hic cor Induratum ferit angor,
Cum mors dissocians Germanos omnia mutans,
In quibus est [777 1Kb] caris Et feruet amor socialis
Turbat mutando, Rumpit quoque pollice duro
Ut naturales Affectus sic sociales;
Efflorescat homo Licet ut flos tempore uerno,
Res rebus cumulet, Mentem corpus quoque uexet
Sollicitus curas Explens secum ruituras:
Una dies miserum Penitusque facit miserandum,
Sit rex, sit princeps, Opibus paupercula sit plebs;
Par trahit hos mortis Lex, discretissima quamuis.
Est etenim iustis Iuste discretio sortis.
Terrea terrenis Terreque placent studiosis,
Rerum contemptus uanarum partior usus
Extenuans iustos Promptos magis efficit illos,
Sint ut in ascensu. Recti sint corde uel actu,
Admitti superis Emitti funditus imis,
Nancisci summe Certent pia gaudia uite.
Certamen sit eis Omnis custodia cordis;
Tendit enim laqueos Raptor cuicumque paratos
Et tam multiplices Habet eius mens mala fraudes,
Tutus ab his sensus Ut non sit corporis ullus.
Ut meritum minuat Iustis, uel eos sibi subdat,
uiribus atque [778 1Kb] dolis Concertat subdolus hostis.
Si mentes fluxas Absorbet, nil putat illas.
Gratia Christe tibi, Per te superant quia iusti
Omnes decipulas, Et quas parat ille ruinas.
Deuia sectantes Reuocans, iungis tibi stantes,
Et tua spes nostras Iuuat explens larga potestas,
Spe saluos faciens, Ad rem gratos tibi ducens.
Consimilis iustis Multo studio probitatis,
Aptus diuinis Et mundi rebus agendis,
Lex uite, speculum Norme, fueras Sigeberte,
 Cui noster sermo persoluit debita scripto.
uixisti concors; uiuas per secula consors;
Sint et defunctis eadem consortia nostris.
Dant binos uersus, nostri de se, sibi uersus



87. ITEM PAUCA DE HIS QUAE A DOMNO ABBATE ANSELMO uEL SUB EO SUNT ADQUISITA.


 Domnus abbas Anselmus emit a Richelde relicta Herethonis de Louanio et filia eius Amabili et marito ipsius Arnulfo de Filforth 16 marcis argenti, quicquid allodii habebat in Melenriu iure hereditario, astipulante Godefrido duce. Huius allodii reditus in die anniuersaria sui obitus ad supplementum uictus constituit dari fratribus.

88. uadimonium quod Malchelmus, Engo, Godescalcus dederunt sancto Petro pro 8 marcis, hoc ipsum uadium Guilelmus de Marebais et uxor eius Heluidis, relicta predicti Engonis, confirmauerunt sancto Petro et domno Anselmo abbati per manum Seyheri aduocati pro 20 marcis argenti, prius 8 et post 12 concessis.

89. Carta de consensu duarum ecclesiarum, Niuigellensis  et Gemblacensis. Sancte ecclesie filii ut unum in Christo possint fieri paci et ecclesiastice inherent unitati, scientes quia non est Deus dissensionis, sed pacis et dilectionis. Nos quoque Gemmelacenses fratres pro modulo nostro eorum immitatores esse cupimus, prouidentes que pacis et utilitatis sunt nobis et nostris successoribus. Sit ergo notum bone uoluntatis hominibus, de parua sed non paruipendenda re quid conuenerit nobis et Niuigellensis cenobii sanctimonialibus. In uilla Asnatica manet ecclesie nostre familia, cui ex ipso predio omnia erant ex sententia, nisi quod molendini construendi eis non erat copia. Nec istud omnino denegauerat loci natura, sed cursus aque defluebat super predium Niuigellense, quantum par boum in die  potest arare. Ne tamen inter nos essent iurgia, que interdum succrescunt usque ad homicidia, cum suis prelatis consensit utriusque cenobii familia, ut cursum aque per Niuigellense predium haberet constructa a mansionariis nostris officina; his qui suo iure cesserant tali uicissitudine reddita, ut eis inter nostros concedatur uti mortua silua, et ut oportunum fuerit consilio et auxilio sit eis nostra uicinia. Actum dominice incarnationis anno 1129o, indictione septima, Lothario rege imperii sceptra tenente; Godefrido Louaniensi Lotharingorum duce, qui etiam aduocatus preerat utriusque cenobii familie; Heinrico de Birbais secundas eius partes amministrante Niuigellensibus, Bernardo de Orbais Gemblacensibus; domno  Anselmo abbate Gemblacensium, Oda abbatissa Niuigellensium.

90. Gratias Deo, quia ubi habundauit peccatum, superhabundauit gratia. Huilardus ciuis noster a domno abbate Anselmo et ab omni conuentu fratrum petita et accepta nostra societate, socius et particeps omnium beneficiorum effici meruit. Unde gratias agens, marcam argenti fratribus pro caritate obtulit, et quamdiu uixit, nobis et loco nostro utilis semper fuit. Partem enim allodii Franconis de Felliu, que in uilla Mazniz iure patrimonii uxoris sue Heluidis ei competebat, sex marcis emit; ipsius terre reditus quamuis in uita sua sibi retinere uoluerit, tamen ex eis solus non comedit; set stabilito die annuatim exinde fratribus cibi et potus preparationem  dedit, testamentum faciens, dixit ut ipsos reditus, id est 11 solidos, post mortem ipsius fratres accipiant, et ut beneficii huius memores, nomen suum sueque coniugis Dode suorum nominibus post obitum ascribi faciant.

91. Tempore domni Anselmi abbatis Henricus de Lopun pro salute anime sue tradidit Deo et sancto Petro 15 bonuaria arabilis terre in uilla Siuirei. Hoc beneficio animatus nepos eius Gerardus de Marebaco tradidit et ipse in eadem uilla alia 15 bonuaria. Idem Gerardus mortuo filio suo Gerardo, permisit ecclesie nostre pro salute sua et absolutione filii sui decimam quam de culturis dominicis accipiebat in ipsa uilla Siuirei, decimas etiam omnium nutrimentorum, que ibi infra dominicam cortem  retinentur. Cemptione, et successorum eorum largitione, nunc possidet Gemblacensis ecclesia siluam et quicquid iuris eorum erat in eadem uilla. Deo gratias.


CUR DICITUR GEMBLUS.

92. Gemblus interpretatur gemma et baculus, quod ita exponitur: Gem gemma, Blus baculus.

Gemblus, gemma decens, baculus bona dans mala cedens,
Sustentat, munit, quos Christus moribus unit;
Et quos cor unum, quos uerus amor facit unum,
Hii merito, numero crescant, placeant quoque Christo. Amen.



PANEGERICUS LIBELLUS



DE OLBERTO ABBATE.


uox consolantis cor, cari morte dolentis:
   uerus pacificus, rex qui regit omnia, Christus,
Et cuius pacis regni non est quoque finis,
 Ipse Deus uerus, homo natus uirgine uerus,
De mundo sponsam pius ecclesiam sibi sanctam
Elegit, uirgo generaret que sibi sponso
Sanctos, qui nati mundo, Christoque renati, [779 1Kb]
 Essent in mundi tenebris ut sidera clari,
Peccati tenebras docti depellere tetras
Et lumen fidei diffundere cuique fideli;
Non presumentes, sibimet quasi sufficientes,
Nec sibi se per se credentes consuluisse;
Christo cuius erant, quod erant iusti reputabant,
Ut dans affectum, fautor pius esset eorum,
Et dans effectum, meritum cumularet eorum.
Et non contenti sibimet proprieque saluti
Consuluisse, piis presentibus atque futuris,
Notificata sibi, noscenda dabant uice Christi
Ut sic diuini succrescere semina uerbi
Possent, cum tanti tales essentque ministri,
Per quos suppleri noua possent horrea Christi
Six noua. Nam sancti per sanctos multiplicati
 Ingenti cura querunt Christo noua lucra,
Ecclesieque patres primos dum posteriores
Sancti sectantur, dum precipuos imitantur,
Per sponsam sponso succrescit gloria Christo.
   Abbas Olbertus sanctos patres imitatus,
Cum non sit flendus, mater [780 1Kb] cur sunt tibi fletus?
Flens ueris lacrimis, super hunc merore grauaris.
Sed caueas nimie tristari qualibet ex re,
Et teneas animo, quantum, cur, quomodo, quando
Tristibus et letis in rebus te modereris.
Fiet prudenter, quia res moderata decenter
   uox merens monitis hec dat responsa monentis.
Dicam quod queris, cur sim turbata querelis.
Que confinguntur, lacrime simulare uidentur;
Que non finguntur, cordis secreta fatentur.
    Ad uerum cogor fletum, dum mesta recordor,
Quod mors Olbertum tulit abbatem michi quartum,
Menbra decens, aptum caput o caput est michi raptum.
Hinc menbris aliis uirtus fuerat specialis,
Affectus grati, letis uel tristibus apti;
Mestis solamen, letis fuerant moderamen;
Cuncta probanda probans, et nomen moribus ornans.
Morum rumorem gratum, ceu thuris odorem,
Hic emittebat, nec se celando latebat.
Nam sic pluris erat, quoniam magis inde placebat.
Hic michi multorum caput est et causa bonorum,
uirque Deo gratus, bona queque parare paratus,
Utque satis cautus, mala queque cauere peritus;
 Singula dispensans, et rem pro tempore pensans,
uiuebat Christo, soluens sua munia mundo.
   Nunquam plus sibi se uoluit, set se magis in se
Continuit, cura semper cohibens moderata,
Et crescens in se, casum non pertulit a se.
uiueret ut iuste, tenuit manus hunc tua, Christe;
Qua sustentatus, per te fuerat tibi gratus.
   Fonte fluens oris, grato moderamine cordis
Norat dicendi tempus, noratque docendi,
Doctis dicendi, non doctos digna docendi,
Inter discentes et dogmata digna docentes
Existens medius, et utrimque satis moderatus,
 Norat persone dare conuenientia cuique.
Quod decuit docuit, dum prudenter bona dixit;
Quod docuit decuit, post dogmata dum bene uixit
O nisi mors raperet, decus hunc et uita deceret;
Heu mors hunc rapuit, que nulli parcere nouit.
Hinc dolor, hinc fletus, hinc mentis me tenet estus.
   uox consolantis cor, cari morte dolentis:
Quod dicis noui, quoniam tecum tua noui
Dicam quod nosti, quoniam mecum mea nosti.
   Peccati penam peccans dedit omnibus Adam,
Et crimen cuncti moriendo luunt prothoplasti;
Stat sua cuique dies; tua pauper stat, tua diues.
Non pauper supplex, non regum cuncta supellex
Hanc redimit sortem, heu non adimit quia mortem.
   Indiciis operum fas est perpendere uerum.
 Horum pleraque monimenta uigent hodieque,
Abbas Olbertus quibus extitit utilis, aptus,
In cunctis rebus, petiit quas publicus usus.
Omnia Christus erat sibi, solus sufficiebat.
Qui sibi danda dabat, quia mens pia danda rogabat
   Dicit prudentem sapientia per Salomonem:
Letificat matrem sibi que genuit sapientem,
Quod probitas nati fit sustentatio matri,
Et decus eximium, non sustentatio tantum.
Gratatur nato mater de se generato,
Si sibi, sique suis, si gloria posteritatis
Existens, dictis clarescat clarior actis
Enituit talis tuus hic merito specialis,
Et tu gaudebas; gaudendum quippe sciebas.
Gaudia sperasti; quem defles mater [781 1Kb] amasti,
 Remque tenens certam, spem spondebas tibi longam;
Sed ruit hec tua spes, quoniam spes non erat hec spes.
Perpetuum mundo nam quid consistit in isto?
Nil mundo certum, nichil omni parte beatum.
Spes commissa Deo, stat in hoc certissima certo.
Abbas Olbertus, felici fine beatus,
Cui bene seruiuit uiuens, illi modo uiuit,
Et mortem nescit, quia cum Christo requiescit.
Mors tulit hunc mundo, longo non abstulit euo,
Quis quantusque fuit, quia posteritas memorabit.
Ergo dolor, fletus cesset tibi, mentis et estus;
Det tibi solamen, det ei requiem Deus. Amen.



DE MATHELINO ABBATE.


 uox consolantis cor, cari morte dolentis:
   Communem sortem uiuens euadere mortem
Quis potuit, seu quis poterit? mors iura tenebit,
Que per prolapsum tenet in mundo prothoplastum.
Ergo per hunc homines quia mors transiuit in omnes,
Cum sint mille modi mortis, mors una timori
Est homini cuique, mortem metuit sibi quisque;
Sed bene quis metuit? Sibi qui metuens bene uiuit.
Huic mors non dolor est, qui finit morte dolores
Mundi, qui nimii cum sint nequeunt numerari;
Cum sint innumeri, prorsus nequeunt superari
 Uniri Christo nisi sit pia sollicitudo.
   Est honor eternus, quem dat caris sibi Christus.
Nunquam deficiet, quia sufficientia fiet
Ex ipso, per eum, per quem sunt omnia rerum.
Abbatem quintum tibi defunctum Mathelinum
Cur fles grex Christi? Letare, quod hunc habuisti
Dispensatorem, non solo nomine patrem
In re communi, qui non sibi commodus uni
uixit auis rara, sed raro munere cara.
Ore, manu gratus fuit, omnibus omnia factus.
Hunc morum grauitas, uite decorauit honestas;
uerus amor Christi, splendor, feruor fuit isti,
Nam sibi feruebat, splendens aliis radiabat,
Suppositus lignis uelut ardet et emicat ignis:
 Et fraternus amor, tanquam radicibus arbor
Fixa bonis, fructum gratum reddebat et aptum.
Istius cura stant que fuerant ruitura,
Rebus in aduersis turris fuerat quasi fortis;
uiuens discrete, curans curanda modeste.
Prefuit iste gradu, set recto profuit actu.
Iustis adniti norat prauisque reniti.
Immitis mitem, sed et impatiens patientem
Mirabatur eum, sibi proponens imitandum.
Dicens dicenda faciensque prior facienda
uitauit culpam, laudem meruit sibi multam.
Panis meroris fuit huic potusque doloris
Carnis claustra pati, differri nec sociari
Christo, cuius amor sibi tunc erat intimus ardor.
 Et terram terre reddens, animam tibi Christe,
Mundo subtractus, letatur pars tua factus,
Hunc uite fragilis si noxa tenet uenialis.
Nam uiciis nemo sine nascitur, est sine nemo.
Christi grex ora, precibus delere labora.
uotis placari uult Christus, uultque rogari;
Est, cum sit iustus, pius; est ignoscere promtus
   Hec sibi dicenti dicit grex talia Christi:
Quod suades faciam, rem iure mones quia iustam.
Umbras culparum tetras princeps tenebrarum
Non huic, non nostris defunctis, ingerat hostis;
Sed sit eis requies, sit lux per secula perpes. Amen.



DE THIETMARO ABBATE.


uos consolantis cor, cari morte dolentis:
    Anceps est mundus, preceps fluitat sibi cursus;
Rebus mundanis miscentur tristia letis,
Succeduntque sibi, quia sic currit rota mundi.
Herens instabili, nullus poterit stabiliri.
Transit cum mundo, qui non bene uiuit in illo.
Qui sequitur Ihesum, felix conregnat in euum.
Et quis eum sequitur? Qui mente sequens imitatur.
In rebus mundi spes est incerta futuri;
Multos ipsa tamen cogit perferre laborem,
Incertum finem, certum prebendo laborem.
   Migrat ab hac uita felix, cui sit uia uita
Christus, quique uiam talem, meruit quoque uitam.
Christe uiam, uitam te promeruit sibi ueram
 Abbas, qui sextus nobis fuerat Thiemarus,
uir simplex, rectus, patiens, humilis, tibi gratus.
Gloria, diuitie, ceu puncto mobilis hore
Permutant dominos, quos uano scemate nudos
Aufert huic mundo mors, non placabilis auro.
Hec homo dum cernit, quid terra cinisque superbit?
Quid cuiuis cupido prodest mundana cupido?
Cur studet ambire, cum reges cernit obire,
Et cum rectores mors abripit inferiores?
Mundum cum linquunt, de mundo sumpta relinquunt
Et mundanarum iam nudi diuitiarum,
Secum sola ferunt bona uel mala que meruerunt.
Sed felix exit, qui dum uixit, bene uixit.
   Iustorum consors, ut penarum foret exsors,
 Per portam uite, Christum, sed non aliunde
Intrans, augmentum pater hic meruit meritorum.
Nempe gregi Christi seruiuit more ministri,
Correxitque pii dans dogmata more magistri,
Se studii formam prebens, uite quoque normam.
Moribus inculti, tali sub uomere culti,
Ornatum morum fructusque dabant animorum;
Iusti qui fuerant, cum iusto proficiebant.
Stringens spiritui se compede spirituali
Se tibi subiecit Ihesu [782 1Kb] carnemque subegit,
Illam spiritui nunquam passus dominari,
Quin potius subdi cogebat et extenuari,
Sic magis imbellem cupiens quam ferre rebellem.
Hec sibi dicenti, dicit grex talia Christi:
 uera refers, paucis perstringens plurima uerbis.
Iusta docens, iniusta cauens, pater hic bona suadens,
Hoc studio creuit, gratus, spernendaque spreuit;
Hic morum meritis ad onus promotus honoris,
Intendens oneri superintendebat honori,
Remque decusque dabat sibi,quod prudenter agebat,
Ut tempus, probitas, res, seu poscebat honestas.
   Iusticie cultor fuit, hinc inimicus et ultor
Peccati pedicam non inueniens inimicam.
Si ferus accedat, sua dampna gemendo recedat.
Hic uiuat melius, fuerat cui uiuere Christus. Amen.



DE LIETHARDO ABBATE.


uox consolantis cor, cari morte dolentis:
   Nulli perpetuus mundanarum datur usus
 Rerum; sunt oneri, que sunt ad tempus honori.
Mundi contemptor, felix mercabitur emptor
Pro gazis mundi, gazas et gaudia celi;
Emptor erit felix, et commutatio felix
Que dabit emptori, quod ei sit semper honori.
Celestis patrie conciuem ciuibus esse,
Mente frui Christo, mundo meritis superato.
   Pistica ceu nardus redolens abbas Liethardus
Septimus accessit, qui nullo turbine cessit,
Quin pastor uerus, prauis ratione seuerus
Esset, mansuetis mansuetus, gratus honestis.
Non honor huic sed onus fuit. exilium quoque mundus.
 uanis non hesit sed Christo gratus adhesit,
Huic herere bonum reputans, sibimet fore summum;
Nec se frustrari, sed sic uiuendo beari.
Et speculum factus, sacros crescebat in actus;
Excellensque gradu, fuit excellentior actu,
   Apte proficiens, apte profectibus addens,
Christum preponens, usu presentia tangens.
Reddebat gratum semper Christo famulatum.
Ad tempus mundum retinens ad corporis usum,
Instanter gratum iustis gradiens iter artum,
Multorum tritum iam per uestigia patrum,
Intuitum mentis direxit despicientis
Mundum cum pompis, Christum solum sitientis,
Atque cibo tali cupientis mentis cibari;
Est non carnalis quoniam, sed spiritualis.
    Temporis accessu, uitii cuiusque recessu
Gratior, et morum cum successu meliorum,
Certans optatam tandem contingere metam,
Esuriit, sitiit, fleuit, sudauit, et alsit,
Totum se gratum Christo prebens holocaustum
Et non mente leui reputans quam sit breuis eui.
Tempore quam paruo maneat mundana propago,
Spe finis mentem firmabat dura ferentem,
Ad Christum finem tendens, sine fine manentem-
Quo consummatus gaudet sine fine beatus,
Quisquis eum uita digne dilexit in ista.
Persistens [783 1Kb] cepto, nulli male cessit inepto,
Moribus et facto certans melioribus apto,
Et redimens tempus, gratos in tempore fructus
Reddebat, studiis addens operam probitatis.
    Hec sibi dicenti dicit grex talia Christi:
uera refert, fateor; uerum non inficiabor,
Dignum commendas ut digno digna rependas,
Hic uerus pastor, Christi sollers imitator,
uerborum parcus, sed honori moribus aptus,
Ut decuit uixit, quia non soli sibi uixit;
Plus aliis de se quam proficuus [784 1Kb] sibi per se,
Prefuit ecclesie, sit cum Christo sine fine. Amen.



DE ANSELMO ABBATE.


uox consolantis cor, cari morte dolentis:
   Nomine signat homo, carnis sibi que sit origo.
Nomen commune, proprium non, sed generale.
Te tibi pandit homo, fragilis similis quoque limo.
Heu uix subsistis, substantia spiritualis,
 Ni corpus uegetet, tibi quam Deus addit et aufert;
Addit uicturo, iubet auferri morituro.
Flos mundi marcet, probitas laudatur et alget,
Laus est non ficta, quam confirmant pia facta [785 1Kb] .
 Clarus diuina, mundi [786 1Kb] quoque philosophia,
Abbas Anselmus, morum probitate probatus,
Extitit octauus nobis, digne memorandus;
uir prudens uerbis et discrete grauitatis,
Et personna decens, ad nomen moribus addens
Esset quod gratum cunctis et suscipiendum.
Interpellatus de re quacunque rogatus,
Esset difficilis nodosaque questio quamuis,
Se percunctanti prorsus non abnuit ulli,
Quin responderet responsaque grata referret,
Nodos prudenter soluens et sufficienter.
Gratus dicendo fuerat, gratusque docendo,
Norat oportune quia dicere congrua cuique.
Cum sollers faceret quod seque suosque deceret,
Noxia uitabat, simul et uitanda docebat,
 Gnarus metiri sua, se, metuensque futuri,
Ut res poscebat, prudens prudenter agebat.
Extitit omnino maior sibi sollicitudo,
Ne mundi cure si [787 1Kb] plus iusto sibi care [788 1Kb]
Essent, tardari posset, nec ei famulari,
Qui curas supplet maioraque munera confert
Quam sperans poscit, si non sperando tepescit.
Spe certus tali, certabat spirituali
Desudans studio famulari sedule Christo.
Non rudis aut operum seu iusticie studiorum,
Sic exercitium simul exercebat eorum,
Esset ut in uoto sibi, nil preponere recto.
Ergo regens mentem, sed non rationis egentem,
Nil non proficuum, nil non temptabat honestum.
Non dubie mentis, certis incerta timentis,
 Quod sponsor uerus dat dilectis sibi Christus,
Cordis deuoti studuit probitate mereri,
Iustos mirari iustosque studens imitari,
Actu consimili certabat eis sociari,
Omnia mundana reputans uirtute minora
Mentis, nature que mundiciam tenet in se.
Hanc sectabatur, per eam quia Christus aditur,
Et memor ipse sui, memor et [789 1Kb] super omnia Christi
Se sibi non tanti fecit, Christum sibi quanti.
Huic se committens et mente fideliter herens,
Mundo defunctus, uiuat iustis sociatus.
Hec merces operum sit ei sine fine bonorum,
Hec mundanorum requies finisque laborum.
 Fratres, que turbet uos iam querimonia, cesset;
Omnipotens sit spes, sit uobis anchora, sit res,
Omnia sit uobis, et multiplicans bona uobis,
Addat rectores fratresque bonis meliores. Amen.





DE COMBUSTIONE MONASTERII GEMBLACENSIS


AUCTORE GUIBERTO 

 Expediam [790 1Kb] paucis, si tamen pre dolore sufficiam, lachrimabilem causam gemitus et tristitie  circumuallantis me, hoc est miserabilem ruinam et destructionem ecclesie nostre, in qua fere usque  ad mortem periclitatus sum. Oppidum nostrum in confinio Louaniensis ducatus et Namurcensis comitatus situm esse dinoscitur, quod ei sepius factum est in laqueum et euersionem et scandalum, et ad insidias sanctificationi, et in diabolum malum. Orta itaque nuper simultate inter ducem  et comitem  [an. 1185], comes idem improuise illud cum exercitu suo circumdedit, et immisso igne in munita, id est [791 1Kb] foris uallum et murum offendit, penitus depopulatus est. Cum uero nichil tale uereretur, flabris uentorum, qui uehementissimi insurgebant, subuehentibus, fauille flammantes per cuncta oppidi interiora disperse sunt, et ita totum simul et oppidum et monasterium feruentissimo incendio consumptum est, ut in oppido nulla domus  preter duas humilimas, recenti humo obductas, et in claustro ne una quidem officina inusta remaneret. In qua exustione cum missam matutinalem ad altare minus cantarem, nolens aliquid imperfectum relinquere, tardius pene quam debui ad tutelam me contuli. Nam sacris exustis uestibus, cum pre ignibus late iam omnia uastantibus, foras erumpere non possem, in uicinius, quod patebat, sacrarium ingressus, quatuor ibidem e fratribus meis merentes et anxios inueni. Quo in loco preter spem undique uallantibus nos flammis, fumo et calore ita exestuauimus et suffocati sumus, ut duo ex his grauiter lederentur sed euaderent, ego et alii duo angustiati, terre sine spiritu instar mortuorum usque ad uesperum decubaremus. Sed me per auxilium  Dei et sancti patroni nostri Guiberti superstite, iidem duo socii martyrii mei post paucos dies rebus humanis excesserunt. Sed, sicut scriptum est in prophetis, auditus auditui, contritio contritioni, et terror terrori superueniet , et residuum locuste comedet brucus , nono combustionis die predictus comes Namurcensis, ascito sibi comite Hanoniensi, nepote suo ex sorore, denuo multitudine graui oppidum circumdedit et quibusdam in locis dirutis muris intrauit utriusque exercitus, et ubique liberrime discurrens,---omnes quippe imparatos et nichil horum aliquatenus metuentes inuenerat---uniuersa quecunque superfuerant diripuit. In qua direptione nichil nobis, nichil burgensibus  uel populo terre, qui inibi sua conuexerat, relictum est. Animalia queque et altilia domestica aut cremata, aut ab hostibus abducta; nullus sacris uel altaribus honor impensus est, adeo ut in medio presbyterio coram principali altari, et per tota utriusque ecclesie spatia, et pedestri et equestri certamine  congredientibus hinc nostris, hinc aduersariis, multi interficerentur, monachi ipsi et sacerdotes discuterentur et spoliarentur. Nullus fratrum prorsus indempnis euasit. Horreo referens; unus letali telo per latera adacto continuo oppetiit, alius ita nudus ab eis relictus est, sicut eum natura ab utero matris in lucem produxit. Sed quid queror de ceteris? Ipsi abbati cum reliqua ueste et caligas detraxissent, nisi a quodam sibi noto uix excussus, per horrentis noctis tenebras nudus et soliuagus diffugisset. Et ut cepta prosequar, nulla in direptione predicta uel femineo sexui penitus reuerentia, quin et ipse mulieres nude dimitterentur, nulla omnino lactentibus misericordia exhibita est; sed et matres uestibus exute, et filii ab uberibus matrum distracti,  contra nature iura cum maxima parte burgensium in captiuitatem traducti sunt. Itaque hostes spoliis nostris ditati, et ad propria cum triumpho et tripudio reuersi, leti pro uictoria super miseriis nostris plaudunt hodie, dicentes, quod uix in qualibet ampla ciuitate tantas se sperarent inuenturos diuitias, quante apud nos inuente sunt. In hac quoque destructione peius mihi aliquid contigit quam in conflagratione, quoniam et capella, id est apparatus misse, quem honestissimum habebam, et reliquie, quas super aurum et topazion diligebam, sed et desiderabile oculorum meorum, id est beati Martini uita, in cuius rithmica descriptione aliquantum [792 1Kb] desudaueram, et quicquid librorum ab ineunte etate confeceram, uestes quoque omnes preter eas  quibus indutus eram, et ut breui multa colligam, cum propter infirmitatem alias quietis gratia euectus essem, omnia mea ab hostibus sublata sunt [793 1Kb] .

Nunc cum ceteris tante miserie sociis sub diuo [794 1Kb] in parietinis instar nicticoracis [795 1Kb] sine tecto gemens sedeo et fleo, quoniam uersus est in luctum chorus noster. In maiori ecclesia, utpote homicidiis profanata, nec legitur, nec cantatur, sed in cripta quadam utcunque diuinum explemus officium, Grauabat me quoque uehementius, quin [796 1Kb] et plurimos mecum inclementia celi et inequalitas eris nunc estu, nunc frigore, nunc ymbribus seuis et crebris, tam die quam nocte diuersis modis nos affligentibus [797 1Kb] , cum nulla domorum, quibus ab his protegamur  [798 1Kb] , igne cremata tecta superessent. Angebar nichilo minus maxime, quod maius altare apostolorum Petri et Pauli solennitate missarum carebat a die incensionis templi usque ad introitum meum in abbatiam, nemine super illud audente diuina celebrare, eo quod camera testudinis superuolute,  ligatura cementi propter imbrium infusionem penitus destituta, ruinam suam et mortem subtus incedentium minari uideretur. Hinc etiam non minimum affligor, quod deambulatoria totius claustri pene omnia, nullum nisi solius celi tectum habentia, toto brumali tempore limo et ceno plena, possessoribus suis intrandi, sedendi uel quiescendi oportunitatem nullam prebent. Denique seculares quidam filii Belial, armis iniustitie utentes, et nos persequentes, nostra quoque inuadentes et sibi usurpare conantes, ecclesiam impugnabant. Pro cuius bonis tuendis, ut nobis semper moris est, superno fulti presidio, non uiribus sed precibus, non iurgiis sed sanis nos armantes consiliis, eque illis resistimus. Sed quid de externorum uel inferiorum  persecutorum inquietatione conqueror? Quum ipse  summe [799 1Kb] potestates et principes nostri, hi scilicet qui nos ab illorum infestatione ubique et indesinenter tueri ex debito tenebantur, Albertum de Cuch [800 1Kb] dico episcopum nostrum, et Mathildem ducissam Louaniensem, dum uiro suo Iherosolimis peregrinante , sola dominaretur in terra, episcopus terram quandam diu ab ecclesia possessam, uterque autem duarum personatus ecclesiarum que nostre sunt ab alio Alberto, fratre ducis, ad restructionem claustri nostri, pro guerra patris eius combusti, nobis dudum collatos, auferre summa ui temptantes, tantis nos damnis et cladibus affecerunt, ut, cum ipsi magnis eque cladibus ante mortem confecti, iam exspirauerint  , damna ipsa que nobis intulerunt, longo nos fatigantes incommodo,  per singulos annos adhuc respirent [801 1Kb] .





uITA WICBERTI



INCIPIUNT CAPITULA IN uITA SANCTI GUICBERTI.

    1. De generositate parentum sancti Guicberti.
    2. Quod per gradus etatum gradus uirtutum ascenderit
    3. Quod seculo renuntians, cingulum militie deposuit.
    4. Quod fundum proprietatis sue Gemmelaus Deo et sancto Petro ad fundandum cenobium delegauit.
    5. Quod Gisila auia ipsius ei ad hoc amminiculata est.
    6. Quod Erluinus ex canonico monachus familiaritate sua eum ad bonum magis incitauit.
    7. Quod etiam sibi abrenuntians, monachicam uitam appetiit.
    8. De nobilitate et religione Gorziensis monasterii, et quod ibi monachus factus sit.
    9. [802 1Kb] Quod Gemmelacenses fratres ad exemplar Gorziensium instituit.
    10. Quod Erluinum Gemmelacensi cenobio abbatem prefecit.
    11. Quod Otto imperator maliloquorum maliuolentia reiecta, Gemmelacense cenobium auctoritate imperiali muniuit, eique in omnibus immunitatem attribuit
    12. Quod cartam de rebus ecclesie conscriptam primo imperiali deinde apostolice sedis auctoritate legaliter roborauit.
    13. Quod Heribrandus maritus Reinuidis sororis sancti Guicberti Gemmelacense cenobium usurpauit, eiusque iniustitiam sanctus uir ad tempus mitigauit.
    14. [803 1Kb] Quod de gente Ungarorum multos ad Christum conuertit
    15. Quod ad fraterne karitatis collegium multos undecunque animauit.
    16. [804 1Kb] Quod post ad cenobium Gorziense regressus est.
    17. [804 1Kb] De obitu ipsius.
    18. Quod corpus ipsius Gemmelaus relatum est.
    19. [804 1Kb] Quid Erluinus abbas in epistola sua de eo scripsit.





INCIPIT uITA SANCTI GUICBERTI [805 1Kb]


EX [806 1Kb] LAICO MONACHI FUNDATORIS GEMMELACENSIS CeNOBII

 CAPITULUM 1. Insignis pater Wicbertus, in pago Darnuensi [807 1Kb] feliciter natus, hominibus illius temporis  ad exemplum creditur esse datus. Cuius auum Rodingum [808 1Kb] et auiam Gislam, patrem quoque Lietoldum  et matrem Osburgam, omnes qui huius antiquitatis retinent notitiam, fatentur longam antique nobilitatis [809 1Kb] traxisse lineam. Porro mater eius Osburga abutens [810 1Kb] apostolica indulgentia qua dicitur: Melius est nubere quam uri , post mortem prioris [811 1Kb] mariti Lietoldi de quo susceperat domnum Wicbertum et Renuidem eius germanam, dum gaudens poligamia, secundi, tertii, et etiam quarti mariti non refutat copulam, ex multis maritis prolem genuit numerosam, Hellinum scilicet, Oilbaldum [812 1Kb] , Raginardum, Dodam, preter eos quorum nomina oblitterauit obliuio. Quorum longe lateque pullulante prosapia, se pene totam repleri et nobilitari gaudet Lotharingia. Siquidem ex prosapie numerositate accrescebat potestatis eminentia;  ex possessionum multiplicitate rerum affluebat opulentia, per quas cumulari [813 1Kb] et prouehi solet mundane nobilitatis potentia. Hoc tamen in seruo Dei nullus ducat satis predicabile, cum secundum dominicam uocem non in abundantia cuiusquam uita eius [814 1Kb] est ex his que possidet , et secundum apostolum, non est personarum acceptio apud Deum . Sed hoc in eo nimis debet esse commendabile, quia cum ueritas dicat: Facilius est camelum per foramen acus transire quam diuitem in regnum celorum intrare , hic tanquam gibbi sarcina super excrescenti terrene nobilitatis et facultatis deposito tumore, hoc hominum impossibile per pronam animi uoluntatem redegit ad possibile.

 2. [815 1Kb] Hic ergo iustus plantatus et fidei firmitate radicatus in domo Domini, iam inde a teneris annis flores uirtutum emittere cepit in atriis domus Dei nostri; eminens ut palma altitudine nobilitatis, utque cedrus Libani multiplicandus suaueolenti ubertate sanctitatis. At postquam de floribus bone eius indolis pulchritudo et suauis odor pietatis se longe lateque effudit, et tempore primi [816 1Kb] Heinrici gloriosi et uictoriosi regis in fructuum gemmas erupit, tandem circa tempora Ottonis primi quasi oliua fructifera in domo Domini ubertim maturescere cepit. Qualis autem per prima etatis incrementa eius uita fuerit, non est discutiendum nobis [817 1Kb] . Nam superfluo de arbore queritur qualis sit radix eius que  latet humo obruta, cum ex solo sapore fructus cognoscatur arboris natura. ueritatis etiam [818 1Kb] uoce dicitur: Unaqueque arbor ex fructu suo cognoscitur. Non enim de spinis colligunt ficus, neque de rubo uindemiant uuam . Hec ergo arbor in agro Domini plantata, nec spina nec rubus fuit, de qua nulla punctionis asperitas, nulla amaritudinis acerbitas processit, sed tanta dulcedo fructus effluxit, ut prouentus eius etiam nunc in ecclesia Dei fructificet.  Siquidem fratribus eius de carnalis posteritatis prouentu cogitantibus, solus sancte memorie Wicbertus [819 1Kb] spiritualis generationis heredes suspirabat; bene monitus ab apostolo: Qui sine uxore est cogitat que Domini sunt, quomodo placeat Deo . Ideo de patrimonio suo non quesiuit carnalis copule sponsam dotare, sed matrem suam ecclesiam unico affectu ditare, que sibi non fratres breui uicturos aleret immo celestis filiationis prolem nunquam morituram augeret, quam nec cum dolore pareret, nec cum dolore amitteret, sed que cum eternali gaudio filio Dei cohereditaret. Militabat interim mundo specietenus, sed quantum patiebatur huius negotii usus, a militie uitiis erat extraneus. Et ne curram per singula uitiorum genera a quibus Deo auxiliante  destitit, aut per singula uirtutum officia quibus diligenter institit: hoc in eo egregie preter cetera laudabile fuit, quod cum huius generis hominibus familiare sit res alienas et maxime pauperum et ecclesiarum Dei insolenter rapere, hic profecto nesciuit aliena uiolenter diripere, qui sua tam hilariter pauperibus et ecclesiis Christi nouit distribuere.

3. Postquam ergo diu sub clamide militaris habitus latuit, quia lucerna sub modio posita diutius latere non debuit, nodum et impedimentum diuini seruitii a se quantotius dissoluit, et milicie secularis cingulum deposuit. Ita mundi ueteranus terrene militie rude donatus, cepit esse nouus Christi tyrunculus, et longeuus mundi seruus per uindictam diuine libertatis factus suus, effectus est Dei libertus.  Igitur post multiformes spaciose uie amfractus ad angustam uite portam directus, ut cantaret nudus uiator coram huius mundi latronibus, deliberauit etiam a cunctis nociue possessionis se expedire oneribus. Ne enim post plenam legalium preceptorum obseruantiam cumulo sue perfectionis deesset illud unum dominice sententie: uade et uende omnia que habes et da pauperibus et ueni sequere me, et habebis thesaurum in celo : hic omnia sua non quidem uendidit, sed fideli debitori Christo ad usuram commodare studuit, gaudens quod eius fenerator existeret, de quo non dubitet quin fideliter sibi usuram [820 1Kb] solueret. Ut enim esset unus illorum de quibus apostolus dicit: tanquam nichil habentes  et omnia possidentes , uolebat sua habere, et non habere. Habere bene dispensando, non habere auare conseruando. Fidelis namque et prudens seruus constitutus a Domino super familiam suam, tam prouide et lucrose sategit locare peculii sui summam, ut cum nichil sibi de summa decresceret, de mercede tamen fenoris sumptus eximeret, unde conseruis suis in tempore tritici mensuram erogaret. Quid enim lucrosius fideli echonomo  quam sua in seruis Domini profundere, que ipse Dominus in se ipsum gratanter dignetur refundere? Preterea et alio dominice uocis hortatu incitabatur, ut et alios [821 1Kb] exemplo et auxilio ad bene agendum illiceret, dum non neglegenter dictum a Domino recoleret: Qui recipit prophetam uel iustum in nomine prophete uel iusti, mercedem prophete uel iusti accipit , et illud Danihelis: Qui ad iustitiam erudiunt multos, fulgebunt quasi stelle in perpetuas eternitates . Unde ut mercedem iustitie multorum acciperet, non satis esse uisum est sibi si ipse solus ad iustitiam tenderet, nisi et alios secum currere suo exemplo et hortatu moneret, et ipse causa salutis multorum fieret, et duplicem coronam remunerationis acciperet.

 4. Hic fratrum amator qui ex alto cordis suspirio ad Deum clamare poterat cum Isaia: A facie tua Domine concepimus et quasi parturiuimus et peperimus, spiritum salutis tue fecimus in terra ---quod cogitando conceperat et quasi longo deliberationis estu parturiuerat, piam animi peperit beniuolentiam, per quam Deo filios salutis faceret super terram. De proprietate siquidem hereditatis sue fundum Gemmelaus dictum delegit, et Deo et apostolorum principi Petro sanctoque Exuperio martyri glorioso ad construendum in eorum honore monasterium deuotissime delegauit. Hic tabernacula dilecta Deo et delectabilia hominibus construens Domino uirtutum, ut passer humilitatis uolatu directus, inuenit sibi domum, et ut turtur zelo  castitatis et gemitu compunctionis animatus posuit sibi nidum, ubi reponeret pullos suos , sub alis matris ecclesie confouendos. Ibi monachorum collecta caterua, per eorum obsequium disponebat immolare Deo laudis sacrificia, et reddere Altissimo uota sua, qui seminantes ei spiritualia, sua meterent carnalia. Hos ad rectam morum informari uolens regulam, ad apostolice uite dirigi fecit lineam, per quam in initio fidei fundatam primitiuam compererat ecclesiam. In quibus illud precipuum erat, ut nulla eis propria, sed omnia essent communia, ut quorum conuersatio iam erat in celis, angelicam quodammodo uitam degerent in terris. Porro ipse ad eorum tanquam ad apostolorum pedes ponens omnia que habebat, ut usibus eorum  ad omnem sufficientiam necessaria suppeterent, sollicita paternitate disponebat. Unde legali traditione tradidit eis uillam superius nominatam. Gemmelaus et omnia ad eandem appendentia, et alia multa undecunque in partem uel sortem suam iure hereditatis cedentia [822 1Kb] .

5. Ad hoc opus felici auspicio inceptum animabatur non solum diuinitatis gratia, sed etiam nobilissime et christianissime auie sue Gisle pia coniuentia, que dulcissimum nepotem suum uidens  uiam ueritatis insistere, collaborabat magnopere, ut amoto omni impedimento a cepto pietatis itinere, uiam mandatorum Dei dilatato corde posset currere. Quia enim non ut Esau pilosus uenationum uanis aut nociuis exercitiis inseruiebat, sed ut lenis Iacob domi habitans simplicitati et innocentie studebat, totam se in eius dilectionem transfuderat. Quippe quem exemplo fidelis Abrahe de terra et de [823 1Kb] cognatione sua iam dudum animo exisse cognouerat, ei terram repromissionis competere credebat, nec eum uolebat suo destituere subsidio, quem perpendebat per omnia dirigi diuino auxilio. Ideo salubri reperto consilio, omnes res hereditatis sue quas sibi uir suus Rodingus dotis gratia impenderat, uel quas ipsi pari equitatis industria addiderant [824 1Kb] patrimonio  suo, ad presidium Deo placite constructionis contulit legaliter carissimo nepoti suo.

6. Ad hec omnia non parum solatii diuinitas fideli suo Wicberto contulerat, quod in his omnibus doctorem et patronum quemdam uenerabilem uirum Erluinum nomine preuiderat, qui et ipse canonicam qua uiuebat regulam, ad monachicam uitam conuerterat. Is pio patrono nostro in omnibus utilium rerum consiliis exequendis, in ecclesia edificanda et officinis claustri construendis, in fratribus ad ouile Dei conuocandis et regendis, aderat adiutor oportunus et unanimis [825 1Kb] .

7. Alii ad perfectionis culmen tendenti sufficere uideretur a malo declinasse, mundi pompis abrenuntiasse, sua omnia pauperibus erogasse. At domnus  Wicbertus que retro sunt oblitus, in anteriora se extendere nitebatur, semetipsum arguens imperfectionis, nisi argumento dominice manus ad unguem expoliretur. Audiens nempe Dominum dicentem: Si quis uult uenire ad me, abneget semetipsum et tollat crucem suam et sequatur me , totum hoc dominicum imperium traxit ad se, et [826 1Kb] abnegans [827 1Kb] semetipsum tulit crucem mortificationis Iesu in corpore suo, castigans corpus suum et in seruitutem redigens, ne forte aliis predicans ipse reprobus inueniretur. Tulit crucem etiam fraterne compassionis, quando erutus de cribro diabolice temptationis, ipse aliquando conuersus confirmabat fratres suos, pro quibus ipse Christus biberat  [828 1Kb] calicem passionis. Igitur arrepto rationis clauo, post rerum suarum iacturam nudus enauit [829 1Kb] de mundi huius naufragio, et tandem potitus monachice quietis portu [830 1Kb] anchoram stabilitatis de alto pectoris sui iecit in claustralis [831 1Kb] uite profundo. uidebat enim quod nusquam alibi tutius perfugium esset fugienti a mundi periculo, cum in claustris monasterii [832 1Kb] heremi non desit solitudo, et si quem aliquo modo diabolice incursionis titillet inquietudo, presto adsit promta fraterne consolationis fortitudo. uidebat etiam quod non altius posset  ascendere, si posset illum religionis gradum attingere, ad quem omni quidem ordini ecclesiastico omnique terrene potestati liceat accedere, a quo nulli omnino nulla omnino [833 1Kb] occasione liceat impune recedere. Preterea uir prudens ante et retro oculatus, nichil temere et improuide sibi agendum esse attendebat diligentius. Ut enim athleta stadium ingressus sollicite qualitatem loci circumspicit, ne quod offendiculum sibi pugnanti uel currenti obsit, ita et hic noster athleta oportunitatem et qualitatem loci ubi propositum suum secure exequeretur caute dispexit, scilicet ubi nec indulgeret sibi disciplina remissior, nec pro intuitu note nobilitatis male blandiretur sibi honorificentia impensior. Timebat enim ne sibi diceretur a Domino: Utinam calidus esses  aut frigidus! sed quia lepidus es, incipiam te euomere ex ore meo . Timebat etiam, ne, sicut ille qui contra flantem uentum flores portat, etiam ipse inanitate [834 1Kb] elationis inflatus, collectos uirtutum flores perderet, et quasi pulueris squalore feditate apostasie sorderet et cecutiret.

8. Denique columba Christi nolens diutius inuolui mundanis fluctuationibus, dum non inueniret ubi requiesceret pes eius, adiit archam paratam a Deo multorum saluti, scilicet claustrum Gorziensis cenobii. Id cenobium olim uir magni nominis Pippini [835 1Kb] regis ex sorore nepos Crodegandus Mettensis episcopus construxit, et ad eternum sanctitatis sue monimentum [836 1Kb] opibus ditauit, et quod maius  est religionis gratia decorauit . Sed processu temporis crebrescente bellorum malicia, et per hec crudescente malorum miseria, et quia leges silent inter arma, ideo inualescente quaqua terrarum iniustitia, etiam ibi per notam temporis et prelatorum incuriam discipline regularis cepit emolliri censura. Et hec celestis ire permissio tandiu permansit, donec tandem diuine miserationis oculus super inhabitantes terram prospexit; qui et infidelitatis tenebras amouit, et lucem ueritatis reuocauit. Ad hoc inter primos a Deo missus est Adelbero, primus huius nominis Mettensis episcopus, qui nobilium christianissimus et christianorum nobilissimus---erat quippe frater Fritherici ducis---in hoc primum sui regiminis dedit exercitium, ut  et seculari potentia et episcopali censura exturbaret a sua diocesi inreligiositatis uicium. Huius bone intentionis oculum intendens primum super monasticam disciplinam, elaborabat eam ad apostolice uite redigere normam. Et incipiens a Gorzia que ceteris monasteriis erat prestantior in sua parrochia, ubi institute religionis uix ipsa apparebant uestigia, non prius destitit, quam monachice uite professores a seculi uanitate retractos recte uie reddidit, et ante omnia radicem malorum et malam monachorum nouercam, scilicet proprietatum concupiscentiam, mucrone pastorali extinxit, et qui in seculi competis  patebant luporum morsibus dominico ouili inclusit . Collaborabat sibi ad hoc pius Gorziensis abbas Agenoldus, restaurande sancte religionis adiutor oportunus. Itaque extirpatis nociuis radicibus de dominici horti areola, Adelberone episcopo plantante, Agenoldo rigante, Deo autem incrementum dante, crescebant solito uberius uirtutum plantaria. Quicunque ergo abrenuntiantes seculo suaue Christi iugum tollere uolebant, quam mites et humiles corde exemplo Christi esse deberent, hic ediscebant. Quicunque ex militari habitu in timore Domini fortitudinem suam mutabant, hic quasi in campo diuini tyrocinii experimentum sui capiebant. Quicunque ex clericali sorte ad altiorem humilitatis gradum optabant ascendere,  hic cum Iacob non in somnis sed reuera scalam celos attingentem merebantur uidere, per quam angelos ascendentes et descendentes possent uidere . Cum ergo hic tantus sancte religionis feruor tam longe et tam late caloris sui diffunderet flammas, hic ad disciplinam Domini omnis confluebat nobilitas, omnis dignitas, omnis sine personarum discretione professio concurrebat et etas. Nec quisquam uel initium conuersionis se credebat arripuisse, cui non contigerat Gorziensi regula initiatum esse. Hic inueniebatur lac quod paruulus sugeret [837 1Kb] , hic solidus panis quem perfectus manderet, et aliquando quasi nutrix in corpus suum traiiceret, ut et alios rudes uel infirmos inde pasceret. Inter eos hic noster patronus Wicbertus [838 1Kb] non ultime nobilitatis, immo  non ultime humilitatis et sanctitatis spiritu Dei agente est adductus, ut qui iam dudum renuntiauerat suis omnibus, hic etiam sibimetipsi renuntiaret, ut Christo perfectius adhereret. Se ipsum ergo et omnes quos Christo lucrifecerat uenerandi patris Agenoldi committens manibus, adherebat ei studiosius, et ab ore eius pendebat intentius, utpote qui ex doctrina eius non solus pasci habebat, sed et micas ex ea collectis per se Christi pauperibus ferre satagebat. Et ut id ad quod uenerat diligentius exequeretur, singulorum gratias sollerter contemplabatur, et aliquid inde ad se ipsum traiicere nitebatur. Erudiebatur illius patientia, accendebatur istius orandi instantia, alterius delectabatur obedientia. Istius humilitatem, illius imitabatur sobrietatem. In  hoc actiue uite laborem, in illo contemplationis mirabatur ardorem. Fiebat perinde [839 1Kb] miro modo, ut dum ipse de singulorum uirtutibus aliquid decerpit quod sibi sit pro exemplo, ipse solus omnibus esset exemplo. Ut enim secundum Salomonis prouerbium, ferrum ferro acuitur, ita alter ab altero ad bene agendum exacuebatur, et ut homo confundit faciem amici sui , ita et eos pia fraterne emulationis mouebat confusio, nisi alter alterum quiret imitari.

9. 1. . . . . . . . . . . . . . [840 1Kb] .

 10 [841 1Kb] . Ipse ergo qui mundi renuntiauerat uanitatibus, timens ne iterum eius illiceretur uoluptatibus, dum sub obtentu disponendarum ecclesiasticarum rerum adhuc ei deseruiret specietenus, ad hoc etiam timens [842 1Kb] illud apostolicum [843 1Kb] doctorem non debere esse neophitum, ne elatus incidat in iudicium diaboli , induxit in animum uenienti morbo quantotius occurrendum. uenerabilem cuius supra meminimus Erluinum, uirum Deo placitum, hominibus acceptum, in gimnasio sancte religionis laudabiliter exercitum, lucrandis Deo animabus intentissimum, amicitiis principum terre et maiorum ecclesie gloriosum, exequendis rebus ecclesiasticis per omnia idoneum, hunc talem uirum utpote patrem et intimum suum conuenit amicabiliter, in  eum se reiicit [844 1Kb] quam familiariter, in eo quasi in reclinatorio anime sue totus incumbit [845 1Kb] fiducialiter. Ei ex ordine uelle suum aperiens, ei se ipsum magis quam sibi credens, communicato cum fratribus consilio eum abbatem sibi deligit, et fidelibus Christi annitentibus dominico ouili prefici facit. Ille tanquam bonus pater familias doctus de thesauro suo proferre noua et uetera, sciens sic adimpleri legem Christi si alter alterius portet onera, supposuit humiliter humerum ad suscipiendum onus, satis quidem graue, sed Deo sibi cooperante portabile, animatus illo prouerbio quod per Sapientiam dicitur: Frater qui a fratre adiuuatur quasi ciuitas que non expugnatur . Ita uir sanctus Wicbertus strenuo cooperatori suo Erluino Marthe  ministerio delegato, ipse cum Maria sedens ad pedes Domini pro audiendo ipsius uerbo, elegit optimam partem que non auferretur ab eo. Nam ad aluearium monachorum, scilicet Gorziam regressus, ieiuniis, uigiliis et orationibus intentus, contemplationis uirtuti uacabat liberius

11 [846 1Kb] . Iam in laude Dei nouella plantatio fructificauerat, iam agricola preciosum fructum terre expectans patienter ferebat, quia temporaneum et serotinum se accepturum non diffidebat. Iam crescebat Christi gloria, iam illorum per quos benedicebatur nomen Domini multiplicabatur gratia, quando de Gemmelaus nouelle scilicet constructionis cenobio boni odoris longe lateque exibat fragrantia, quod ibi sancte religionis feruente flamma, et iusti de uirtute  in uirtutem in dies proficiebant, et iniusti ab erroris tortitudine conuersi iam in directum ibant. Ex hac boni odoris suauitate repleta erat tota domus ecclesie, et attigerat iam ipsa culmina imperialis aule, ubi cunctis palatinis in ore erat pia nobilissimi uiri Wicberti ad Deum conuersio, et de eius conuersione  non minima in tota Dei ecclesia edificatio, quod eius exemplo multi renuntiantes seculo, sancte religionis se subiiciebant proposito. Sed inuidia ubi desit, que nec in paradiso deliciarum nec in ipso quoque celo defuit? Quidam qui bona fidelis Christi Wicberti obliquo oculo limabant, aures cesaris aduersus eum appellant, et inuidiose ei derogantes, contra rem publicam eum egisse accusant, qui Gemmelaus regalem fiscum maioribus ipsius munificentia imperiali loco beneficii attributum, in partem proprietatis sue usurpauerit, et iniussu regis fundato ibi cenobio, in sortem ecclesiastici iuris iniuste transfuderit, quod fieri nullo modo lex publica sinit. Pius constructor et sanctus prouisor loci nostri ad causam dicendam edicto regis ad curiam inuitantur  [847 1Kb] , causa proponitur, de iniustitia expostulatur, in deliberanda sententia alius alii uarie assentitur. Discipuli euangelii a Domino docti [848 1Kb] . Cum stabitis ante reges et presides nolite cogitare qualiter aut quid loquamini; dabitur enim uobis in illa hora quid loquamini ---non sophisticam querunt argumentationem, sed simplicitatis christiane pretendunt humilitatem. Scientes enim quia periculosum est contra torrentem brachia tendere, nec ignorantes sententiam apostoli: Qui potestati resistit, resistit Dei ordinationi , pedibus imperatoris se humiliter prouoluunt, et ne in se et in pauperes Christi terrena sua potentia abutatur suppliciter exposcunt; dicentes gaudendum esse maiestati imperatorie, quod temporibus imperii sui  diuina miseratio ostium misericordie sue uoluerit patefacere, dum tales aliquot uiros dignatur mundo transmittere, qui digni sint exaudiri orantes pro statu rei publice; posse imperatorem de alieno fundamento laudem mereri, si ab aliis in honorem Dei constructa loca, sua regali potentia uelit tueri; alieno labori eum posse participare, si res ab aliis Deo iure hereditario legatas dignetur auctoritate imperialis manus corroborare; dignum esse ut apud imperatoriam censuram plus ualeat Deo placita ueritatis equitas, quam susurronum et bilinguium calliditas, uel adulantium dolositas, de quibus Sapientia dicit: Susurro et bilinguis maledictus, multos turbauit pacem habentes, et lingua tertia , que lingua adulantium intelligitur multos commouit.  Hec et alia in hunc modum locuti, a bona spe quam in Deo habebant non sunt frustrati, illud Sapientis dictum esse uerum experti: Beatus qui loquitur in auribus sapientis. Pius enim rex Otto, uere ad restaurandam rem publicam et reparandam Dei ecclesiam directus a Deo, his salutis monitis  aurem aduertit gratanter, et petitionem fidelium Christi accepit dignanter. Annuit enim communi palatinorum consilio, et regali censuit edicto, ut rata et inconuulsa permaneret nouella Gemmelacensis cenobii constructio, et quicquid illi ecclesie ab ipso domno Wicberto uel etiam aliorum uenerabilium uirorum largitione fuerat concessum, ut nullus infidelium uel aliquis heredum eius iufringere audeat omnino est interdictum. Insuper permissa est eis potestas aduocatum et regularem abbatem cum imperio regis eligendi, castellum construendi, mercatum, percussuram monete, matheriam faciendi. Ipse locus ab omni omnium seruitio immunis est redditus, in ciuitate, in castello, in uilla, super aquas, in pontibus, in omnibus imperii sui locis ab  omni theloneo et tributo est absolutus, sub [849 1Kb] solo regie defensionis munimine subiectus [850 1Kb] .

12. Omnis res iam composita uidebatur, omnia iam in tuto esse credebantur, nichil ex aliqua parte metuebatur. De rebus ecclesie traditis et de libertate ipsius loci carta conscripta, imperiali edicto erat confirmata, et anuli imperialis impressione auctorizata. Que auctorizatio facta est sollemniter Leodii, 12 Kal. Octobris, anno dominice incarnationis 946, indictione 4, regni domni Ottonis I, anno 11, cathedram Traiectensis ecclesie regente Uhogone. Ad hanc confirmationem imperialis potestatis accessit etiam apostolice sedis auctoritas, dum a Benedicto septimo huius nominis papa decretum est, ut rata esset in perpetuum Gemmelacensis cepobii  prerogata immunitas. Decretum est etiam, ut de alio monasterio ibi abbas non constituatur, sed ipsi serui Dei secundum sancti Benedicti regulam uiuentes ex sua propria congregatione abbatem eligendi potestatem habeant, et ut abbas ipse priuilegiis sedis apostolice infulis decoretur, et ut ipsum monasterium sub iuris dicione sancte Romane [851 1Kb] apostolice sedis constitutum, nullius alterius ecclesie iuris dicionibus submittatur; interminando ex auctoritate beati Petri apostolorum principis, sub diuini obtestatione iudicii ac ualidis anathematis interdictionibus, ut nulla aliquando uel parua uel magna persona aliquid de rebus uel possessionibus ad idem monasterium pertinentibus auferre uel alienare presumat.  Hoc scriptum per manum Bonefacii notarii regionarii atque scriniarii sancte Romane ecclesie, datum est 8 Kal. Aprilis per manus Stephani episcopi ac bibliothecarii sancte sedis apostolice, anno pontificatus domni Benedicti uII pape nono, imperante Ottone a Deo coronato magno ac pacifico imperatore, anno 16, qui est annus Domini 953.

13. Ita aliquandiu arridente sereno celo prosperitatis, derepente inhorruit inopina immissio diabolice tempestatis. Siquidem Heribrandus de uico Mainwolt [852 1Kb] , qui inter nobiles Bratuspantium [853 1Kb]  genere et diuitiis eminebat, cuius nobilitatem alia nobilitas augebat---ei quippe Reinuidis germana nobilissimi senioris nostri Wicberti nubserat---hic iniustitie gladio accinctus, cupiditatis armis confisus, clamat Gemmelacensem fiscum hereditaria lege ex matrimonio uxoris sue Renuidis [854 1Kb] sibi competere, affinem suum Wicbertum non legaliter egisse, qui sub optentu religionis uxorem suam, germanam scilicet illius, uoluerit iniuste exheredare. Contempta ergo imperialis curie auctoritate, contempto apostolice censure anathemate, iunctis sibi complicibus sue iniustitie, non timet abbatiam insolenter inuadere, et substantiam fratrum uiolenter diripere. In officinis claustri equi stabulantur, per loca monachice solitudini competentia seculares  persone inlicite uagantur; fratres per latibula sanctuarii quomodocunque sese tutantur, et in tante tribulationis articulo subsidium diuine pietatis prestolantur. uidebatur nempe [855 1Kb] maleuolis implende iniustitie oportunum esse tempus, quia [856 1Kb] ipse sanctus uir Wicbertus mundo iam mortuus, et ab eis longe remotus, excusserat se a cunctis ratiociniis mundani tumultus; porro abbas Erluinus recens oculis priuatus, restaurandis rebus perditis putabatur esse minus idoneus. Hic sinister rumor ut perculit aures sancti uiri cuius conuersatio iam erat in celis, quid ei tunc fuerit animi, non opus est expromere [857 1Kb] uerbis. Cui quamuis indignum uideretur de stiua dominici aratri oculos retro conuertere, et graue esset se emeritum militia bello mundane  sollicitudinis iterum inuoluere, non distulit tamen pro consolandis fratribus iter accelerare, qui pro illis paratus erat etiam animam ponere. ueniens ergo desideratus ad desideratum locum qui testimonium erat sue deuotionis, tristes et desolatos fratres confirmat uerbis consolatoriis, et quibus potuit armis humilitatis et modestie occurrit aduersariis, et feritatem et cupiditatem eorum mitigare laborabat monitis suasoriis. Illi presentiam sanctitatis eius aliquantulum reueriti, et aliud clausum in pectore aliud in lingua promptum habentes, cesserunt ad tempus eius uoluntati, se intuitu affinitatis eius ab iniustitia ista cessaturos polliciti.

14. [858 1Kb] Sepe nominatus et sepe nominandus nobis  domnus Wicbertus tam gratiosus fuit Deo, ut dignus fuerit etiam apostolice predicationis ministerio. Gens siquidem Ungarorum, que quibusdam munitissimis clusis remota, nec ad meridianam nec ad occidentalem plagam exeundi habuerat facultatem, per Arnulfum imperatorem ruptis clusis emissa, mortuo Arnulfo imperatore, totam Italiam, totam Germaniam ut fera tempestas uario uastationis genere depopulata est per annos circiter quinquaginta. Hec gens etiam tempore primi Ottonis aggressa [859 1Kb] Lotharingiam, deducta est a duce Conrado  usque ad siluam Carbonariam, et uirtute Dei apud Lobiense cenobium ostensa, prohibita ultra prodire, rediit impune . Ungaris ergo et eundo et redeundo per uicum Gemmelacensem transeuntibus, occurrit uir Dei Wicbertus , non clipeo [860 1Kb] aut galea materiali protectus, sed tantum gladio uerbi Dei accinctus, paratus bibere calicem passionis, et ponere animam suam propter [861 1Kb] saluandas fratrum animas [862 1Kb] , qua, ut dicit ueritas, non est maior caritas . Et primo miles Christi secundum preceptum euangelii offerens illis uerbum pacis, ingressus est uiam predicationis, et paulatim mitigata eorum rabie, cepit iam agere de eorum salute. Nec destitit illis idolatrie spurcitia  sordentibus pandere fidei dogmata et regis eterni misteria, donec aliquos eorum a regno diaboli abstraxit, eosque abiurantes sacramenta diabolice militie, transscripsit in nouum nomen christiane militie. Benedictus Deus per omnia, qui Wicberto sub signis suis militanti affuit, eique ciuicam coronam tribuit.

15. Preuidens uir Deo plenus non esse paratum sibi a Deo patre, ut biberet primum calicem passionis, animum appulit, ut mereretur bibere saltem secundum calicem confessionis, et ideo totus in hoc ut consulendo sibi consuleret etiam aliis, excogitauit opus quod non solum sibi, sed etiam aliis prodesset. Nam amplectens super omnia caritatem, que est uinculum dilectionis [863 1Kb] , et in qua [864 1Kb] est plenitudo  legis, et ob hoc maxime quod hoc speciale mandatum est Domini dicentis: Mandatum nouum do uobis ut uos inuicem diligatis , cepit agere cum pluribus deuotis et Dei fidelibus, ut per unum mutue caritatis conglutinati amorem, fraternalem inter se statuerent societatem, ut cum omnes unum in Christo essent, unum saperent, unum diligerent, unum in Christo uellent, unum nollent, nichil [865 1Kb] diabolica emulatione contractum odio dignum, uel contrarietate inueniretur diuersum, ut uere pacifici mererentur beatitudinem filiorum Dei; ad hoc etiam ut secundum Iacobi preceptum peccata sua alterutrum confiterentur , et orando pro inuicem saluarentur, ei sicut ueritas ait: Qui lotus est,  non indiget nisi ut pedes lauet, sed est mundus totus , ita loti baptismo alterutre confessionis, lotis pedibus quibus non potest sine labe terra calcari [866 1Kb] , id est expiatis actibus humane uite, que uix aut nullatenus sine neuo peccati potest transigi, per fraterne orationis auxilium redderentur toti mundi, elemosinis, ieiuniis, psalmis, ymnis, canticis spiritualibus ad hoc constitutis ab inuicem expiati. Delectabat enim eos illud beati Augustini, qui in laudem karitatis prorumpens ait: Dulcis  sonus karitas est, dulcis res et delectabilis caritas est, que presentes et absentes in unum colligit fratres.

16. Sic uir Dei tactus quodam presagio futurorum, quod propediem tendendum sibi esset ad superne uocationis brauium, preuidit sibi in futurum, ut quando deposito carnis onere ingrederetur uiam uniuerse carnis, aciem huius fraterne societatis hinc inde locaret in subsidiis, que erearum cateruarum incursus proturbaret orationum telis. Huius negotii perficiendi secundas partes relinquens fideli uicario suo abbati Erluino, cauens sibi per omnia ne sub obtentu alicuius rei exequende quantulumcunque iterum implicaretur seculo, ultimum uale dicens fratribus et amicis, et optabilem pacis et dilectionis memoriam relinquens eis, maturauit  uiam ad amicam sibi quietem Gorziensis solitudinis. Sicut enim piscis extractus ab aqua non potest uiuere, ita ipse timebat de uita anime sue, quotiens a contemplationis extrahebatur requie. Post tot et tantos labores dum iam iamque expectaret dari sibi a Deo [867 1Kb] desideratam missionem militie sue, tandem rex regum letatus militem suum diu pro castris suorum uiriliter stetisse, tempus esse duxit ei premia laboris reddere, et capiti eius coronam laudis imponere.

17. Et iam instante tempore resolutionis sue, cepit languescere. Summus enim artifex qui semper inuenit in opere suo quod adhuc tundat et poliat, electum suum tanquam aurum in fornace probabat, ut excoqueret ad purum scoriam peccatorum eius.  Gemmelacenses [868 1Kb] , ut audierunt dominum et patrem suum ad mortem infirmari, non potuerunt suo temperare dolori. Hunc eorum dolorem nimis exaggerabat, si eum in terra peregrinationis sue ipsis absentibus contingeret obire. Unde qui ex his maiusculi esse uidebantur, sine mora Gorziam tendunt, et dominum suum uiuentem inueniunt, et aliquantulum dissimulato dolore, agunt cum eo de reportando eius corpore. Ille accersito ad se abbate suo cui nomen erat Oilbaldus, aperit ei suum suorumque desiderium, et hoc ab eo ultimum expetit beneficium, ut liceat suis defuncti corporis sui glebam referre ad Gemmelacense cenobium. Abbas ex consilio, respondit ut pater filio: Mi fili dulcissime,  angustie mihi sunt undique. Sanctitatem tuam reuereor, animam tuam ad Deum euntem scandalizare uereor; sed timeo ne illi [869 1Kb] super hoc scandalizentur, qui te ut patrem uenerantur, et amorem quem exibuerunt [870 1Kb] tibi uiuenti, uellent exibere presentialiter etiam morienti. Ecce uoluntatem meam postpono tue uoluntati, si aspirauerit tibi et tuis uoluntas Dei. Si suppetit tuis facultas implendi desiderium suum, non nego meum assensum.

Tandem [871 1Kb] uir Dei consummatus in uirtutum  gratia, quod maius est quam si claruisset miraculorum gloria---miraculis quippe nonnunquam uirtutes offuscantur, miracula uero solis uirtutibus commendantur---10 Kal. Iunii  reddidit spiritum fatigatum nec uictum fructuosis laboribus; et ad patres suos adpositus, qui seminauerat in benedictionibus [872 1Kb] messuit  etiam in benedictionibus, centuplum et uitam eternam secundum Domini [873 1Kb] promissionem  indeptus.

18. Gemmelacenses leti ab inuitis corpus domini sui suscipiunt, et se uotiuo operi accingunt. Qui precauentes ne estiui caloris nimietas faceret iniuriam sancto corpori, intralia corporis eiiciunt, ibique terre infodiunt, cadauer uero sale et uariis [874 1Kb]  pigmentorum odoribus conspergunt, que putredini corporee corruptionis repugnare possunt. Unus autem eorum nomine Adecho, qui semper familiarius fuerat obsecutus sancto uiro, ac per hoc etiam sancto corpori adhuc obsequebatur [875 1Kb] instantius, hic comparato carro cum bobus, superponit sanctum corpus, non quo honore dominum decuit, sed quo amore ipse debuit. Iam precesserant longiuscule, et ecce omnis Gorziensium populus exarsit in ira et furore, egre ferentes corpus illius asportari, cuius meritis se credebant a Deo [876 1Kb] adiuuari. Ergo facto grege, perstrepunt populari more, et paucos multi insequentes conclamant. Ad clamorem concurrentium Gemmelacenses obstupescunt, et tacito cordis clamore auxilium Dei querunt. Et qui pro filiis  Isrel pugnauit contra insequentes Aegyptios, pugnauit etiam pro istis. Subito enim [877 1Kb] orta tempestate er inhorruit, et clara die nox aliena incubuit. Concrepant tonitrua, micant fulgura, cadunt fulmina. Illos tenebre palpabiles ab itinere reuocant, illi [878 1Kb] uno itinere gradientes nec ad dexteram nec ad sinistram declinabant. Ita illi diuinitus exterriti retrocedunt, isti adiuti diuinitus libere incedunt. Tam predicabili miraculo sanctus Dei Wicbertus illustratus, cum multa omnium ueneratione ad Gemmelacense cenobium est relatus, et cum honore debito in ecclesia sancti Saluatoris sanctique Petri apostoli sepultus, se cum Deo uiuere ostendit se inuocantibus. Credunt enim se eius tuitione protegendos  perpetualiter, omnes qui eum inuocant presentialiter. Obiit autem hic sanctus Dei anno dominice incarnationis nongentesimo sexagesimo secundo [879 1Kb] .

19. Quod talis tantusque hic uir Dei fuerit ne quis discredat, ipsius domni abbatis Erluini testimonium accedat, qui ei diutissime conuixit, quem nichil illius latuit. Is Erluinus dans operam ad disponendum initia a domno Wichberto fraterne societatis collegium, et ad hoc inuitans uenerabilem  uirum Aletrannum, quem post suam excecationem et expulsionem Euraclus episcopus ordinauerat abbatem Lobiensium, scripsit epistolam in hunc modum [880 1Kb] .



INCIPIT [881 1Kb] EPISTOLA ERLUINI [882 1Kb] .

Mira dispensatione miseratio operatur diuina, ut precedentium actus iure sibi placentium duplici in hoc mortalitatis seculo gratificentur honore, ut non minoris gratie in celestibus ditentur remuneratione. Denique his largitatis sue donis auctor omnium bonorum Deus posteritatem cuiusdam dilecti sui Wichberti presentibus insignire dignatus est temporibus, nolens ut ipse testatur splendentis lucerne claritatem sub modii umbra diutius obtenebrari, quin potius edificandi gratia longe lateque ceu aromatum fragrantiam  eius dispersit boni odoris suauitatem. Hic igitur corde sitibundus gestiens adipisci gratiam et euangelici non surdus auditor sermonis, cuncta despexit secularia, respuit terrena, postposuit temporalia, semet de cetero mancipans cultui monastice religionis, ut altioribus et sanctioribus Dei posset uacare iussionibus. Monasterio sane Gemmelaus nuncupato sui iuris hereditate Deo seruientibus delegato, sincero affectu dilectionis fratrum monachorum coadunari [883 1Kb] uoluit congregationem, ubi et ipse quod credi facile est, regulari uiuens tramite, plurima Deo digna gessit opera, malens sue exortationis exemplo cunctos ad bene agendum corroborare, quam male suasionis perfidia codidie per deuios errare decursus. Hec autem sanctitatis sue exempla et constantie  certamina non solum in iam dicto loco manentibus abundanter exibuit fratribus, uerum omnibus bene agentibus et sanctum sapientibus laicis et clericis, uiduis et orphanis, monachis et Deo dicatis feminis, sue exortationis documenta prebuit fidelia; et insuper ueluti in propatulo claruit, paganis et idolorum spurcitiis deditis misteria atque dogmata regis eterni amministrare non distulit fideliter, cupiens eos supernis ciuibus sociare amabiliter. Post cuius decessum et uite presentis terminum, fideles diuerse etatis et diuersorum graduum eius incitati bone actionis exemplo, opus deificum et amoris dulcedine plenum quod ab ipso exortum est, ampliori frequentia promulgare curauerunt. Placuit sane pluribus circa  locum commorantibus quibus mens sanior et erga Deum deuotionis erat affectus, ob suas animas redimendas fraternalem inter se iungere societatem, ut pacis et dilectionis tenentes in terris unionem, patrie celestis mererentur perfrui communione. Igitur Kalendas Maias conuenit non modica fidelium turma ad locum memoratum inspiratione utique clementissimi Dei inflammata, deuouens Deo per circulum anni ad oblationis sacramenta pertinentia luminis, panis uinique [884 1Kb] mensuram communiter repertam, ut in die  Kalendarum unicuique designato de his rebus pro eo fiat oblatio et sacri misterii supplicatio. Totius ergo uinculo dilectionis die prenotato tam abbas quam cuncta congregatio monachorum iam dicti monasterii nec non pagensium copiosa multitudo se conglutinare  statuerunt, permanentes deinceps fide et karitate sociati. Initiata est hec fraterna societas anno primo imperii primi [885 1Kb] Ottonis, qui est annus dominice incarnationis 963 [886 1Kb] .





HISTORIA ELEuATIONIS S. WICBERTI


AUCTORE ANONYMO


INCIPIT [887 1Kb] DE ELEuATIONE EIUSDEM SANCTI CONFESSORIS.

 1. Exultemus dilectissimi, exultemus in gloria, quam in festa huius diei obseruatione nobis confert Dei gratia. Hodie quippe Deus nobis donauit, quod ab origine mundi parauit, gaudium uidelicet de sancto confessore suo Wicberto, quem in operandis miraculis hereditauit sicut scriptum est nomine eterno . Que gloria nobis ex corporali eius presentia specialis, omnibus christianis facta est generalis, quia quem locus iste iam olim patrem a Deo meruit, hodie apud Deum mundus patronum agnouit.

Igitur sanctus Wicbertus 40 fere annorum spatio in bonorum operum consummatus exercitio, apud Gorziam sue conuersionis cenobium uita defunctus, in Gemmelaus, sue prime conuersationis loco, sepultura  est functus. Ubi ab a. dom. inc. 962.---eo quippe hominem exuit---per annos 137 tacito nomine iacuit, uix paucis fidelibus per cartas ueteres recordantibus umbram eius sanctitatis. Anno autem dom. inc. 1099 refulsit nominis eius memoria, noua signorum gratia, illum mirificante [888 1Kb] Dei magnificentia [889 1Kb] . Que ita in eo mirabilis fuit per 12 annos ante sancti corporis eleuationem, ut longe lateque maximum ei ob omnibus comparauerit amorem et honorem.

2. Unde multis nostrum multis etiam extraneorum uideri cepit indignum, quod uir tante apud homines estimationis, tante apud Deum sanctitatis, nullo cultu uenerationis honoraretur a nobis. Horum maxima pars erat Sigebertus, antique scientie  et reuerentie monachus, huius nostre ecclesie Gemmelacensis oculus, cui pie inuigilabat uita et conuersatione et religionis feruore. Tanto nanque certior erat de sanctitatis eius gratia, quanto uitam eius uirtutibus plenam multa stili prosecutus est elegantia. Qui ex euidenti miraculorum ostensione, accepta explendi desiderii sui occasione, de eleuatione sancti eius corporis cepit agere apud eos quorum hoc erat auctoritatis. Denique domni Lietardi abbatis uoluntate consulta et benedictione percepta,  ad impetrandam super hoc episcopi Leodicensis auctoritatem ipse ab eo suscepit legationem.

3. Currum Dei tunc Leodii aurigabat domnus Otbertus, ecclesie sue inter predecessores suos satis commodus. Qui ubi bonam bene desiderantium uoluntatem audiuit, discussa et comperta rerum ueritate, iusta petentibus assensum dedit, gaudens tempore suo per Dei misericordiam reuelatum, unde omnis mundus a necessitatum pondere se sentiret releuatum. Ab domno Henrico, loci nostri archydiacono, causa defertur Frederico Coloniensium archiepiscopo. Confert ille in synodo generali, quid esset agendum super negotio nobis speciali, et ex consilio libens annuit, quod annuendum fidelis nostre partis fautor innuit. Ita [890 1Kb] diuinitatis agente  clementia, cum omnia cederent ex sententia, domnus noster episcopus eo erga nos factus est promptioris animi, quo in hoc se gaudebat habere assensum et auctoritatem etiam sui metropolitani. Denique ad huius negotii executionem ipse cepit insistere, quem in assentiendo unde consultus fuerat, pre nimio gestientis animi desiderio uix sperabamus persistere. Hoc enim crebri ad eum nostre legationis excursus, hoc agebant uoluntatis eius indices ad nos recursus.

4. Postquam autem per crebra nostre legationis internuntia, diuersa de hac re data sunt et accepta responsa, domnus abbas Lietardus iam per se statuit curare, quod aliis totum curandum uidebatur commisisse. Ergo licet fractus etate senili, se ipsum  impendens grandioris uie labori, Leodium properat  quodam ut ita dictum sit alleuiatus uehiculo boni desiderii. Ibi tam episcopum quam archydiaconos, tam abbates quam uniuersos ecclesiastice rei publice conueniens prepositos, petiit ut ab eis unanimiter diffiniretur, quando conceptum fidelibus animis uotum compleretur. Quod et factum est. Sane quoniam ad tanta [891 1Kb] noue salutis gaudia non facile posset euocari semota fidelium populorum frequentia, placuit ut nono Kalend. Octobrium die  sancti corporis eleuatio fieret, eo quod pridie in martyrio sanctorum Thebeorum specialiter nobis sollempni, satis ingens populus et indicti commercii et uotiue orationis causa, in hunc locum conueniret.

5. Domnus abbas Lietardus in his que sibi bene uel dicta uel facta sunt letatus, huius leticie participationem ad nostram detulit expectationem. Monuit deinde ut desiderata boni patroni sollempnia debita nostre deuotionis preuenirent munia. Nanque ad prosperandos a Deo huius rei successus ex episcopi mandato ieiunium indixit, quod ipse una nobiscum eo deuotior quo sollicitior perfecit. Iamque effulserat dies illa, celo terreque festiua, celo pro compare designato, terre pro patrono sibi assignato. Aderat utriusque sexus plebs innumerabilis, quos  undecunque aduocauerat amor et honor sancti confessoris. Conuenerant etiam plures abbates et archidyaconi, et alii ecclesiastice religionis tam auctores quam discipuli, quos ad celestis thesauri compositionem inuitauerat auctoritas domni episcopi et religiositas tractande rei. Quorum deuotis obsequiis sancti corporis margaritum eleuatum de loco sepulture, in proximam agri planitiem est deportatum, expectantibus populis demonstrandum.

6. Interea pro re et tempore habito ad populum sermone, cum omnibus satis factum esset pro sua expectatione super sancti corporis uisione, sanctus confessor Wicbertus ab omnibus ueneratur, a pluribus uotiua uel spontanea oblatione muneratur. Inde ad loci nostri tutelam et saluationem, cum feretro  ad [892 1Kb] hoc fabrefacto in placitam sibi ecclesie nostre Gemmelacensis repositus est mansionem [893 1Kb] . Multis denique fidelium non satis uisum est, quod eis huius diei gaudio participari datum est, nisi aliquid reliquiarum singuli ut petierant accipere mererentur, unde ab eis cruces, altaria, uel etiam integra oratoria dedicarentur. Quanta uero fuerit huius diei letitia, que in Domino letantium et exultantium gloria, quia nemo ad dicendum potest sufficere, bonum est silere quam parum dicere. Immo quia promptiora sunt testimonia rerum quam uerborum, de ea credatur innumerabili turbe fidelium populorum, quos ad anniuersarium sue ipsius eleuationis diem, gratia sancti confessoris inuitat,  et semper ut credimus inuitabit per nouam miraculorum operationem. Facta est autem celebritas huius eleuationis, anno quarto Heinrici quinti huius nominis imperatoris, qui est 1110 ab incarnatione domini Saluatoris.

7. Huius eleuationis dies tanto est signorum priuilegio commendatus, ut non humana temeritate, sed diuina ordinatione credatur esse dispositus. Cum enim in eo quem prescripsimus loco, expositum sancti corpus spectaretur a populo, apparuit quibus  uidere datum est signum crucis in celo super ipsum locum, quod uidebatur orbe splendente circumfusum. Rerum ut creditur mysterio insinuante, ut quia communis hostis hoc signo uictus est Christo triumphante, per huius patroni merita supplices eius erui sperarent ab inimicorum uisibilium et inuisibilium potestate. Et quia semel inimicorum mentio facta est, pretereundum non est, quod in honorem et amorem sancti confessoris tot inimici inter se homines ad gratiam redierunt, quot hi qui aderant nunquam sua memoria redisse uiderunt. Unde saluo priuilegio dominice natiuitatis, angelicum illud carmen aptandum est gratie huius nostre festiuitatis: Gloria in excelsis Deo, et in terra pax hominibus bone uoluntatis . Quomodo  enim non detur gloria in excelsis Deo, qui sanctum suum apud se glorificatum in celo, coram hominibus glorificauit crucis ostense signo? Consequenter etiam in terra pax hominibus bone uoluntatis esse debet, quibus diuinitas in omnibus uel offensis uel necessitatibus tantum apud se intercessorem prebet. Ad cuius meriti commendationem non immerito factam crediderimus crucis demonstrationem, quippe quem scimus propter Deum expedite sequendum, se ipsum sibi abnegasse, et crucem suam, hoc est carnis sue mortificationem, post Christum tulisse. Denique et orbis ille qui apparentem crucem uisus est circumfulsisse, non indecenter estimatur corone significatiuus fuisse, quam iste sanctus pro suis iustis laboribus creditur  a Deo meruisse. Cur autem hoc signum alii uiderint, alii uidere non meruerint, non ad nostrum de aliquo preiudicium, sed ad diuinum de omnibus pertinet iudicium. Deus enim iudex iustus, etiam hoc tempore iudicat de quibusdam hominibus, et istos misericordie sue consolatione dignos, illos penitus ducit indignos. Istos, quia quod rectum est agunt, et si adhuc errant, nichil ex obstinatione, sed ex ignorantia et simplicitate faciunt; illos, quia uiuentes et uidentes in ignem uadunt. Unde credendum est et dicendum, quod Deus hoc signo sanctum suum propter illos glorificauerit, quos de eo non perfide sed more humano dubitare uiderit, ideoque illud uidisse multos dubitantium, paucos  sanctitatem eius credentium, neminem uirtutibus ipsius inuidentium.

8. Quid autem dicemus de muliere que, cum oportuno loco staret, eleuata in conspectu populi sancta pignora non potuit uidere? Nimirum quod in occulto diuinitatis iudicio eius causa talis erat, ut indigna esset uidere, quod omnium aspectibus expositum fuerat; se ipsam tamen ipsa conueniens, et nichil preter peccata sua uisibus suis obstare cognoscens, tamdiu apud se Deo humili satisfecit  oratione, donec pertrui mereretur sanctarum reliquiarum uisione.

9. Nec minus miraculo dignum est, quod in altera muliere factum est. Hec dum ad noua huius diei gaudia cum populi uenisset frequentia, desiderium fideli apportauit in pectore, ut aliquam portiunculam sibi reportaret de sancti confessoris corpore. Expositis igitur ut dictum est ad uidendum sanctis pignoribus, astabat ipsa cum astantibus, et tanto eius desiderium augebatur, quanto augmenti causa uidenti proponebatur. Quid igitur ageret, quo se uerteret? Non erat ea persona, que de tam precioso munere quenquam interpellare presumeret, uel cui interpellanti quisquam impertire auderet. Quia igitur de humano adiutorio illam omnimoda  occupauerat desperatio, Deum precordialiter orabat ne fraudaretur a desiderio suo. Dum autem  soli Deo causam suam reuelaret, utque exaudiretur indeficienter oraret, mirum dictu, in manibus suis quas supplices in celum porrexerat, subito inuenit quiddam reliquiarum quas tantopere desiderabat. Quod unum dentium sancti confessoris fuisse proditum est ab eis quos rei testes contigit esse [894 1Kb] . Ecce qualiter uno die et loco quatuor miraculis sanctus pater noster Wicbertus glorificatus est a Deo. Uno per crucis in celo demonstrationem, altero per inimicorum hominum reconciliationem, tertio in muliere cui et clausi et aperti sunt oculi carnis, quarto in exauditione alterius etiam mulieris. De quorum miraculorum gloria, hodie a Deo in tali patrono nobis concessa, nichil dicere, nichil dignum possumus retribuere, nisi ut hec Dei opera Dei fateamur  esse miracula, qui in sanctis suis gloriosus uiuit et regnat in secula seculorum. Amen.





MIRACULA S. WICBERTI


AUCTORE ANONYMO [895 1Kb]





PROLOGUS SIGEBERTI IN MIRACULIS SANCTI GUIBERTI.

 Dicit Sapientia: Memoria iusti cum laudibus, nomen impiorum putrescet . uerum esse quod dicit Sapientia testantur etiam nostra tempora, que cum laudibus Dei recolunt memoriam iusti, sancti scilicet Wicberti, qui fuit fundator Gemmelacensis cenobii. Non enim computruit nomen eius per tot annorum curricula, per quem nomen Domini benedicitur et benedicetur in secula. Anno siquidem incarnati Iesu Christi 1099, qui est 137 a transitu eiusdem sancti Wicberti, refloruit memoria nominis eius per nouam miraculorum gratiam  declarata. Quamuis bone uite estimatio non constet in ostensione miraculorum, sed in uirtute operum, tamen miracula per sanctos uiros diuinitus ostensa sunt bonorum operum testimonia. Nec frustra Paulus apostolus ait: Signa non dantur fidelibus, sed infidelibus . Quanti enim ualuisset fidei predicatio, nisi ad predicationem accessisset miraculorum ostensio? Cum ergo Deus per sanctos uiros signa et prodigia operatur, reuera infidelitas hominum increpatur, quod sancti uiri ab eis digno uenerationis cultu non honorantur.


uISIO EIUSDEM SIGEBERTI


 1. Aliquos nostrum multum offendebat, multos etiam extraneorum contra nos usque ad indignationem concitabat, quod sanctus Wicbertus uir apud seculum tante nobilitatis, apud Deum tante sanctitatis, nullo uenerationis cultu honorabatur a nobis. Inter eos qui hac pia mouebantur indignatione, erat quidam Sigebertus nomine, primus apud nos etate et conuersatione, scientia et religione. Hic circa uenerationem uel reuelationem sancti tanto ducebatur desiderio, quanto circa aduentum uel reuelationem Christi antiquus ille Symeon. Unde et ad sepulchrum eius locum compunctionis sibi statuerat, quem exemplo illius euangelice Marie cum aromate orationum frequentabat. Et quia erat custos ecclesie, quanto id licentius, tanto exequebatur  deuotius. Erat autem summa orationis eius, ut antequam moreretur experimento probaret, cuius uel quanti meriti esset apud Deum sanctus Wicbertus. Quadam igitur nocte ex consuetudine orauit,  ibique cibatus pane lacrimarum et debriatus calice compunctionis, fessa membra quieti dedit. uix obdormierat, cum ecce delectatur uisione mirifica. uidet in ipsam ecclesiam quasi solito festiuius apparatam, solito clarius illuminatam, innumerabilem intrare frequentiam, quam insignabat uel episcopalis auctoritas, uel clericalis dignitas, uel abbatum monachorumque religiositas. Tunc uelut ad agendam synodum sedes ponuntur, et ad dicendum in sedibus persone componuntur. Postquam super ecclesiasticum statum satis competenter est tractatum conuenienterque diffinitum, ait quidam senior: Cum de aliis causis pro quibus conuenimus satis sit actum, de causa illa speciali pro qua in hoc deuenimus loco, nulla adhuc facta est mentio, scilicet  de fratre nostro Wicberto. Quidnam, inquiunt alii, tractaretur de eo, quam quod definitum est coram Deo, qui iam mirifiuauit eum apud se et apud nos, et iterum mirificabit eum apud seculum in proximo?  uadam, inquit senior ille, et hoc ipsum fratri illi curabo intimare, qui huius rei gratia nos inquietat die ac nocte. Et accedens ad Sigebertum---stabat quippe eminus expectans rei exitum---: Comprime, ait, suspirium, exhilara uultum et animum: complebitur in bonis desiderium tuum. Mirificauit Deus sanctum suum, et iterum mirificabit eum. Quibus dictis, solutum est sanctum illud concilium. Sed quia animo cupienti nichil satis festinatur, domnus Sigebertus huic uisioni minus gratus, minusque credulus, iterum soporatur, et iterata uisione non iam delectatur, sed corripitur. uidet sanctos proceres sicut prius consedentes et colloquentes, seueriori et uelud indignabundo uultu in se respicientes, illumque suum seniorem non iam sibi blandientem, sed durius  increpantem. Cur, inquit, quod tamdiu desiderasti tam difficulter credis, et quod tibi ipsi non expedit, ingratus es dono tante uisionis? Quod dixi dico, et quod dico, a Deo dico: »Mirificabit Deus sanctum suum, et iterum mirificauit eum.« Si credis crede, uidebis in proximo te non frustra credidisse. His uerbis territus domnus Sigebertus, lecto exilit, et ad tumulum sancti patris recurrit. Ibi quantum gratiarum Deo reddidit, solus ipse Deus testis fuit. Et ex illa hora certus de Dei misericordia et sancti Wicberti gloria, cepit eum habere iam in maiori reuerentia.

2. uentilabro quadragesimalis obseruantie purgabatur area sancte ecclesie, quando seniorem nostrum  tali contigit illustrari reuelatione. Et quia propediem instabat tempus desiderabile, tempus illud de morte Christi uenerabile, gloriosum de resurrectione, ibi fixit anchoram sue intentionis, quod si quid diuinitus nouandum esset circa memoriam sancti confessoris, illo potissimum fieret tempore, quo leguntur multa corpora sanctorum surrexisse et multis apparuisse, in testimonium dominice resurrectionis. Ideoque quasi nichil esset quicquid ante fecerat, quicquid ieiunauerat, quicquid uigilauerat, quicquid orauerat, ad maiora se excitat, et pre oculis habens diuine promissionis oracula, quanto de ueritate promittentis erat certior, tanto in illa quam sperabat die uolebat inueneri paratior. uerum non sicut ipse cogitabat---Dominus enim  nouit cogitationes hominum quoniam uane sunt---sed sicut Deus disposuerat factum est. Iam ergo transierat non solum dies illa de Christi resurrectione celebris, quinimmo et illa de eius promissione, id est aduentu sancti Spiritus expectabilis, et infra tale tantique tempus mysterii, nichil noui contigerat circa sepulchrum sancti. uidere erat senem nostrum domnum Sigebertum in hac expectatione deficere, mori malle quam uiuere, se reum, se stultum iudicare, quasi qui se dignum estimauerit, quem Deus dignaretur sua reuelatione. Sed qui humilibus Deus dat gratiam, cito consolatus est eius  diffidentiam per talem rerum et miraculorum consequentiam.

3. [896 1Kb] Ad oppidum Deonantum  confluebat undique magna populorum frequentia, eo quod ibi per memoriam genitricis Dei Marie declarabatur multa miraculorum gratia. Et quia ibi aliquibus reddebatur optata sanitas, multos ibi iacere faciebat spes recuperande sanitatis. uenerat illuc inter alios quedam puella nomine Hersendis, que per infirmitatem uisu oculorum priuata, poscebat, et ipsa sanitatem sibi conferri a genitrice Dei. Sed quamuis meruerit remedium, meruit tamen recuperandi remedii consilium. Ammonita est enim in somnis uenire ad Gemmelacense monasterium, quia ibi non deesset sibi sanitatis remedium. uenit ergo  die dominica ante martyrium apostolorum, et cum multis lacrimis orans, ostendebat cordis sui affectum. Sed quia nesciebat quo se uerteret, uel cui causam suam aperiret, pre merore cordis et dolore corporis tota ebdomada lecto decubuit. uespere sabbati ad ecclesiam rediit, causam suam aperuit, et ut liceret sibi pernoctare in ecclesia uix obtinuit. Ad tumulum sancti Guiberti deducta, ibi pernoctauit, et quam deuotius potuit sanctum Dei pro se ipsa interpellauit. Nec frustra. Diluculo enim surgens a sancti tumulo, mox ut exiuit ab ecclesie ostio: Gratias, inquit, tibi, o Deus, ago, quia uideo lumen celi, quod multo tempore non uidi. Hec prima miraculorum gratia letificans animos fidelium,  commouit omnes ad laudandum Dominum.

4. Fama de nomine sancti Guiberti etiam mare transiuit, et Angliam illustrauit. Cuius rei hec fuit causa. Quidam Gemmelacensium Hethennus nomine ad Angliam uenerat causa negotiandi. Eius caballus infirmabatur, lesus quippe fuerat cum a naui extraheretur. Utile uisum est sociorum consilio, ut apposito fleotomo infirmum equum recrearet sanguinis minutio. Apposito fleotomo sanguis fluebat, sed fluxus sanguinis modum excedens, nullo modo reprimi poterat. Multi negotiatorum, multi quoque Anglorum concurrunt; multa dicunt, multa faciunt, que ad reprimendum sanguinis fluxum prodesse solent. Que omnia cum hic nichil ualerent, ille cuius erat equus recurrens ad notum sibi presidium:  Sancte, inquit, Wicberte, qui michi te inuocanti consuesti adesse, ecce in tuo nomine denarium superpono effluenti uene. Dixit et imposuit, et in ipso dicto fons sanguinis stetit, nec ultra effluxit. Angli pre omnibus super hoc mirati, requirunt de nomine et merito sancti Wicberti, et discentes esse propitiabilem inuocationem nominis eius, assueuerunt inuocare eum in suis necessitatibus.

5. Et quis dubitet dignum esse miraculo, quod per inuocationem sancti Wicberti operatus est Deus in liberando Euerelmo? Hic Euerelmus genere nobilis, usu etiam militie non ignobilis, captus a nepte  sua Petronilla comitissa, in castello quod uocatur Gocileis  uinculatus sub tuta iacebat custodia. Et quia nepos suus erat suspectus sibi et omnibus pro robore corporis sui et industria animi, nullius precatu uel hortatu potuit Petronilla flecti, nec comitis nec ipsius ducis respectu potuit moueri, ut acceptis obsidibus tam diu absolueret Euerelmum, donec res et causa referretur ad audientiam patriotarum. Desperans ergo de humano auxilio, causam suam commisit Deo, et ponens spem sue liberationis in sanctorum Dei patrocinio, apostolorum principis Petri auxilium expetebat, cuius ecclesiam Petronilla propter se capiendum incenderat. Cum in eius pietate diu totus penderet, uidit tandem in somnis quod ipse apostolus Petronillam compellaret, ut  se obside accepto Euerelmum ad tempus absolueret. Quod cum ab ipsa impetrare non posset, indignabundus apostolus redibat, precipiens Euerelmo ne causam suam turpi condicione peioraret. Cum interim nulla daretur ei penarum remissio, et ideo flagraret maiori querende salutis desiderio, hoc etiam intendit animo, ut sanctum Wicbertum inuocaret attentius, cuius efficacem pietatem in liberandis captiuis audierat predicari a pluribus. Satisfaciens huic desiderio, eum inuocabat cum uoto. Neque hoc satis sibi fuit, sed uni seruorum suorum aperiens cor suum, precepit ut ad tumulum sancti Wicberti iret, suumque ei uotum presentialiter offerret. uenit seruus, uotumque domini sui obtulit sancto Dei quam potuit deuotius, et cur  uenerit, quid uouerit, notificauit quibus uoluit. Tertia abhinc nocte intendit Euerelmus rem impossibilem homini incipere, meritis sancti Wicberti, cooperante sibi illo cui nichil est impossibile. Quod hoc sine Dei auxilio impossibile fuerit homini, facile patet sapienti. Locus in quo carceratus iacebat, uno tantum pariete a lecto Petronille distabat. Quia enim custodiam huius nulli omnino credebat, eum in tam uicino sibi loco locauerat, ubi si aliquis quantulumcumque loquendo mussitaret, uel aliquid fragoris faceret, hoc ipsa arrectis auribus presentiret. Boia  autem tam conuinctim constringebat undique utrumque captiui pedem, ut nullam omnino haberet eundi  facultatem. Quis enim conuinctis et immotis pedibus incedat? Sed nec facultatem habebat mouendi se de loco ad locum, nisi aut natibus et manibus se trahendo, aut manibus et genibus reptando. In crepidine loci illius iacebant duo ligna, non casu ut credimus ibi proiecta, sed diuino nutu illi oblata. Aggressus itaque naturam uincere industria, multo labore cauata manibus terra, infixit terre ipsa ligna, et oportune cepit rependo manibus et genibus ascendere, et tam laboriose superata lignorum altitudine, nitebatur laquear domus attingere. Et reuulsa una laquearis tabula, ad superius tabulatum domus iam peruenerat. Que omnia  cum non potuerint fieri sine aliquo fragore, tamen nichil horum aliquis in domo quiescentium potuit audire. Euerelmus se reptando trahens ad domus fenestram, nisu quo potuit se iecit in illam. Hic certe opus fuit illi inuocare Deum et sanctos Dei, et frequentare nomen sancti Wicberti, cui commiserat summam incepte rei. Fenestram enim tam angustam esse inuenit, ut nullo modo uel ultra procedere uel retrocedere potuerit. Rem miram non meis sed ipsius Euerelmi uerbis dicam. Post inuocationem Dei et sancti Wicberti, aut fenestram ita ampliatam, aut corpus suum ita attenuatum esse obstupuit, ut facultatem uel procedendi uel retrocedendi ad plenum habuerit. Et quia retrocedere erat illi odiosum, animauit se ad procedendum,  et mappula linea ad fenestram affixa, per eam se quamuis periculose deiecit ad terram. Cum tali periculo egressus domo, et expertus quia nunquam uincitur periculum sine periculo, addixit se non minori periculo, scilicet ut exiret de alto castelli muro. Quomodo uinctis pedibus et ponderosa catena grauatis ascenderit altitudinem muri, ne mirari quidem potest aliquis nedum explicare uerbis. Est quidem nimis ammiranda tanta fortis uiri constantia, est satis laudanda tanta prudentis uiri industria. Sed non multum profecisset fortitudo humana sine diuino auxilio, nec multum ualuisset humana industria sine diuino consilio, et ideo omnia sunt digna miraculo. Quoquomodo igitur ascenso castelli muro, Euerelmus extractam camisiam suam  muro affixit et per illam quoad potuit se traxit deorsum, deinde cadendo humum attigit, et quasi truncus teres uolutus in aggeris profundum, etiam inde mirabiliter erepsit. Tandem contingens planitiem campi, iam habebat libertatem abeundi, sed non habebat facultatem eundi. Et tamen nunc natibus se trahendo nunc genibus rependo prout poterat, desiderio suo satisfaciendo, expertus est quia audentes Deus ipse iuuat. Hoc modo proximam siluam pertransiuit. Sed timere cepit uir sagax et industrius, ne forte inueniretur a querentibus, si uestigia sua deprehenderentur ab indagantibus canibus. Hoc timore uires animi et corporis colligit, et saltibus uti cepit, et tercio saltu se in preterfluentem  fluuiolum transiecit, et limosa ripa manibus suis cauata, in ea totum diem latuit. uidebat propter se querendum hac illac circumcursantes, uidebat canes odorisequo habitu uestigia sua indagantes, uidebat et audiebat mulierculas iuxta se herbam colligentes, nec tamen ullo modo spem salutis sue deponebat. Iamque die clauso, qui periclitanti uidebatur esse longior toto anno, et instante noctis crepusculo, erat uidere et audire quam multi Euerelmum undique uentilabant cornibus, quam multi discurrebant ubique cum laternis et facibus, quam multi eum per siluam uenabantur indagantibus canibus. Erat omnis uia obsessa, erat omnis  semita interclusa. At Euereimus in Deo et sancto Wicberto confisus, usque ad galli cantum iacuit spe sola animatus. Gallo uero canente, accinxit se animi fortitudine, et surgens uolebat abire. At iehsu, qui canente gallo Petrum lacrimantem respexit, canente gallo etiam Euerelmum lacrimando orantem respexit, et quia eum pietatis oculo respexerit, hoc primum iudicium fuit. Canente gallo, unus Euerelmi pes solutus est a boie uinculo, eamque partem boie alligans cruri suo inuasit uiam felici auspicio, semper sanctum Dei Wicbertum inuocando. Frustratis ergo omnibus se querentibus, ibat tota nocte Christo duce tutus, sancto Wicberto subsidiante securus. Et mane ueniens ad Fraxinensem ecclesiam propter se capiendum a Petronilla incensam,  gratias egit sancto Petro, qui se uadem obtulit Petronille pro eo absoluendo. Et non ingratus sancto Wicberto cui post Deum summam sue absolutionis commisit, oportune ad eius tumulum uenit, et ad testimonium diuine uirtutis boiam cum lacrimis exultationis tumbe eius superposuit. Quam qui uidet, gratias Deo referre debet, quod sanctos suos ita glorificat.

6. Mulier oriunda de uilla nostre fraternitatis Brania, nimio dolore dentium multo tempore iacuit afflicta. Et inuocans nomen sancti Wicberti, affectuose implorabat ut sibi dignaretur auxiliari. Nec id frustra fuit. Mitigato enim dolore, experta est nomen sancti Wicberti se inuocantibus esse propitiabile. Ergo ad indicium consecute medicine fecit  ceream gengiue ad similitudinem humane gengiue, eamque ad tumulum sancti Wicberti detulit cum gratiarum actione. Omnia recensere singillatim, et singula replicare seriatim, est difficile, nec est multum utile. Ideo de multis aliqua breuiter conscribuntur, ut ex paucis multa esse ueraciter probentur.

7. Hasbania letificata uno et altero sancti Wicberti beneficio, illustrata est etiam tertio eius miraculo. Diem festum pentecostes populus sollempnizabat, et uergente sole ad occasum, uespertinam sinaxim ecclesia celebrabat. Et ecce quidam parentum suorum manibus sustentatus uenit, et sequente populo ad tumulum sancti Wicberti deductus, boiam magni ponderis tumbe sancti superposuit, et  cum lacrimis exultationis gratias Deo et sancto Dei egit. Interrogatus quis esset, unde esset, quis eum captiuasset, quomodo euasisset, omnia seriatim exposuit: Ego, inquit, in uilla Hasbanie que uocatur Pellonias degebam, et pro mediocri rerum mearum copia, me strenue agebam. Sed quantalibet assit homini felicitas, non abest ei aliquando aduersitas. Michi enim insidiatus quidam predo nomine Petrus, me captum inclusit in castello quod dicitur Wanga  . Ego summam redemptionis mee taxabam secundum meum posse, sed ille illam taxabat secundum suum uelle. Et hec inter me et illum dissensio fuit michi  grauioris mali occasio. Postquam enim cepit illum tedere super longa dilatione redemptionis mee, quam grauiter in me exarserit, ex hoc uno intelligi poterit. Non contentus esse constrictos pedes meos hac graui quam uidetis boia, pollices et conbinatos utriusque manus mee digitos artissime constrinxit arcuali corda. Qua pena que potest esse grauior angustia? Ego tot malorum pertesus, dominica nocte post rogationes cum corde meo locutus, sanctum Wicbertum quem solebam inuocare frequentius, modo inuocabam deuotius. Et erumpentibus lacrimis de profundo cordis, his orabam uerbis: »Sancte Wicberte, quem omnes experimento credunt esse tam pium et tam exaudibilem, cur ita obduruisti contra me peccatorem, te pre omnibus sanctis fiducialiter inuocantem? Tante  me coartant angustie, ut iam ex desperatione timeam periculum anime mee, nisi digneris iamiamque michi subuenire.« Cum taliter orarem, tantum in loco in quo iacebam sensi esse calorem, ut putarem iuxta me accensam fornacem. Et concussus magno horrore, tanto omnium menbrorum meorum perfusus sum sudore, ut nunquam sic exestuarim pro aliquo calore. Cum inde et corde et corpore anxiarer, ceperunt dissolui colligati manuum digiti, et paulo post ceperunt etiam laxari boie pessuli, et gratias Deo et sancto Dei, usus manuum et pedum redditus est michi. Et oblitus omnis doloris, nec timens quinque custodes qui circa me iacebant, quos etiam uigilare putabam, cepi abire cum spe securitatis. Emotus cardo ostii tantum emisit stridorem, ut michi ipsi magnum pauorem,  et omnibus in domo quiescentibus grauem incusserit horrorem. ueneram ad septum castelli. Hic certe omnis spes excidit michi. Quid enim facerem? Redire non audebam; quomodo de septo castelli exirem nesciebam, quia nichil consilii, nichil uirium erat michi, ut quoquomodo quererem aditum exeundi. Cum starem ibi attonitus pauore, cepi sanctum Wicbertum inuocare, et imputans ei fuge mee causam, lacrimans dicebam: »Decepisti me, sancte Wicberte, et deceptus sum, qui, dum fugio damnum rerum mearum, incurri mortis periculum. Si hic inuentus fuero, nulla erit michi ultra redemptio. Sed tu, sancte, perfice quod cepisti, quia tibi soli post Deum causam meam commisi.« Cum hec mecum agerem, sensi quasi sonum  alarum auis circa me uolitantis, et cum pauore quo tremebam etiam horrore concussus, stabam extra me positus, et a sensu meo alienatus. Testor Deum, testor sanctum Wicbertum, me nescire omnino quid interim michi contigerit, scilicet quomodo trans septum castelli positus sim, quomodo precipitium aggeris euaserim. Quod ad me reuersus ubi intellexi, non potest dici uel credi quantum stupui et adhuc stupeo. Inuasi tamen uiam, iam spem bonam portans mecum. Audiebam familiam castelli perstrepentem, et me cum cornibus et facibus et canibus querentem. uidebam canes me indagantes, qui me uiso obmutiscebant et quasi baculo percussi retrocedebant. Super his gratias  agens Deo et sancto Dei, prout poteram eundo noctem expleui, et insperato mane ad domum meam ueni. Et quia prohibente dolore corporis huc statim uenire non potui, ecce octauo absolutionis mee die uenio ad referendas gratias Deo et sancto Wicberto. His auditis, laudabant omnes Deum in sancto eius, laudabant Deum in uirtutibus eius, laudabant Deum in cimbalis iubilationis, et personabat ecclesia in laudibus sancte Trinitatis.

8. Post decessum bone memorie domni Lietardi abbatis  multe et magne aduersitates occurrerunt nobis, quibusdam familie nostre neglecta ecclesie iura sibi uendicantibus, et in nos nostra reclamantes quasi sua calumpniantes dure uindicantibus. Quam tragediam quia satis cantata  est in mundi theatro hic referre supersedeo, cum proprium locum desideret eius plena relatio. Igitur ad discernendam ab hominibus iniquis causam nostram dux Godefridus Louaniensis Gemblaum uenerat, ubi magna tam optimatum quam satellitum [897 1Kb] eius frequentia conuenerat. Corpora sanctorum Exuperii martiris Macloui et Wicberti confessorum in medio ecclesie terratenus iacebant, ut quia peccatis obstantibus exaudiri non merebamur in tribulatione nostra, per hanc sanctorum satisfactionem reconciliaretur nobis Dei misericordia. Ad horum ergo sanctorum uenerationem multi eorum qui conuenerant ad diem illum conuertebantur, precipue ad sancti Wicberti, cuius nomen gloriosa miraculorum nouitate tunc temporis celebrabatur. Inter  alios quidam nobilium Henricus de Bierbais aderat, qui licet filius seculi tamen ipsi sancto Wicberto genere proximus erat. Qui cum iuxta transiret multis comitantibus: Eia, inquit, stemus, et Deum in sanctis suis adorando, parentem meum sanctum Wicbertum salutemus. Hoc dicto ceperat appropinquare,  cum quidam iuuenculus miles tam leuis animo quam etate: Dic, inquit, illi ut me adiuuet, quia hic subsistere mihi otium non est. Ille dicti leuitatem abhorrens, ad orandum procubuit, male sanus autem iuuenis pertransire uoluit, sed diuino uerbere correptus non ualuit. Et enim facie subito distorta, quidam menbrorum tremor et obliuio mentis eum intercepit, et labantibus uestigiis uix subsistere nedum ire posse cepit. Oculi toruum aspicere, aures surdescere, lingua balbutire, ita ut de homine nichil iam uideretur habere. Nisu tamen quo potuit ad locum usque chori perreptauit, et quendam fratrum [898 1Kb] ibi sedentem uidens, illi se adiungere temptauit. Horruit ille toruum hominis aspectum. sed miseratus est debilem incessum. Ita  horror fugere, miseratio compellebat stare. uicit autem miseratio, et quem horruerat primo aspectu, appropinquauit misero. Seorsum ducit hominem, quis, unde, quomodo in hanc faciem sit mutatus, querit per ordinem. Ille exponens personam, locum, tempus, causam: Ego, inquit, Gerardus de Morealmes, hodie cum quibusdam primoribus et sodalibus meis hoc oratorium intraueram, et illis erga sanctorum precipue sancti Wicberti uenerationem deuote se agentibus, deuotionem eorum quibus non decuit irridere cepi sermonibus. Eam ob causam in miserabilem quem cernis habitum me demutatum scio et confiteor, utque a sanctis, precipue sancto Wicberto, quem specialiter offendi, ueniam merear, te consulente, precor. Peccatum ergo suum humiliter  confitentem frater ille corporali uerbere correxit, et correcto penitentiam indixit. Adeo autem precordialis fuit eius penitentia, ut eam statim consequeretur uenia, dum ita in iuuenilis etatis decorem ilico est reformatus, ut se sibi tam subito redditum sit miratus.





uITA DEODERICI EPISCOPI METTENSIS AUCTORE SIGEBERTO GEMBLACENSI






MONITUM

Sigebertus, cum circa annos 1027-1030  natus monasterium Gemblacense sub abbate Olberto, doctrina et meritis insigni  , intrasset  , sub Macelino successore eius paucos annos uersatus, a Folcuino abbatis fratre, tunc monasterio Sancti uincentii Mettensis preposito, pueris instruendis Mettas arcessitus est; et in ciuitate amenissima primam etatem exegit. Ubi positus multa opuscula scripsit  , et humanitate, sapientia et doctrina inclaruit. Erat, ut Anselmus tradit  , »sapientie fons patens, non solum monachis sed et clericis ad se undique confluentibus, nec solum Christianis, sed et Iudeis in eadem urbe commanentibus erat carissimus, pro eo quod Hebraicam ueritatem a ceteris editionibus secernere erat peritus, et  in his que secundum Hebraicam ueritatem dicebant, Iudeorum erat consentiens assertionibus.« uere iam primus, quem se edidisse profitetur, liber  , uita Deoderici episcopi, iuuenem ostendit beneuolum, pium, ueri pulchrique amantem, et uaria doctrine specie insignem, diligentem sacrarum Scripturarum, auctorum classicorum  , Patrum  , et sui etiam temporis scriptorum  , lectorem, sedulum antiquitatis patrie scrutatorem, scriptorem uiuidum, elegantem et paulo floridiorem. Delectatur enim uersibus et uocibus petarum decerptis et sententiis rhythmo et sono sibi respondentibus, ita ut uel hexametri pentametrique membra in easdem syllabas plerumque conuertat. uitam Deoderici scribendam suscepit precibus Ulrici et Ruodolfi fratrum et pietate ductus in conditorem monasterii, in quo ipse degebat  , Sancti uincentii: cui opere quecunque conferre possent monimenta antiqua  , chartas et priuilegia imperatorum et pontificum  , historiam translationis reliquiarum a Deoderico in Italia collectarum a clerico eius qui rebus interfuerat conscriptam  , congesta in laudem episcopi et ciuitatis Mettensis concinnauit. At cum in Deoderico aliqua non leui uituperio digna haberentur, ea tamen Sigebertus, episcopum iusto acrius in uiolatores bonorum S. uincentii inuectum dicere contentus, ne acu quidem tetigit. Quod utrum ignorantie an dissimulandi animo tribuendum sit, non liquet, cum Sigebertus nec a Thietmaro  , in opprobrium Deoderici prolata legerit, nec eum iam tum, quum uitam Deoderici ederet, ab Alperto  circa exitum Deoderici tradita nouisse constet.

Scripsit tempore Folcuini abbatis cum consecratio ecclesie S. uincentii, a. 1030, celebrata, eorum qui interfuerunt quasi recenti in memoria hereret [ uarietate codicis regii Parisiensis n. 5294 signati, mbr. sec. XI, qui historiam translationis reliquiarum a Deoderico collectarum exhibet, a Dacherio in Spicil. u, p. 139, editam, in altera eius operis editione t. II, p. 133, a Baluzio emendatam, Waitzii uero opera cum editis iam denuo collatam.

Nonnulla ex uita Deoderici decerpta Sigebertus ipse Chronico suo a. 964 et 969 inseruit: laudatque eam auctor Chronici episcoporum Mettensium apud Dacherium Spicil. II, 228. Epitaphium capiti 21 insertum, etiam in codice sec. XI, olim collegii Claromontani, postea Meermanni, iam uiri clarissimi Sir Thomas Phillipps Middlehilli in Anglia, n. 1711 signato, habetur, unde olim ab Andrea Duchesne descriptum, Baluzius in Miscell. Iu, 554, edidit, et Lappenbergius noster a. 1836 iterum exscripsit.

Subiicimus rhythmos in honorem Deoderici a Sigeberto compositos, quos ex autographo eius in monasterio S. uincentii Mettensis seruato Meurisse in Historia episcoporum Mettensium, p. 329, 330, edidit.



RHYTHMI IN HONOREM DEODERICI.


 uita Deodrici meritis et tempore primi 
Hoc descripta libro, memori recitabitur euo.
Hanc uix compegi uilique caractere scripsi
Christi pupillus Sigibertus, mente pusillus.
Hic tua, uincenti leuita, trophea relegi,
Hic, Lucia, tui reliquorum suntque triumphi,
Quorum sunt tituli seriatim pretitulati  .
Quicquid peccaui, uobis debet reputari,
O Ulrice, tuoque simul fratri Ruodulfo,
Quos diuinus amor, quos uestri [899 1Kb] presulis ardor
 Perpulit inuitum me cogere satque renisum,
Hoc onus inualidis ut uellem tollere membris,
Ut uobis laudem, mihi det mea culpa ruborem.
Quisnam ad mercedem uobis neget addere laudem,
Qui talem librum diuinis usibus aptum
Sanctis donastis propriis propriumque dicastis?
Res minor affectu, maior deuotio censu [900 1Kb] .
Semine plura metes, in spe qui semina mittes.
Nil recipit gratis, qui dat, Deus, omnia gratis.
Laus danti, pax seruanti, crux diripienti.



EPISTOLA DE uITA [901 1Kb] DOMNI DEODERICI PRIORIS METTENSIS EPISCOPI.


 Domno reuerendo, patri uenerando, domno abbati et abbatum speculo, F . . . . seruorum Dei utinam ultimus seruulus S. . . que promisit Deus se diligentibus. De gestis domini et patroni nostri Deoderici que ueraci relatione agnoscere potui, fideliter, pro captu meo, annotare studui, ausu quidem temerario, affectu tamen uoluntario. Non enim reor displicere animo fidelis echonomi, quicquid accedit laudibus sui domini. Monebat me animus hoc uestro nomini asscribere,  set non fuit consilium, culpa mei tardi ingenti laudem uestram deterere, quem dignitate litteralis scientie constat cunctis precellere. uos ergo, qui lectionis diuine assidua dulcedine consuestis delectari, patiamini, queso, gustu inculti sermonis os uestrum amaricari, ut magis uobis repetitus placeat dulcor, quem ad horam insuetus torserit amator; dum delitiosus plerumque stomacus rapula atque ascalias [902 1Kb] mauult imulas, necdum omnis abacta est pauperies  epulis regum; nam uilibus ouis nigrisque est holeis [903 1Kb] hodie locus. Non attendatis, quis uel quali scripserim stilo, set quid et de quo: et adhibita paterne censure ferula, si placet, acuto ueru confodite superflua; si  displicet, mortiferum prefigite theta. Loquatur muta pagina rerum seriem, nec perfundat rubore scriptoris faciem. Bene ualete.


 EXPLICIT EPISTOLA.



ITEM PRAEFATIO SEQUENTIS OPERIS.

 Laudemus, inquit iehsu filius Sirac, uiros gloriosos et parentes nostros in generatione sua, qui [904 1Kb] in generationibus suis gloriam adepti sunt, et in diebus suis habentur cum laudibus. Qui de illis nati sunt, reliquerunt nomen narrandi laudes eorum, et sunt quorum non est memoria; perierunt quasi non fuerint, et nati sunt quasi non nati, et filii ipsorum cum illis. Set hi sunt uiri misericordie, quorum iusticie obliuionem non acceperunt . Ecce amator sapientie piam patrum suorum amplexatus gloriam, merito illorum detestatur socordiam, qui obliuione uel incuria patiuntur oblitterari maiorum suorum memoriam. Cum enim in memoria eterna sit iustus, et memoria iusti semper  sit cum laudibus, profecto, sicut bonis operibus paratur anime iusti beata immortalitas, ita etiam per bonorum operum memoriam paranda est nomini eius glorie longeuitas. Si ergo his [905 1Kb] , qui dederit calicem aque frigide tantum in nomine iusti, mercedem suam non perdet: et ille, credo, mercedem iusti accipiet, qui laudes iusti uetustate senescere uel obliuione sepeliri prohibet; quia procul dubio ad laudem Dei spectat, et mercedem iusti accumulat quod integritas uite eorum alios suo exemplo ad bonum  inuitat. Quocirca solent multum multi conqueri; alii, quod uitam predecessorum suorum, alii, specialium patronorum suorum ita penitus aboleuerit obliuio, ut preter [906 1Kb] nomen, et preterquam quod eos in diebus suis constat placuisse Deo, nulla rerum gestarum fiat mentio, ut per eos nomen Dei benedicatur, qui omnia in omnibus operatur. Hec eadem conquestio nos super [907 1Kb] domino et patrono nostro Deoderico magis magisque sollicitabat in dies; quia opera eius multa et magna sic pene consumpserat obliuionis caries, ut lignum uermes, uel sicut tinea uestes. Quam sollicitudinem a maioribus relictam nobis, transmittere posteris nostris non debemus; set ea curiosis oculis inquirentes, prestante  illo, qui linguas infantium facit disertas, stilo certitudinis enucleare temptabimus. Probemus ergo deuotionem erga patronum nostrum; offeramus oblationem nostram ei, qui uere erat Dei templum; et si non habemus puritatis aurum, eloquii argentum, munditie byssum, gemine [908 1Kb] dilectionis coccum his tinctum , saltem de pilis caprarum texamus sagum cilicinum, uel ad operiendum corporis eius tabernaculum [909 1Kb] , uel saltem ad tumuli eius puluerem extergendum.



INuOCATIO


 Ingressuri ergo uiam, ut ueniamus ad narrandam ueraciter iusti uiri uitam, eius, qui uia, ueritas et uita est, inuocemus gratiam, ut qui lacte pascit edentulos, nos doctrine sue pascat edulio, et sapientie sue erudiat alloquio.


domine Christe deus omnipotens princeps sine principio
Kyrie [910 1Kb] , Christe, theos, pantocraton, archos, anarchos,
   Sis mihi principium, dux, uia, presidium,
Ut ualeam per te, condigne scribere de te.
    Pendet mens a te; quis quid erit sine te
Laudatis sanctis, laudatus sanctificaris;
   Et iusti quid honor? iustificantis amor.
Predico sanctorum sanctum, cum predico sanctum;
   Pulcri laus operis, laus erit artificis.
Ecce repono tuum tibi iustum Deodericum;
   Adsis una Trias, anime trina monas.
uix muttire queo, mutum precor os aperito
   Ipse doces asinam, que doceat Balaam.
Nature tibi lex non obstat legifer exlex;
   Nempe sequens nutum, nescit habere statum.
Tu linguans mutos, elinguans atque disertos,
   Cordis tange petram, petra refundet aquam.



INCIPIT uITA DOMNI DEODERICI EPISCOPI MAIORIS


 CAPITULUM 1. De nobilitate generis ipsius. Igitur uirum [911 1Kb] uite memorabilis et memorie uenerabilis Deodericum, ex pago Saxonie Hamalant  oriundum,  comite Euerardo patre et Amalrada [912 1Kb] matre accepimus progenitum, orbis ad ornatum quem uere credimus ortum  . Alius fretus ingenio ab ipsis ordiretur  cunabulis narrationis telam; laudaret docitem puericiam, magnificaret macte indolis adolescentiam; ubi uentum esset ad Pytagorice littere biuium, mundum cum blandiciis suis abigeret sinistrorsum; animum uero iusti, tendentem ad propositum immortalitatis brauium, ageret angusto calle dextrorsum. Quid plura? per singulos gradus etatum disponeret in corde ipsius ascensiones uirtutum. Nos, quoniam uiribus diffidimus, quoniam ad propria dicenda uix sufficimus, communia pretermittimus, et quoniam breuitati studemus, solam morum honestatem et natalium nobilitatem in eo predicare contenti sumus. Et illam quidem nobilem morositatem multiplicabat [913 1Kb] in dies diuine cooperationis presentia; religiosam uero generositatem attollebat cognatorum  et affinium eius, primatum scilicet Gallie et Germanie, eminentia, et insuper imperialis consanguinitatis cumulabat magnificentia. Matrem nempe eius scimus Mathildis regine fuisse sororem, que ex Heinrico rege genuit Ottonem maiorem et Heinricum ducem, eorumque fratrem multa laude dignum Brunonem, qui ita inter omnes temporis illius emicabat mortales, uelud inter ignes luna minores . He uero erant  filie Thiadrici ducis, quarum fratres erant Windukin, Immed et Reinbern. Reinbern autem ipse erat, qui pugnauit contra Danos, multo tempore Saxoniam uastantes, uicitque eos liberans patriam ab illorum incursionibus; et hi erant stirpis magni ducis Windukindi, qui bellum potens gessit contra magnum Karolum triginta ferme  annos. Porro Brunonem, quem supra nominauimus, tanta meritorum prerogatiua diuinitatis commendabat pietas, ut, quem Coloniensis archiepiscopatus illustrabat dignitas, etiam dominatus tocius Lotharingie insigniret sublimitas  .

2. [914 1Kb] Qualiter sub disciplina domni Brunonis profecerit. Huius ergo consobrinus, cui hoc opus cuditur, Deodericus [915 1Kb] in sancte Halberstedensis ecclesie gremio a primis annis materne pietatis ubere ablactatus, et sublimiter ut competebat educatus, nature et morum dulces et uberes repromittebat fructus. uerum ubi gemma episcoporum Bruno pontificale ascendit solium , hic assumpta forma discipuli se eius indiuiduum agebat socium.  Et quia erat quondam in castris celestis militie ciuiliter militaturus, sub eo in sancte Coloniensis ecclesie gimnasio [916 1Kb] per diutina diludia liberali tyrocinio est exercitatus, et per diuturna proludia laudabiliter probatus. Discebat ibi humiliter subesse, qui debebat multis aliquando utiliter preesse, et subiectis humili et discreta prelatione utillime prodesse. Erat in utroque, quod uterque in alterutro amplecteretur;  et sicut ferrum ferro acuitur, sic alter alterius bona emulatione edificabatur. Primo quidem inter eos propinquitatis naturalis necessitudo pepererat amicitiam; deinde familiaritatis consuetudo aluerat beniuolentiam; que etsi ex propinquitate tolli potest, ex amicitia tamen non potest, quia propinquitas sine beniuolentia inane nomen retinet, amicitia beniuolentie indiscissa coheret. Sic in consobrinis istis propinquitati respondebat amicitia; amicitiam mutua solidabat beniuolentia. Nec in uanum cedere poterat, quod uir, qui in Christo et in ecclesia talis tantusque futurus erat, quem mater ecclesia ad ornamentum et firmamentum sui nutrierat, quem natura, immo ipsius auctor nature, natiuo ingenii bono ditabat, talis tantique magistri studio et doctrina  institui et expoliri meruerat. Ut enim ait quidem .

Doctrina uim promouet insitam,
Rectique cultus pectora roborant
   Utcumque defecere mores,
      Dedecorant bene nata culpe

3. De promotione eius ad episcopatum. Ne ergo uiro ad utilitatem multorum nato deesset materia uirtutum, ne deesset tali opifici officina exercendorum operum bonorum, prouidit etiam super hoc superna dispensatio non solum ei, set et profectui plurimorum, ut cultor iusticie plantatus in domo Domini, in atriis Dei nostri ut palma altitudine meritorum floreret, ut cedrus Lybani multiplicatus incorruptibili exemplorum odore redoleret, sicut oliua  pinguedinem leticie et benedictionis fructificaret. Anno siquidem nongentesimo sexagesimo secundo a dominici hominis incarnatione, uiam uniuerse carnis ingresso reparatore sancte religionis primo Adelberone, uacabat cathedra sancte Mettensis ecclesie proprio uiduate pastore. Non defuit sibi sacrarium Spiritus sancti Bruno; non defuit, inquam, sibi uel tocius regni commodo; set, sicut in ceteris facere consueuerat, sic et in hac re non que sua erant, set que Iesu Christi, querebat. Nam ceteris quibus pollebat artibus etiam hoc addiderat, quod principibus cuiusque ordinis, in quibus columbe innocentiam, serpentis astuciam, et precipue tute fidei simplicitatem uigere uidebat, his adprime amicitiam  suam accommodabat, his gratiam regis cumulatius conciliabat. Si quos talium priuata adhuc uita oscurabat, hos oportune in loco defunctorum illustrium uirorum sua opera suffectos, ad bene agendum accendebat [917 1Kb] . Omnia quippe omnibus factus erat, quia omnes lucrifacere uolebat. Is denique uidens oportunum locum et tempus occurrisse [918 1Kb] sibi, ut ad firmamentum spiritualis fabrice  columnam solidam et sua manu politam stabiliret in ecclesia Dei, utile duxit, consobrinum suum Deodericum, spectabilem genere et religione, illic incardinari. Aequa namque trutina consilii, locum, tempus, personam moderabatur, dignum scilicet iudicans eum, qui urbi nobilissime principaretur, nec indignum fore urbi tante potentie, quod uiro tante nobilitatis ancillaretur, presertim cum tempus illud egeret, ut prudentis fortisque rectoris auxilio defensaretur. Nimis enim superioribus annis in eam incubuerant rei publice incommoda, cum ab incentore omnium malorum Conone inuasa  , pene direpta est et exterminata. Concordante itaque cleri tociusque plebis unanimi consensu, annitente etiam cuncto palatinorum senatu,  intronizari eum fecit in augusta Mettensium sede, leto omnium concentu, non sine magno celestium uirtutum applausu. Pontificali itaque petalo decoratus, et officiante magni meriti Heinrico  Treuirorum metropolita, benedictionis oleo 3 Nonas Martii consecratus , satagebat nomen suscepti officii bonis implere operibus; malens scilicet haberi quam uideri episcopus. Et primo a predecessoris sui uestigiis non exorbitabat, set quem sibi nobilitatis excellentia equiperabat, etiam morum probitate et religionis feruore imitari in uoto habebat. Accendebatur enim ad bonum bono animi sui proposito, informabatur, ut diximus, predecessoris sui recenti exemplo, nec exciderat animo sana boni institutoris eruditio, et quod omni preminet magisterio,  celesti insuper animatus est oraculo.

4. De primis litteris nominum per angelum datis. Dicamus ergo rem relatu et scripto maiorum compertam, pro sui nouitate merito in thesauro memorie recondendam. Sanctus Clemens, principis apostolorum Petri auditor, Mediomatricorum autem primus apostolus et predicator, inter cetera que ei ad roboranda nascentis ecclesie rudimenta contulit pius salutis nostre amator, hoc speciale celitus emeruit donum, ut nomina futurorum in ecclesia Mettensi pontificum acciperet, missa sibi per angelum, annotatis tantum primis litteris nominis. Adeptus uir beatus de quo agimus ecclesie suggestum, cum quadam die delectaretur iocunda et seria affabilitate  familiarium ac sapientium---nam etiam in hoc fideli suo Dei consuluerat dispositio, ut ei sapientium et bonorum consiliariorum non deesset collatio,---illa angelice scripture monimenta iussit deferri in conspectu suo. Quas cum diligenter inspexisset, et alias quidem aurei, alias argentei, alias alius cuiuslibet coloris uarietate formatas stuperet, et altiori intellectu per colorum uarietatem uariam meritorum cuiusque qualitatem signari perpenderet:  inter alias sui nominis litteram argenteo colore albentem uidet. Qui conuersus ad semetipsum, et hinc profundum et immutabile diuine prescientie [919 1Kb] demirans consilium, inde bone uoluntatis sue considerans propositum: Si, inquit, cooperator omnium bonorum Deus bono affectui meo optatum ministrauerit effectum, tanta bona in episcopatu me confido facturum, ut argentea ista littera quandoque transformetur in aurum. Hec quidem uir bonus de bono thesauro proferens, bonum ex habundantia cordis locutus est, nec segnior fuit in exequendis bonis operibus quam pollicitus est. Que licet nobis ex parte inuiderit maiorum nostrorum incuria, et somno socordie sue consopiti eum secum putauerint consepeliendum, adhuc tamen eius  multa et mirifica opera extant, que eum [920 1Kb] quodammodo nobis [921 1Kb] uiuentem representant; ut liquido testificari possimus, quod in euangelio dicit Dominus: Si hi tacuerint, lapides clamabunt . Quis enim nesciat, uiuacitate ingenii eius et sagacitate consilii uel prudentie singularitate, qua apud regni primores magni pendebatur, melioratum rei publice statum, et in melius augmentatum sancte Mettensis ecclesie, cui auctore Deo presidebat, pontificatum?

5. De ueteris ecclesie deiectione et noue edificatione. Ut interim de monasterio gloriosi martyris Christi uincentii sileamus, in quo construendo totos animi sui expendit affectus, primo ex subcisiuis [922 1Kb] eius operibus industriam eius comprobemus.  In primis maior ecclesia pretiosi prothomartyris Stephani magnificentie eius testis occurrit, quam uetustate sui ruinam periculosam minitantem [923 1Kb] decenter a fundamento reparauit. Stabat illo adhuc tempore illud antique reuerentie oratorium, seruans thesaurum quod gemmas uincit et aurum, scilicet sanguinis prothomartyris pignus pretiosum. Quia non omnia nota sunt omnibus, de hoc oratorio paucis docebimus. Olim clamore Galliarum ante Deum multiplicato, et peccato malitie earum nimis aggrauato, purpurate meretricis ciuitatibus propinauit calicem ire et indignationis iusti iudicis commotio, ad ultimum earum exterminium Hunis laxatis, uelut rabidis canibus ad deuorationem ferarum et bestiarum  agri instigatis. Pastores quique pro ereptione ouium suarum iusta sollicitudine omnimodis ambiebant; set adeo peccata populi inualescebant, ut quamuis sacerdotes digni auribus Domini iudicarentur, illi tamen, pro quibus orabant, indigni essent, ut exaudirentur. De hoc  porro oratorio aliquibus insinuatum est ex diuina reuelatione, et maxime sancto Seruatio Tungrensi episcopo, Auctoris tunc temporis Mettensium presulis familiarissimo,  promissum est ex apostolica consolatione, hoc solum oratorium in Gallia Belgica interuentu prothomartyris immune futurum a barbarica depopulatione. Iam urbem populosam et opulentam in fauillas redactam doleres, cum tamen undique lambentibus flammis ab oratorio faces longius remoueri gauderes, et barbaros percussos ea cecitate, que grece dicitur aorasia [924 1Kb] , ab aditu aditi arceri stuperes, ut patesceret, quid posset fructuosa martyris fides. Stabat adhuc, ut dixi, quamuis longeua uetustate conuulsum, simile iam cadenti, immo pene iam lapsurum. Set quamuis ruina uidebatur intentare periculum, tamen presentia sui antiquum credebatur representare presidium. Ceterum presul, qui ad restaurationem templi et ad omnia que usus  uel decus ecclesie exigebat induxerat animum, credens quod non solum in manufactis habitaculis constet diuine uenerationis cultus, quodque locus nullum commendat, set magis nos illum commendamus, bene uiuere si satagamus, non timuit illud euertere funditus, quamuis animos et oculos offenderit plurium, quasi qui tulisset de medio euidens diuine propitiationis inditium, et presens meritorum prothomartyris testimonium. Exedificatam igitur ecclesiam liberaliter ecclesiasticis ornamentis honorauit, donariis insuper pretiosis locupletauit, partim a se ipso collatis, partim sui amoris gratia ab optimatibus regni ecclesie Dei oblatis, et precipue a munificentia gloriosi cesaris Ottonis eiusque coniugis Adheleidis, cuius uita nichil aliud fuit nisi exemplar pietatis et  castitatis. Set et gloria posteritatis eorum, Otto iunior, in hac largitate non fuit inferior. Quia enim fidelis paterfamilias thesaurizabat non sibi, set dominice familie commodo, ut daret illis tritici mensuram in tempore oportuno, collaborabat bone eius intentioni multa fidelium Christi deuotio.

6. De constructione Waltiodorensis cenobii  . Ut de multis unum inseramus, fuit ea tempestate comes quidam nobilitatis gloria clarissimus, sanctitatis reuerentia nominatissimus, eidem patri nostro genere propinquus; nomen erat ei Elbertus. Is, tactus instinctu celestis desiderii, posthabere cepit omnia que ei habundanter arridebant pellacis gaudia mundi, indignum ducens, pro eius lucro anime sue detrimentum pati. Qui legationem salutis sue  mittens ad regem cum duplo exercitu contra simplum nostrum uenientem, idoneam inter se et Deum elegit mediatricem piissimam uidelicet Mariam, eius uirginem genitricem; et cupiens non tantum sua set  et ipsam uitam pro amore uite eterne pacisci, felici commertio sua omnia Deo dedidit eiusque genitrici, et in honore eius monasterium construxit in uilla Walciodoro, quam Mosa alluit in diocesi Leodicensi, ibique sub monastice religionis habitu adunauit diuino idoneos famulatui, qui sibi seminarent spiritualia, et illi sua meterent carnalia. Qui, quia predidicti antistitis nostri [925 1Kb] gloriabatur consanguinitate, presertim quia eum apud animum regis non parum ualere uidebat intima familiaritate, regisque regum gratiam promeruisse eum intellexerat ex [926 1Kb] mundi cordis sinceritate, nullum post Deum eiusque matrem quam eum sibi heredem subrogare maluit, idemque monasterium pro eius amore iuri sancte Mettensis ecclesie testamento delegauit, et imperiali  decreto in perpetuum confirmauit  . Ille uero, utpote uir non mediocris prudentie, quia non ingratus erat, tanto gratis ecclesie sue prestito beneficio, ne ei preter eternam remunerationem etiam in terrenis deesset digna uicissitudo, uillam sue ditionis eidem contiguam loco, Hasteriam uocabulo, cum apenditiis suis eidem coniunxit cenobio.

7. Qui uiri ea tempestate claruerunt. Iure felicia dixerim Ottonis tempora, cum claris presulibus et sapientibus uiris res publica sit reformata, pax ecclesiarum restaurata, honestas religionis redintegrata. Erat uidere et re ipsa probare, uerum esse illud philosophi: fortunatam esse rem publicam, si uel reges saperent, uel regnarent sapientes. Preerant  enim populo regni non mercennarii, set pastores clarissimi. Inter quos merito sui lucidis comparandos syderibus, nominatus et sepe nominandus ille magnatum maximus, Bruno archidux [927 1Kb] et archiepiscopus, uelut lucifer matutinus micabat rutilus. Post eum Deodericus noster, ecclesie regimen, regni columen, uirtutis specimen, passim nominis sui spargebat lumen. Treuiris aurigabat currum Dei Heinricus [928 1Kb] , post eum Egbertus; qui cuius sanctitatis fuerint si quis ignorat, facile inueniet a quibus discat. Leucis preerat Gerardus, uirduni antistabat Wicfridus; qui quales fuerint, uel hinc potest sciri, quia college fuerunt huius nostri Deoderici, ex disciplina scilicet Brunonis incliti, cuius etiam iudicio ad gradum pontificatus meruerunt  prouehi. Porro Wicfridus usus est in omnibus prompta opera presulis Deoderici, et maxime in construendo cenobio sancti Pauli confessoris in suburbio uirdunensi, a quo etiam pretiosiora auro  et topatio ossa sancti martyris Gregorii Spoletini impetrauit, que decenter, ut hodie est cernere, in ecclesia eadem reposuit. Possem recensere plures cuiusque ordinis ea tempestate insignes, set nolo extedientur aliorum mentes uel aures. Isti preter eos quos fama obscura recondit, huius patris nostri contemporales, aliqui etiam contubernales, aliqui contribules; hi inquam eius in bonum cooperatores, hi in castris domini Sabaoth huius egregii antesignani fuere commilitones, hi omnes succenturiati, in otio et in negotio causis regis aderant, eiusque nepotem Deodericum alii patris honore, alii fratris amore mirifice excolebant.

8. De morte domni Brunonis. Postquam  igitur uenerabilis archiepiscopus Bruno totam composuerat  Lothtaringiam, Compendium perrexit compositurus etiam Franciam, habens secum consobrinum suum Deodericum, in cunctis operibus bonis fidelissimum adiutorem. Eum quippe ab exordio incardinationis eius in omnibus negotiis exibebat sibi cooperatorem, presagiens eum operum suorum fore imitatorem, et gratie uirtutisque sibi celitus concesse non longe post heredem. uir ergo pacificus uolens uocari Dei filius, dum operum suorum bone consummationi esset intentus, decidit in lectum corporis grauedine detentus; et Remis usque regressus, ibidem inualescente egritudine est retentus. Sentiens itaque finem suum a Deo sibi notificari, numerumque dierum suorum consummari, sciensque quid deesset sibi, deliberauit secum elemosinis  peccata sua redimere et thesauros suos in gazophilatio celi recondere, scilicet in usus pauperum et ecclesiarum Christi expendere; et uocans ad se refrigerium doloris sui et uite mortisque solatium Deodericum, et uirdunensem---nam et is presto erat---Wicfridum, coram eis dictauit et signauit testamentum suum, eosque sanctionis sue testes et testamenti sui statuit dissignatores. Iamque inpendente tremebunda dissolutionis sue hora, nisu quo poterat ad nepotem suum Deodericum se conuertens, eique ex precordiali affectu ultimum uale dicens: Domine, inquit, ora. Mox deuote et confuse cantu et planctu personante omnium, anno Domini nongentesimo sexagesimo quinto, 5 Iduum  Octobris, soluit nature debitum, celo mittens gaudium, mundo relinquens iusticium. Deodericus cum cepiscopo corpus amici Coloniam reportauit, testamentum clero et ciuibus resignauit, fidem deuotionemque, quam uiuo monstrauit, etiam defuncto non negauit. Dolens imperator se unico solatio uiduatum, affectum quem habebat in fratrem transfudit in consobrinum. Dolens antistes se superstitem esse anime sue dimidio, ne impar aut indignus esset regis animo, fratrem ei representabat fidelitate et obsequio, et sicut scriptum est: Requieuit spiritus  Helye super Helyseum ad facienda signa et prodigia , sic omne spiritualis gratie donum, quo Brunonem Dei insigniuerat gratia, mirareris in Deodericum transfusum ad disponenda regni negotia.

9.De unanimi fraternitate cleri Mettensis et Halberstedensis. Erat huic imperialis nobilitatis et episcopalis dignitatis uiro iugis uigilantia super excubias sibi commissi gregis, erat propensior cura pro honore et profectu clericalis ordinis; ideo quicquid eorum saluti conducere uidebat, diligenter procurabat. Unde inter cetera clerum Mettensem et Halberstedensem, qui utrique innituntur patrono, uictorioso scilicet protomartyre Stephano, ita mutue caritatis uniuit glutino, ut cor unum et animam  unam eis infunderet in Domino, id est ut in corporalibus perpetua eis esset dilectionis communio, et in spiritualibus indiuisa esset caritatis connexio. Quod sua initiatum diligentia, successoris et nepotis sui bone memorie Adelberonis suppleuit industria. Quia enim Halberstedensis antistes in celebratione missarum sollempnibus diebus utebatur logio, id est rationali  quod est indicium doctrine et ueritatis, prerogatum ecclesie sue ex decreto pape Agapiti, suggessit per epistolam predictus Adelbero Hilduardo episcopo Halberstedensi, ut quia erant in omnibus unum, communicaret etiam sibi illud unum, quod erat sibi solum. Respondit illi ille  : Unum indiuiduum esse, set quia unitatis caritas nichil patiebatur negare, misso simili illud se ei communicare,  ea proposita conditione, ut neutri liceret ulterius iam ulli ecclesie illud transfundere, set he due sole sorores uno patre, una matre, una germanitate, uno gaudentes protectore, oculis sponsi se aptarent pudice et honorifice, et si qua alteri inesset macula aut ruga, alterius tergeretur uel corrigeretur dextera. Expostulabat tamen pro hoc uicem laudande remunerationis, dari scilicet ecclesie sue partem uel minimam sanguinis prothomartyris, qui sanguis uera fide creditur pululare in ecclesia urbis Mettensis, et reliquias gloriose Christi uirginis Glodesindis. Unde, sicut per Salomonem dicitur: Funiculus triplex difficile rumpitur , hec ipsa fraternitatis unanimitas usque in presens  inconuulsa utrimque firmissime seruatur.

10. De priuato honore Mettensium pontificum. Felicem matrem ecclesiam tam dulci affectu filiorum! felicem, inquam, Mettensem urbem tam iugi prouectu episcoporum! uix enim huic se preferre audebunt alique Galliarum ciuitates, quod potiores a Deo acceperint sacerdotes, uel nobilitate clariores, uel sanctitate illustriores; unde et quidam Mettensium pontificum, honorati ultra priuatum presulum modum, plerumque a sede apostolica tale consecuti sunt priuilegium, siue ob sanctitatis gratiam, siue ob  nobilitatis gloriam, ut salua metropolitani subiectione, archiepiscopi fungerentur officio et honore. Ex quibus primus fuit antiquus ille Urbicius, et multo post tempore Pippini regis ex sorore nepos Crodegandus, et post eum Angelramnus, et alter ab illo Drogo Karoli Magni imperatoris filius; Walo etiam uir magne in Christo reuerentie pallii usum meruit decreto Iohannis pape; set et Rotbertus post eum archiepiscopi accepit insigne. Set omnes hi singulari sue dignitati, non in commune matris sue ecclesie consulentes honori, in diebus tantum uite sue singuli hoc priuilegio potuerunt decorari. Hi uero nostri, id est Deodericus et Adelbero, hanc honoris prerogatiuam thesaurizauerunt non sibi dumtaxat in presentiarum, set posteris et filiis matris sue in  perpetuum; scilicet non temporaliter uel fastuose eminentie illius ambitum accipientes, set per hoc se suosque successores ammoneri uolentes, ut quanto ceteris apparerent eminentiores, tanto ardentius instantes doctrine et ueritati, attenderent sibi et gregi. Nullus interpretetur sinistre, quod confirmatum est ab Adelberone, hoc nos nostro Deoderico ascribere; set adtendat in isto exordium cause, in illo effectum cause. His ex parte per prolemsim [929 1Kb] dictis, cepto accingamur operi.

11. De immunitate ecclesiasticarum familiarum. Pastor noster nuncupatiue bonus, imitatus uestigia illius pastoris qui essentialiter est bonus, non incubabat ouili ut mercennarius, qui fugiens dat locum inuadendi oues insidiatoribus, set utrobique  assistens suis propugnator indefessus, ab hostium uisibilium et inuisibilium eos tutabatur incursibus; ut cum princeps pastorum appareret, inmarcessibilem glorie coronam acciperet. Timebat enim non surdus auditor uocem summi pastoris, iram iudiciumque per Hiezechielem  pastoribus intentantis his, qui semetipsos, non Domini gregem, pascunt, qui cum austeritate et potentia eis dominantur, qui fortune pinguium abutuntur, imbecillitatem exilium aspernantur, qui gregem in dispersionem uel deuorationem bestiarum agri neglegentia sua abire patiuntur. Quocirca incessabilis eum cura remordebat, etiam pro laicalibus familiis matris sue sancte ecclesie et contra superborum insolentiam uel prauorum iniusticiam iuste et  potenter satagebat eas iugiter defensare, ne notaretur prophetica uoce: Canes muti, non ualentes latrare . Nec sufficiebat bone uoluntati eius suffragari eis tantum in presentiarum, nisi etiam ipsis et posteris eorum consuleret in posterum. Siquidem ne deesset eis contra iniquitatem iudicum auctorale ecclesiastice libertatis suffragium, leges constitutas illis a prioribus regibus uel pontificibus diligenter exquisiuit, exquisitas in presentia imperatoris recitauit, recitatas edicto imperiali confirmari,  scripto insuper et sigilli regalis impressione fecit corroborari.

12. De Spinal  castelli uel monasterii constructione. Hic dominicus agricola non otiose sollicitus pro uinea, quam paterfamilias sibi locauerat, sedulo eam putabat, ligone excolebat, letamine uerbi impinguebat, postremo quicquid usus culture exigebat, in tempore exibebat; expectans denarium, ex quo cum Domino conuenerat. Et quia secundum Apostolum , laborantem agricolam de fructibus primum percipere oportebat, et quia suppetunt multa sedulitatis eius indicia, non uidetur nobis numerandum esse inter postrema, quod in pago Caluomontense, diocesi Tullensi, in uilla que ex accidenti rusticorum lingua Spinal uocatur,  castellum exstruxit [930 1Kb] , quod edificiis et rebus necessariis opime honestauit, propugnaculis satis muniuit, armis et armatis sufficienter repleuit. Quia enim eadem regio infestabatur inprouisis et continuis incursionibus predonum et intolerabilibus insidiis latronum, et precipue calamitosa erat eis uicinitas Burgundionum, hoc eis opposuit quasi firmissimum repagulum et patrie inexpugnabile firmamentum. Set curam animarum non in secundis habuit. Nam uidens locum usibus diuini satellitii aptum, ad honorem summi Dei construxit etiam monasterium, delegatis ad sufficientiam prediis et que expetebat necessitas inibi Deo famulantium. Inspirante etiam magni consilii angelo, corpus sanctissimi Gerici, confessoris Christi et Mettensis episcopi, leuatum  de ecclesia sancti Symphoriani, que sita est in suburbio Mettensi, transtulit illuc cum maximo psallentio, cum digno cleri plebisque tripudio, ut aduene et indigene fidelem protectorem haberent, cuius interuentu uota precesque suas auribus Omnipotentis suggererent; et ut locus celebrior haberetur, et ut oppidanis uel indigenis commeatus undecumque suppeditarentur, percussuram monete ibi fieri et mercatum publicum constituit celebrari. Etiam hoc decreto et sigillo imperiali sancire non pretermisit. Sic locum illum, ut hodie est cernere, insigniuit sollemniter. Unde usque in presens patriote illi, presentia sancti confessoris suffragia experti in oportunitatibus, nomen Dei per eum benedicunt uenerantius, et piam prouisoris sui Deoderici  industriam laudibus attollunt instantius.

13. De iactis fundamentis basilice sancti uincentii. Succedentibus ergo bonis et gratia Dei cumulante gaudia gaudiis, Otto imperator Italicam secundo repetens regionem, filium suum sibi cognominem, bona indole adolescentie patriis uirtutibus respondentem, iam dudum Aquisgrani unctum in regem, fecit sibi concreari imperatorem, ut, delegatis ei secundis imperii partibus, ipse indulgens senectui, quod supererat eui ageret tranquillius. Quod gestum  anno Domini 968 coniicimus , quo etiam anno iacta fundamenta ecclesie sancti uincentii, ex maiorum scripto comperimus. Et ne quis uerbis meis deroget, ipsa maiorum quamuis paucissima uerba hic inserere libet: Anno incarnationis dominice 968 domno Deoderico pontifice sanctam hanc sedem, qua augustalis amplitudine sanguinis, qua animi uirtute atque industria singulari in omni genere studiorum egregieque factorum diuine atque humane, publice ac priuatim, summa ope ac magnificentia feliciter exornante, eo interim Italico delectui sanctissimorum indiuiduo comitatu augustorum, Ottonis eiusque gloriosissimi equiuoci, patriis digne uirtutibus respondentis, ad hoc pulcherrimo decore imperii domne Adeleide auguste, fere per triennium  militante, sumptibus se dignis et copiis tocius huius sancte fabrice ex nouo iacta sunt fundamenta.

14. De immunitate loci ab apostolico impetrata. Prouidens etiam augustus propagande sanguinis sui successioni, desponsauit filio suo Theophanu filiam imperatoris Constantinopolitani, eique Rome nuptias celebrauit magnificentia imperiali . Huic delectui et his disponendis rerum gerendarum negotiis uenerabilis presul Deodericus, ut prescripsimus, inter primos precipuus intererat, qui sicut genere, dignitate et gratia nulli cedebat, perinde quia consiliis non futilis auctor erat, ita apud imperatores et domnum apostolicum nulli inferiorem gradum tenebat. Qui, quamuis negotiis imperialibus et ecclesiasticis pro omnibus occupatus  erat, tamen nocte dieque ad singulare suum desiderium, id est ad constructionem ecclesie sancti uincentii, animo recurrebat. Cuius construende curam commiserat abbati Gorziensi Odilberto  , uiro sibi amicissimo et diuina atque humana scientia in omnibus nominatissimo. Ipse interim ut apis [931 1Kb] prudentissima, pio exercitus labore undeunde congerebat, unde aluearia sua repleret, unde liquontia mella stiparet, unde cellas liquido nectare distenderet, in quibus spem sancte gentis adultos fetus educaret; et ut ignauum pecus a presepibus arceret, primo immunitatem ipsius loci a sedis apostolice presule Iohanne impetrauit , et locum illum et omnia que ei contulerat sub apostolice tuicionis sera commendauit, et claui insolubilis anathematis  ita signauit, ut si cuius callosum pectus obtutaret [932 1Kb] obstinationis immanitas, ut eum a uiolentia uel iniusticia sancte ecclesie nec ista apostolica refrenaret immunitas, omnis ei in reliquum negaretur impunitas. Ita uir Deo amabilis dum uult esse de suis securior, dum uult uideri propositi sui uictor, aliquantulum, quod pace eius dixerim, uisus est esse seuerior. Ponamus ergo pre oculis illud apostolice auctoritatis priuilegium, quod, sicut est rerum  nostrarum munimentum, ita sit etiam uerborum nostrorum probamentum.

Iohannes episcopus, seruus seruorum Dei, dilectissimo Deoderico filio nostro sancte Mettensis ecclesie presuli. Cum in exarandis Dei laudibus debita pastoralis compulit sollicitudinis cura, queque ad stabilitatem piorum dignoscuntur pertinere locorum ubertim promulgare, et apostolice institutionis in priuilegiis atque decretis censura confirmare: conuenit nempe nos apostolico moderamine sancta uenerabilia loca, que dudum fuerant in ruinis magnaque inopia ac paupertate degentia, opportune ordinare, seu ad meliorem sine dubio statum perducere, presertim ubi illa petuntur, que non ad commodum temporale, sed ad perpetuam prouidentiam pertinent Deum seruientium  animarum, scilicet ut uenerabilis locus, qui a Deoderico dilectissimo filio nostro in uno conglobatus atque annexus est, cum propriis congregationibus, que regulariter in psalmis hymnis et orationibus Deo Saluatori nostro Iesu Christo peruigiles excubias exibent, ab insolentiis exterioribus circummunite iugiter ualeant pii famulatus officia in monasterio sancti uincentii exhibere; et quoniam constat tuam religiositatem huius priuilegii apostolicam confirmationem postulare a nobis, propter immutationes temporalium rerum uariosque hominum casus, munitionem sancti uincentii Christi martyris cum omnibus ad idem monasterium pertinentibus, atque corroborationem tui tueque congregationis et successorum tuorum in perpetuum [933 1Kb] fieri censuimus; quatenus,  nunc sicut a te disponuntur, ita in posterum usque in finem conseruentur, et ut illa congregatio inconcussa in unum perseuerans, sedulas laudes Deo persoluere ualeat, et sicuti a Deo eorum studia imbuta sunt, iugiter perseuerare liceat, atque sub uno abbate iam predictus locus constitutus, in honore sancti uincentii indiuisus sit et indiuisa congregatio. Nec cuiquam licentia prebeatur, ut refugiens rigorem studiose sibi regule, huc illucque uagetur, uel aliis se conferre [934 1Kb] conetur monasteriis; quod a nobis contra regulam sub anathematis uinculo prohibetur. Quapropter, statuentes atque promulgantes coram Deo et terribili eius futuro examine per huius nostri priuilegii apostolici atque constituti paginam, sancimus, et beati Petri apostolorum principis auctoritate  decernimus, atque obtestamur tam apostolice sedis futuros pontifices quamque qui episcopalem administrauerint actionem, uel etiam magna paruaque persona aut quispiam cuiuscunque sit dignitatis preditus potestate, ea que a predicto Deoderico dilecto filio nostro pie uenerabili loco tradita atque concessa fuerint, quoquo modo a quoquam licentiam habeant, sepius nominatum locum sancti uincentii in unum adunatum atque spiritaliter apostolice  exarationis stylo coniuncta disiungere uel aliquid exinde alienare. Et illud monasterium Sancti uincentii respiciens sit ad sedem episcopalem prothomartyris Christi Stephani iubemus, atque abbas in potestate episcopi [935 1Kb] ipsius loci eligendus sit. Si uero episcopus defuerit, liceat abbati in festiuis diebus ad sedem episcopalem accedere, ibique cum dalmatica et sandaliis, quas illi mittimus, missas celebrare. Si quis interea, quod non credimus, temerario ausu contra ea, que ab hac nostra auctoritate pie et firmiter per hoc nostrum priuilegium disposita sunt, contraire tentauerit, uel hec, que a predicto Theoderico dilecto filio nostro, Mettensium presule, ad laudem Dei pro stabilitate iam dicti monasterii uidelicet Sancti uincentii statuta sunt, refragare, auferre  uel alienare presumpserit, sciat se auctoritate beati Petri apostolorum principis anathematis uinculo innodatum atque cum Iuda, traditore Domini nostri Iesu Christi, eterni incendii supplicio concremandum. Sic deputatus, nec unquam a prefati anathematis nexibus sit absolutus. At uero qui pio intuitu obseruator in omnibus exstiterit, gratiam benedictionis a misericordissimo domino Deo nostro multipliciter consequatur, et uite eterne particeps efficiatur, et hec catena beati Petri aperiat ei ianuam paradisi. Si uero aliquis episcopus inde aliquid minuere uoluerit, hec, ut diximus, catena claudat ei polorum regna. Scriptum per manum Stephani notarii et regionarii sancte Romane Ecclesie in mense Septembri, et indictione quarta decima. Bene ualete.

  Data III die Kalend. Octobris, per manum Widonis episcopi et bibliothecarii [936 1Kb] sancte sedis apostolice, anno pontificatus domni Ioannis summi pontificis et uniuersalis tertii decimi, presidentis [937 1Kb] in sacratissima sede beati Petri apostoli, quinto, imperii domni Ottonis maioris nono, minoris uero tertio, anno denique ab Incarnatione Domini nostri Iesu Christi 970.

Epistola eiusdem antistitis Deoderici de dandis decimis ad ecclesiam eiusdem sancti martyris. Seruorum Christi famulus Deodericus episcopus officio ac nomine, quamuis indignus, cum uniuersa familia sancti uincentii, christicolis ecclesiarum nostrarum gaudia uite presentis et mansura premia eternitatis.  Pauperibus ac ditioribus uel mediocribus, qui constitutas Deo rerum suarum decimas sine aliqua retractatione reddere secundum suum cuiusque posse satagunt, scilicet de primitiis ouium, de lino et lana, de uino atque annona, siue de quibuscumque rebus hic non pretextis, his innotescimus esse gaudendum, atque illud se diuine gratie muneris adepturos, quod Paulus apostolus spontaneos bonorum suorum dispensatores diligendos predicat, dicens: »Hilarem enim datorem diligit Deus « Nouerintque se in presenti uita pro hoc ipso benedictionem copiamque  bonorum temporalium adepturos, si tamen in hac benigna perstiterint uoluntate, pacisque bono replebuntur, quam angeli, natum Dominum gregum pastoribus nuntiantes, solis bone uoluntatis hominibus assignarunt. Illi autem, qui decimas debitas Deo exsoluere retardantes, maligna obstinationis perfidia defraudare moliuntur, pertimescant iudicium horrenae dampnationis, quoa idem apostolus terribiliter his eorumque sequacibus comminatur, neque fures neque rapaces regnum Dei possessuros affirmans.

15. De nonis et decimis ecclesie sancti uincentii leuite et martyris. Inspecta hac rerum consequentia et scriptorum conuenientia, intueatur quilibet diligentius et attendat, qualiter uir iste in se totus teres atque rotundus , quaquauersum  sedulitatis sue reliquerit monimenta laudanda in omnibus, et ex ueteri et ex nouella lege Deo Deique ministris deberi decimas rerum, easque synodali sanctione nuncupari Dei censum, nec simplicibus uel idiotis extat incognitum. Hic ergo, cui erat in uotis, ut funes interminabilis hereditatis caderent sibi in preclaris, in nullo uolebat defraudari partes dominice hereditatis. Quocirca decimas ecclesiarum sue dioceseos, a predecessoribus suis stipendii uel beneficii loco deputatas personis laicalibus, synodali auctoritate et episcopali censura subtraxit illis, quamuis inuitis et reclamantibus, et secundum quod scriptum est: Qui altario seruiunt, de altario uiuant, ecclesiarum res ecclesiarum delegauit officialibus, que Dei Deo, et que cesaris erant cesari reddere  catus. Hinc hodie sancte Dei gaudent ecclesie, ille maxime quibus instaurandis animum induxerat, scilicet sancti uincentii martyris sanctique Gerici contessoris. Et quia hoc illi uidebatur commune cum ceteris, cupiebat etiam aliquid supererogare, ut cum uerus ille Samaritanus ueniret, super duos gemine dilectionis denarios immarcessibilem glorie coronam perciperet. Nonas omnium redituum episcopii, que ad proprietatem dominici iuris pertinebant, et in singulis cortibus mansum unum usibus suis subtraxit, atque ecclesie pii patroni sui uincentii superaddidit; et callens a successoribus plerumque alienum fundamentum aut subrui aut neglegi, ne quis successorum suorum hoc liberalitatis sue decretum  irritum faceret, interdixit insolubili anathemate, addita imperiali sanctione et apostolice insuper excommunicationis maledictione.

16. De auiditate eius in perquirendis reliquiis Sanctorum. Iste scriba doctus in regno celorum, in sancta uidelicet ecclesia, similis homini patrifamilias proferenti de thesauro suo noua et uetera, perpendens Deum non multum delectari manu factis habitaculis, set potius his que spiritualiter geruntur in illis; sicut ait egregius predicator ueritatis: Scitis, fratres, quia templum Dei estis, et Spiritus  sanctus habitat in uobis; si quis autem uiolauerit templum hoc, disperdet illum Dominus; templum enim Dei sanctum est, quod estis uos . Quid enim decor parietum, fulgor metallorum, splendor gemmarum, nitor pretiosarum significat uestium nisi diuersarum allegorica ornamenta uirtutum. Intellegens, inquam, uir Dei, magis expetendam interioris hominis puritatem, quam perfunctoriam exterioris pulchritudinis uenustatem, etiam in hoc sategit opus suum perducere ad unguem. Quod facile quiuis uel in hoc solo animaduertere poterit, si consideret, quantum ei de coadunandis sanctorum pignoribus in isto loco studium fuerit, quorum inibi habitantes et ad bene agendum accenderentur exemplis, et [938 1Kb] si quibus attererentur  malis uel periculis, eorum presentibus defensarentur patrociniis. In hac etiam re uix quisquam digne possit demirari eius predicabilem uitam; quia cum tantam celitus meruerit gratie prerogatiuam, ut si qui aliquo modo offenderant maiestatem imperatoriam, eum solum expeterent interuentorem, eum solum quererent mediatorem ad placandam regie censure indignacionem [939 1Kb] ipse tamen nullam ab eis pro hoc temporalis emolumenti expectaret uicissitudinem  . Eas solas undeunde auidissime expetebat diuitias, undecumque posset sanctorum contraheret corpora uel reliquias; ea sola non uituperabilis animum eius exedebat cupiditas. Iamiam ergo pagina illa proferatur in medium, ab his qui interfuerunt plenissime digesta de translatione  sanctorum [940 1Kb] :

Anno dominice incarnationis 970, magno et gloriosissimo cesare augusto Ottone cum equiuoco suo admirabilis indolis adolescente filio eque augusto, simulque magnarum uirtutum coniuge Adeleide [941 1Kb] qua nichil umquam iustius, mansuetius, prudentius, nec magis pie quicquam potuit esse, Italie sceptra pio iustoque moderamine pacifice ac solide usque in fines Calabrie gubernantibus, domnus et uenerabilis sancte Mettensis [942 1Kb] episcopus Deodericus ipsi magnifico imperatori sanguine ac mira dilectione atque consanguinitate [943 1Kb] coniunctus, cuiusque consultu pro mira sapientie prerogatiua cuncta palatina agebantur negotia, in eadem Italica expeditione constitutus, in qua triennium fere militauit, dum diuino precipue  cultui [944 1Kb] deditus queque ad honorem, decorem [945 1Kb] seu munimentum sue sancte sedis certatim exquireret, atque [946 1Kb] efficaciter uotis eius cuncta suppeterent, corporum sanctorum maximam copiam ex diuersis Italie locis, diuina se gratia adiuuante, collectam.  digno se cultu atque nonore alibi prestantius ueneranda, eidem sue sedi sancte [947 1Kb] Mettensi inuehere studuit.

De [948 1Kb] sancto Elpidio. Horum primum, sanctum et uenerabilem Christi confessorem Elpidium ex Marsorum prouintia sumpsit, concedente Albrico ipsius Marsie episcopo, ex quadam ecclesia sedi episcopali proxima; que sedes super lacum Fucinum [949 1Kb] sita quid olim fuerit, ruine urbis et plurimarum circa ecclesiarum ac monasteriorum frequentia attestatur. Hunc nobis ipse episcopus ceterique incole retulerunt fuisse ex cetu [950 1Kb] quorundam seruorum Dei, qui tempore antiquiore ex partibus Grecie, numero septuaginta, in eandem Marsorum prouintiam aduentantes, ac dirersis circumquaque locis uel ciuitatibus [951 1Kb] uenerabilium  signorum lumine refulgentes [952 1Kb] , ubicumque in sancta conuersatione finis uite aduenerat, uenerabili sepultura reconditi, multa uicinorum longe lateque reuerentia pro assidua miraculorum iocunditate coluntur. Horum tres, quorum hic tercius fuit, in eodem cimiterio quiescebant, Calistratus, Euticius et hic Elpidius. Porro Euticium imperator Otto [953 1Kb] sustulerat. Et ne qua accipiendo posset adhiberi fallatia, sepulchro intacto satisque munito, nec a die repositionis ulla uiolationis signa monstrante, priusquam ab aliquo incolentium presciretur, episcopo tantum Albrico et paucis eius clericis assistentibus, presbyter noster Teudo [954 1Kb] cum presbytero imperatoris Heriwardo archam sancti, quod nisi altari desuper effracto nequiuerant, aperiunt, ipsique per se [955 1Kb] sacra  ossa miri candoris nec minus fragrantis [956 1Kb] odoris, omnia numero ac quantitate integra, excipiunt scrinioque recondunt. Huius diem 16 Kal. Octobris celebrem habemus.

De sanctis Eutice, uictorino et Marone. uenientes proxime abhinc in territorium Amiternine  urbis, que et ipsa ruinas tantum ostendit, ab eodem Albrico episcopo de monasterio sue ditionis Reate subiecto pretiosum [957 1Kb] martyrem Euticen accepit. Cuius beati socii uictorini iam anno superiore reliquias emeruerat, simul [958 1Kb] et partem sancti Maronis pariter passi. Quorum et loca passionis aspeximus, et [959 1Kb] aquas Cotilas fedo odore spirantes, in quibus uerso capite suspensus fuerat martyr. Passionem denique eorum  scripta retinent sanctorum Nerei et Achillei. Hunc ipse domnus uenerabilis [960 1Kb] Deodericus ibidem assistens, ex ipsa archa marmore fortiter munita, mira cum exultatione ac ueneratione excepit, octauo Kal-Octobr. Hos duos delardus [961 1Kb] filius Gerardi in patriam asportauit.

 De sancto Feliciano episcopo et martyre. Fulinias castrum  non procul a Spoleto Felicianus, magno undecumque concursu hominum affluente, corpore sacro tuebatur; eum [962 1Kb] Benedictus eius Fuliginiensis [963 1Kb] episcopus multo cum fletu largitus [964 1Kb] , per Bertraum diaconum et Heriwardum presbyterum 4 Nonarum Octobris ex ipso intimo antro sustollitur. Passio eius descripta est.

De sancto Asclepiotate martyre. In saltu [965 1Kb] qui Collis dicitur, qui Perusio adiacet ciuitati, ubi tunc imperator autumnali exercebatur uenatu, monasterium erat antiquissimum super fluuium Tyberim, qui ibi mediocri uado preterfluens, sui exinde usque ad urbem Romam pelagi profunditate augetur. Hoc pulcro quondam opere marmoreoque ornatu, ut uideri dabatur,  extructum, set tunc uetustate collapsum, martyris egregii Asclepiotati membra uenerabiliter humata tenebat. Cuius tumbam, forti nimis saxorum ac terre congerie obclusam, dum cum magna tandem difficultate Teudo [966 1Kb] , Bertraus et [967 1Kb] Rotardus et Heriwardus [968 1Kb] penetratam, marmore sancto corpori [969 1Kb] proximiore nudassent, inueniunt monumentum imo usque profundum [970 1Kb] dimissum, et per medium a capite usque ad pedes quodam limite ex ipso naturaliter saxo quasi diuisum. Quod tamen diligentius inspectum, anum continuumque constabat. Beati uero corporis medium hinc, medium illinc, membris altrinsecus unum contra alterum oppositis, excepto capite solo, quod in unam integrum [971 1Kb] partem iacebat diligentissime collocatum. Hoc edituus et reliqui dixerunt,  inditio uoluisse antiquitatem [972 1Kb] signare, quod et ipsi uere asseuerabant, eundem martyrem crudeli genere passionis medio corpore uiuum exsectum, eique attestande [973 1Kb] ita in monumento diuiduo positum. Hunc pariter digno, ut par fuerat, honore sublatum, 7 Iduum [974 1Kb] Octobris uenerabilis pontifex suscepit. Diem natalis eius [975 1Kb] ab incolis 9 Kal. Nouembris didicimus. Nam gesta eius minime ab episcopo de Sisa  , ad quem locus pertinebat, quiuimus extorquere.

De sancta Serena et Gregorio Spoletino. Sanctissima uirgo Serena apud Spoletum in monasterio sancti Sauini martyris foris muros urbis, ubi et pluribus miraculis choruscabat, quieuerat; ad quam pene cottidie magnus populorum ueniebat concursus, ita ut  noctes quoque peruigiles turbe cum lucernis ceterisque donariis ibi peragerent. Hanc quoque cum integris toto corpore ossibus, misso illuc Rothardo diacono cum aliis sibi fidelibus uiris, uenerabilis pontifex est adeptus. Reliquias quoque beati martyris Gregorii Spoletini ibidem obtinuit. Cuius passio scripta est. Beate Serene, preter quod in passione sancti Sauini  repperimus eam ipsum beatum martyrem tumulasse, nichil plus gestorum perquirere potuimus. Que tamen tam assiduis se uirtutum commendat insignibus, ut uiua harum lectione oculis obiecta, gestorum attestatione, quid fuerit in uita, non egeat. Dies eius 10 Kal. Decembris, eodem quo et sancti Sauini martyris, celebratur.

De catena sancti Petri apostoli. Inter hec Romam misso predicto diacono Rothardo, dono domni pape Iohannis, qui tercius decimus in eo nomine erat, partem non modicam catene beati Petri, in basilica que dicitur ad uincula  , eandem [976 1Kb] portionem execante, promeruit. Cum ea quoque priuilegium monasterii sancti uincentii cum dalmatica et sandaliis [977 1Kb] abbati eiusdem loci apostolica prerogatiua concessis  idem domnus papa direxit. Hec omnia Adelbertus clericus cum Conone comite transtulit.

Qualiter autem occasio tam memorabilis donationis contigit, inserere lectioni non piguit. Quadam namque die dum Otto imperator Rome esset, accidit, ut quendam comitem eius ualde familiarem diabolus inuaderet, et ante cunctorum oculos se ipsum miserabiliter, qui tenebatur, decerperet. Quod rex ut audiuit, admodum mestus huic solo remedio incubuit, quatinus domno Iohanni pape eo tempore apostolatu insignito duceretur, nam tunc forte imperator ciuili cura paulisper remotior tenebatur. Factum est autem, ut presens adfuit demoniacus, Romani clerici, sicut semper mos illis est simplices quosque deludere de requisitione catene, quandam  ferri catene partem offerunt furenti circumligandam. Non minus prohibente apostolico, ne luderetur domnus imperator, prebent aliam: donec tercia illusione domnus papa motus animo, ueram sancti Petri iussit deferri cathenam. Ad hoc autem spectaculum a rege missi, inter ceteros uenerabiles uiros Mettensis presul Deodericus et predictus Rothardus erant presentes, exitum rei prestolantes. Que ubi contigit collum demoniaci, mox inuasor spumans et multum clamans abcessit. Quod ut uidit domnus Deodericus Mettensis, arripuit cathenam, manuque inuoluit, dicens, nullo modo nisi manu abscisa dimittendam. Huic litigio accurrit domnus imperator, et quis tantus tumulus esset inhianter inuestigare cepit. Cui cum indicatum esset, et prioribus uerbis  episcopus responderet, conuersus rex etiam ipse cepit petitor existere, et ut id fieret uehementer exposcere. Quod et papa libentissime annuit, licet plurimus ordo ecclesie Romane grauiter reluctauerit, et serra deportata custos abscidit. Quam partem, interueniente causa alius [978 1Kb] negotii, pape, quoniam carissimus amorerat inter utrosque recommendauit.  Set postea misso Rothardo diacono, eam ab ecclesia que dicitur ad uincula, ubi hoc factum fuerat, domno papa concedente, asportauit. Preterea infirmantibus salubris prouenit, si quis cum fide apud Sanctum uincentium, ubi reposita ueneratur a populis, eam tangere meruerit.

De sancto uincentio leuita. Beatum martyrem [979 1Kb] et leuitam uincentium in ciuitate quadam antiquissima, que ad solum usque iam longo tempore diruta fuerat, Corduno nomine  , que ab Arethio [980 1Kb] duodecim milibus distat, ex monasterio proximo satis pulchro ornatu, quod multa itidem frequentia uenerabatur, Bertraus diaconus, comitante secum quodam clerico episcopi Arietini, cui [981 1Kb] nomen Crisulfus, indice loci, cum magna licet difficultate, uite quoque non minimo  periculo, transtulit [982 1Kb] . Hunc ex Hispania in Italiam [983 1Kb] deportatum firmiter asseruerunt. Cuius modum translationis postea, domno presule Beneuentum ueniente, dum nurui imperatorie a Grecia uenienti obuiam missus esset, plenius cognouimus. Iuxta Capuam siquidem monasterium iam pene dirutum nomine sancti uincentii  reperimus, quod grandi et miro opere quondam a fratribus tribus nobilibus constructum, ueterani [984 1Kb] qui ibi tunc pauci uisebantur monachi dixerunt, et corpus sancti uincentii postea a duobus monachis ex Hispania ibi clam deportatum, atque deinceps multis temporibus maxima ueneratione habitum, donec a paganis eodem monasterio uastato, corpus sanctum inde sublatum et ad predictam Cordunensem ciuitatem esse translatum.  Tunc etiam episcopus Ariethinus [985 1Kb] non modicam portionem sanguinis beatissimi prothomartyris Stephani in uase cristallino optime auro gemmisque composito, et de sanguine Innocentum in alia pixide, et de capillis sancti Petri, breuiculis per singula appositis, quamuis inuitus et summo in discrimine apud imperatorem sui suarumque rerum positus, dedit; et quia redemptionis sue facultas eum angustabat, precatorem suum [986 1Kb] nostrum uenerabilem presulem per hoc et per corpus sancti uincentii parauit, atque sic in gratiam imperatoris, eo interueniente, uix rediit. De hoc ipso beato martyre plures Italorum episcopi iam ante sepe temptauerant ut id adquirere possent in quibus Ambrosius Bergamensis, pro eo quod sedes  episcopatus sui in honore sancti uincentii esset, et ante breue tempus, cum quibus potuerat, diem quod eum excepturus esset statuerat. Set Domino ordinante, ut in crastinum ille condixerat, nocte precedenti a nostris preoccupatum, est. Hoc clerici de monte Romarici  tulerunt.

 De sanctis Proto et Iacinto. In Sabinis regione non procul ab urbe Roma miliario fere quadragesimo [987 1Kb] sancti martyres Protus et Iacintus erant reconditi aliquanto neglegentiori custodia. Hos abbas quidam de monasterio sancte Marie quod dicitur Farfara  , uenerabili pontifici nostro, dum de causa sua eum apud imperatorem sibi fieri intercessorem rogaret, quia nullo tantum munere eum cognouerat delectari, partem primo obtulit: set postea mira instantia domni presulis, quicquid inde reperire potuit, adiecit; ipse cum suis monachis dans super sancta euangelia sacramentum, uere ea ossa sanctorum Proti et Iacinti existere. Hoc post natale Domini, dum Roma reuerteremur, in uicinio Horte ciuitatis  est actum.

 De sanctis Digna et Emerita [988 1Kb] . Set Rome nobis tunc constitutis, munere domni pape Iohannis pignera sanctarum Digne et Emerite, quarum corpora in porticu ecclesie beati Marcelli martyris sunt recondita, que est ante sanctos apostolos, simul et alias sigillatim [989 1Kb] repositas, cum propriis annotationibus, diuersorum sanctorum reliquias accepit; in quibus et sandalium [990 1Kb] sancti Stephani. Hec omnia per Willardum monachum Mauri monasterii  missa sunt.

De sancto uincentio episcopo. Alterum sanctum uincentium episcopum ex monasterio quodam in comitatu Urbini a Rauenna miliario fere quinquagesimo iuxta Petram pertusam  , ab abbate rebus necessariis nimis attrito, quia aliud quod daret pro  releuatione [991 1Kb] loci non habuerat, partem primo offerente, set Bertrao illuc misso, multaque arte [992 1Kb] strenue agente percepit. Huius passionem descripsimus. Hic per Immonem comitem missus est.

De sanctis Leontio et Carpoforo. Ciuitas uincentia est non [993 1Kb] longe a uenetia, ad quam olim Langobardi, dum Italiam inuaderent, primam urbium uenisse dicuntur. In ea martyr Leontius monasterio celebri uenerabatur. Huius episcopus loci reliquias nostro reuerentissimo presuli, si pro causa sua imperatoriam interpellasset maiestatem, repromisit. Mox misso illuc Rothardo diacono, cum episcopus nimium se fecisset difficilem in dando, preter quod dumtaxat promiserat, tandem continua [994 1Kb] exigentis  uictus instantia, preter pauca sibi pigner aretenta, reliquum corporis totum largitus est. Hunc et [995 1Kb] beatum Carpoforum Rome passos, ab eadem ciuitate non longa ante tempora translatos, incole asseuerabant; ubi et nobile quondam monasterium sancti Felicis uisebatur, ubi et primo reconditi ferebantur. Set eo ab  Ungris, qui pene locorum ipsorum uicini sunt, exusto, atque assidua incursione eorum reparationem prohibente, ad sedem episcopalem infra urbem sub altare depositi sunt [996 1Kb] . Unde et prefatus Rothardus diaconus sanctum quidem Leontium totum, sancti uero Carpofori reliquias non modicas ab ipso quo claudebantur sumpsit, altari effracto, sepulchro. Passionem eorum incendio deperisse dixerunt. Natalis eorum 13 Kal. Augusti celebratur. Teudo detulit eos.

De sancta Lucia uirgine et martyre. Magna et uniuersalis ecclesie celebritate memorabilis uirgo et martyr Lucia Syracusana, quo ordine ad nostri religiosissimi [997 1Kb] presulis auidissimam deuotionem peruenerit, Wigericus presbyter noster, tunc cantoris nunc custodis beati Stephani officium gerens, qui ea sacra ossa  manibus ab ipsa, qua non leui munimine artabatur, extulit urna, quem satis tute fidei constat, quibit exponere. Ea in Corfinio [998 1Kb] , que uetus olim ciuitas fuerat, nunc tota diruta, quiescebat. Ad quem locum eam de Sicilia fuisse translatam a Faroaldo quodam, duce Spoletino, uere nobis assertum est. Hanc psam Syracusanam esse, de qua responsoria et antiphone generaliter cum missa ubique canuntur, ipse [999 1Kb] episcopus loci manu sua sancto euangelio apposita confirmauit.

De craticula sancti Laurentii. Cum iam Roma, regiis nubciis [1000 1Kb] ibi ingenti gloria peractis reditum in patriam disponeremus, ultimo beneficio eoque pluribus copiosiore uenerabilem presulem domnus papa de quatuor portionibus craticule sancti Laurentii locupletissime  cumulauit. Eas Wigericus cum Iohanne monacho ab ipsa sacra crate extuderunt. Hec uero fuerunt capita uirgarum, que per transuersum iacuerant costis exterioribus infixa. Nam uirge omnes, que sex in ea fuerant, iam inde a diuersis apostolicis a uetusto tempore quibusque regibus erant dono collate, e [1001 1Kb] quibus una, que adhuc ante paucos annos supererat, magno imperatori Ottoni ab Octauiano concessa est. He dum extunderentur [1002 1Kb] , costas proprius, intrinsecus capita, que infra fortiter tenebantur, remanserant. Que tamen, ferro apposito manu percusso, licet laborioso conamine, sunt discussa.

Hanc quidem de translatione sanctorum a maioribus  accepimus relationem. Cur uero sancti Fortunati Tudertine urbis episcopi, de quo Gregorius in dialogo suo memorabilem indidit narrationem, necnon et Miniatis martyris, nullam fecerunt mentionem, non paruam animis nostris ingerunt commotionem. Et horum quippe corpora ab Italia ad nos ab eo translata, fide uera credimus. Miniatem uero cum Proto et Iacinto et uincentio episcopo ad nos delatum, 6 Nonas Iulii legimus. Fidentii etiam  et Terentii reliquias cum uincentio martyre et leuita, Feliciano, Eutice, Elpidio, Asclepiotate et cathena sancti Petri, 18 Kal. Maii nobis ab eo missas, ipsa rei indicat ueritas. Horum et passiones descripsit et diem passionis uel depositionis annotauit; Fortunati scilicet 3 Kal. Iulii, Miniatis, 8 Kal. Nouembris, illorum uero 5 Kalendas Octobris. Pignera quoque Quintiani presbyteri et martyris de Altro  Campanie ciuitate, et Florentii martyris de Tile castro  sedulus sanctorum amator transtulit, gesta tamen passionis non attulit, diem tantum passionis retulit; Quintiani 3 Nonas Iulii, alterius 6 Kal. Nouembris.

17. De laude urbis [1003 1Kb] Mettensis. Gratias tibi sancta et indiuidua Trinitas, que inestimabiles pietatis  tue ubique terrarum diffundens diuitias, incomparabiles huic urbi copiosissime preparasti delitias. Singule ciuitates gaudent singulariter de collatis sibi diuinitus salutis sue prouisoribus, et quorum gloriosis se meminerunt illustratos confessionibus, eorum piis se credunt adiuuandos intercessionibus. Aliquas etiam martyrum gloriosa uictoria exornat, set uox sanguinis eorum ibi pro testimonio ueritatis effusi adhuc de terra ad Deum clamat, uindictam expostulat, et diuini responsi promissione suspensi, fratrum suorum impleri numerum expectat. Excepit et hec ciuitas missos ad se prophetas, sapientes et scribas, et cito cognoscens tempus sue uisitationis, et auide amplexa lumen noui splendoris, depulit a se tenebras inueterati erroris; et cum nullus iustus  sanguis super eam uenturus sit, quippe que nullius sanguini aliquando se uel filios suos deuouerit: gloriosos tamen martyres presentes habet, quibus se uel filios suos commendet. Cum nullius, inquam, sanguis a generatione ista requiratur, sanctorum martyrum corpora uel reliquias se reuerenter seruare gloriatur. Idcirco sanctam Mettensem ecclesiam dixerim uere felicem, que sortita a Deo fidei arrabonem, gaudet sibi per fideles dispensatores centuplicari spiritualis dotis sue quantitatem. Proinde letare fausta Mediomatricorum ciuitas! Etiam atque etiam meditare, quid tali uiro, Deodericum dico, debeas, cuius pio studio tot sanctorum, preter indigenarum patrocinia, suscepisti reliquias,  et preter natiue ubertatis, qua singulariter affluis, copias; ab eo augmentata, caput extulisti inter urbes alias. Ipsa quoque nominis tui, id est Mediomatricis, ethimologia non dissidet a tue felicitatis gratia. Sicut enim matrix puerum amplectitur et fouet in matris utero, sic tu sita in meditullio, circumpositas regiones sustentans, mercimonio natiuo uel aduecto [1004 1Kb] , eas quodammodo foues sinu materno. Porro quod Mettis uocaris, uulgo fertur te dominatam  a Romanorum duce Metio Suffecto. Unde quidam  ait:

Alter at in sceptris austrum Sigibertus ageuat,
Suffectus dederat nomen cui Metius urbe.
Tradunt alii hoc disticon repertum in effossis terra lapidibus sic insculptum:

Tempore quo Cesar sua Gallis intulit arma,
Tunc Mediomatricam superauit Metius urbem.
Nec sine quodam presagio tibi accidisse credas, quod preter hec usitata uocabula te Diuidunum tradit uocitatam antiquitas. Gallica enim lingua montem uocari dunum, studiosis non est incognitum. Quidam de neutericis interpretatus, cur Hedua urbs uocetur Augustidunum, inter cetera sic ait:

Celtica Roma dehinc uoluit cepitque uocari,
 Augustidunum demum concepta uocari,
Augusti montem quod transfert Celtica lingua.
Sicut ergo Augustidunum Augusti-mons, sicut uiridunum uirorum-dunum nominatum est, ita Diuidunum quasi Diuorum-dunum uocabulum aucupata es; non solum propter emeritam incolarum gratiam, quos hoc nomine dignabatur gentilium supersticio, set etiam quia, ut diximus, tot sanctorum hospes futura quodam presagiebaris oraculo. Nec abhorret a rectitudine fidei, diuorum nomine sanctos signari, cum multa scriptura et imprimis Deus deorum in euangelio protestetur, eos ad quos sermo Dei factus est Deos uocari.

Nos controuersiam de nomine aliis relinquamus; uerum quia sepe medium urbis iter terimus, ingrati  esse poterimus, si eam insalutatam relinquimus, ideoque parumper in eius libeat immorari laudibus.


Precluis urbs salue, tellus prenobilis aue,
Urbs populosa nimis, tellus prefertilis agris.
Mel et lac manans, cum uino panis habundans,
Mercibus exundans, auro gemmisque redundans,
Cedit Pactolus fuluus, predulcis Hymetus,
Et Latialis humus, Triquetra, uel Affrica  tellus.
Si circumspiciam, nil non laudabile cernam.
Laudo minas muri quadris exedificati,
Non facilis solui, non expugnabilis hosti.
Nam cliuus murum, tutantur flumina cliuum.
Tutum sic extra, munit uis aggeris intra;
Qua natura labat, uires manus arsque ministrat.
 Mensurans latum, stupeas succrescere longum.
Suspiciens turres, Babylonis suspicor arces.
Has aries, testudo, falarica  , uinea, falces
Numquam uel frustra quatient, nec edet mala flamma.
Cumque domos cerno, Romana palatia credo.
Cumque peto teatrum, puto Dedaleum laberinthum.
Sique situs formam spectes, quid pulchrius usquam?
 Iuxta naturam metata suam posituram,
Pulcra placet uisu, nature pulchrior usu.
Colle sedens modico, gemino munita fluento;
Flumina dant murmur, dant propugnacula robur.
Quatuor, ecce, plagas per quatuor aspice portas;
Scilicet anatolem, disin, mesenbrian, arcton
Qui uidet ecclesias, celestes estimat aulas.
Cum peto primatem Stephani prothomartyris edem,
Et uideo clerum, uideor mihi scandere celum,
Celestesque choros modulari dulciter ymnos.
Et tibi, Saluator, noua menia surgere grator
Que patrie columen, uite spectabile culmen,
Struxit Adelbero pius, omne suo decus euo.
uirginis agnus, ouis, et sponsus uirginitatis,
uirgineos thalamos in trino nomine trinos
 Collocat in mediis huius sibi menibus urbis.
Mater uirgo Dei fit sedula pronuba nati,
Clauiger ethereus fit et ipse Dei paranimphus,
uirgineo sponsi thalamo dignata superni
uirgo Glodesindis canit epithalamia regis,
Agna minans  agnas ad ouile salutis agendas.
Urbis preterea magne pomeria longa
Tutatur Felix, actis et nomine felix,
Cum Clemente pio, Mettensi presule primo.
Cum quibus alme uices partiris Symphoriane.
Iohannes alis sublatus uirginitatis,
Arnulfum gremio sanctum complexus amico,
Inter eos medius stat clarus ab urbe uideri,
Atque uolans alto post se trahit agmen ab imo,
Insula, uincenti, tibi cessit munere Christi;
 Eminet alta tibi domus hic studio Deoderici.
Set nec Martini custodia defuit urbi
Longius astantis, set de prope cuncta tuentis.
Dedecet hic breuiter te dicere, Gorzia mater.
Miror aque ductus sex milibus isse [1005 1Kb] per arcus;
Inuisit matrem cum filia Gorzia Mettim;
Non alti montes, non ime denique ualles,
Intercurrentis non impetus ipse Moselle
Prepediere uiam; quid uidi operosius umquam?
Ars mittebat aquas, quas tu natura negabas,
Donec sola uias rupit longeua uetustas.
Laudem structure retinent hodieque ruine.
Plurima pretereo; que sunt longinqua, relinquo.
Quis describat aquas? quis fontes, quisue salinas?
 Num sileam Saliam? Moneor memorare Mosellam
Fontibus a uariis regionibus atque remotis
Longos per tractus tibi currunt edere fructus,
Amplexeque tuos alterno littore muros,
Et tandem iunctis miscentes oscula labris,
Dant decus et fructum, prestant munimen et usum.
Usus alit uentrem, species mentem, sonus aurem.
Quenam tam suauem modulentur hydraulia uocem?
 Circumter uisum, quantum concedit orizon;
Nil non iocundum, nil aspicies nisi gratum.
Quis quit mirari montem, qui pluribus urbi
Imminet? Est oculis gratissimus, ubere pinguis;
Hunc natura suo lactauit ab ubere pleno.
Montibus est raris nature gratia talis.
Assurgunt omnes accliui uertice montes.
uite uides colles redimitos, mergite ualles.
Prata uirent, silue frondescunt, fluctuat ager  .
Pascua si queres, campos spatiare per omnes.
Quam uarie recinunt uolucres, examina ludunt;
Celi temperiem rarus sentit meliorem.
Quem non tantarum delectet gratia rerum?
Ipsos ruricolas pascit tam grata uoluptas,
Dumque fides ruris uotis respondet auaris,
 Exosi requiem solantur amore laborem.
uites iste putat, alter fodit, ille maritat,
Umbrat et hic fontes, hic conserit arbore montes.
Deuiat hic riuos, hic ditat semine campos;
Hamis piscor ego, tu uimine, retibus ille.
Quisnam tantarum replicet spectacula rerum?
Esset ad hec mutus et Homerus, et alter Homerus  .
Multe sunt urbes fortune munere dites,
Te pleno cornu nature copia ditat.
Preter fortune merces, quas prestat abunde,
Urbes uicine tibi cedunt matris honore,
uangiones, Leuci, uirdunum, Leggia  , Remi,
Treueris et mater assurgere gaudet amanter;
Te saluet semper regnans super omnia semper.

 18. De dedicatione duarum ararum. Feruente igitur studio cepte fabrice et a longo postliminio sancte memorie presule, Christo propitio, reduce, are due in eadem ecclesia sibi contigue dedicate sunt, presentibus et cooperantibus reuerentissimis Wigfrido uirdunensi, Gerhardo Tullensi pontificibus anno 972; hec quidem in magne et toti [1006 1Kb] orbi uulgate martyris sancte Lucie Syracusane, illa autem in sanctorum eque mundo peruagatorum Proti et Iacinti martyrum presentia et honore. Quorum corpora sacrosancta uera, utut fides Christi est, et non alia, ope ipsorum augustorum et domni tunc temporis pape Iohannis auctoritate in ipsis partibus Italie adeptus, cum aliis pluribus sanctorum  martyrum corporibus huc felici omine Domino transtulit auspicante. Et sunt ipse  dedicationis kalende 8 Iduum Augusti, anno pontificatus eius nono.

19. De morte Euerardi fratruelis sui. Set quia uaria rerum mutatio non patitur esse diutinam leticiam umbratilis prosperitatis, ei tam dedolenti non multo post renouatum est uulnus acerbi doloris. Erat nempe ei fratruelis, dulcedo sui animi et imago pietatis;  Euerardus erat nomen illi; quem ipso paterno affectu educandum ab ipsis susceperat cunabulis, ad propagandam spem sue posteritatis, ad dilatandam gloriam sue nobilitatis. Heu incerta spes futurorum! Heu male fida sors rerum humanarum! uix de infantia in pueritiam repserat, uix auitam bone indolis gratiam ostentare incipiebat, uix quantum instar in illo futurum esse apparebat, et ecce ceu primo uere tenelius flosculus subito uenti turbine dilapsus, sic iste, o dolor! immatura morte mundo prereptus, non mediocrem luctum infudit omnibus. Cui patruus, ad miseri solatia luctus, exequias non tam funebres quam celebres edidit, et corpus cum honore decenti ad monasterium sancti uincentii deferri fecit, et ante altare Christi uirginis  Lucie tumulauit. Utque pro innocentis uite puritate perciperet aurea premia perhennitatis, contulit eidem loco pro salute anime eius calicem aureum maximi ponderis et mirifici operis, suam ipsiusque memoriam in eodem opere his intexens litterulis: Deodericus huius diue edis constructor ac curator [1007 1Kb] , Euerardi, uita iuxta cari, pro anima. Et cuius nomen in albo uite credebat aureis insertum [1008 1Kb] literis, huius tumulo epitaphium superaddidit, aureis in hunc modum exaratum titulis:

Anno dominice incarnationis 978 Deodericus humilis presul [1009 1Kb] , ab ipsis parietinis huius loci constructor, pio studio Euerardum fratruelem sibi, quoad uiuere datum est unicum amorem, orthodoxis regiique  sanguinis parentibus clarum, ipsosque egregia indole puerilis gratie repromittentem, ac semet genti patrieque sue in spem maximam ab ipsis cunis dulci affectu educatum, inmatura falce mortis uixdum decennem abscisum, luctu plebis patrumque inmodico carum pignus silici sub humana sorte [1010 1Kb] 4 Non. Septembris mandauit.


ITEM EPITAPHIUM.


Non est dampnosa mors iusti, set preciosa,
   Ante Dei faciem semper habendo diem.
Ipse dies plenus, lucenti sole serenus,
   Est sine nocte dies et sine fine quies
Hac requie letus, lucisque leuamine fretus,
   Eurardus maneat, cernere quo ualeat
Regem regnantem, regnantum regna regentem,
    Christum, quem coluit, uiuere dum potuit.
Is puer insignis uiuentem flore decennis,
   Ornans mundicia queque sui studia,
Transiit e mundo Septembris sole secundo.
   Lector dic tandem: Pace quiescat! amen.


ITEM EPITAPHIUM EIUSDEM COMITIS EuERARDI.


Clauditur hac tumba pridem sine felle columba,
   Infans Eurardus, nobilis atque pius,
Sanguine magnifici generosus Deoderici
    Presulis, ex cuius fratre fuit genitus.
Crastina Septembris lux his fuit ultima membris.
   Christe [1011 1Kb] tuam requiem da sibi teque diem!

20. Deiterata immunitate ecclesie sancti uincentii. Otto imperator sedatis cunctis motibus per Galliam, Italiam uersus arripuit uiam . Nec aberat a latere ipsius conscius omnium consiliorum et particeps omnium negotiorum, episcoporum honor, Deodericus episcopus, quem utriusque dignitatis reuerentia maiorem aut equalem reddebat omnibus. Set nulla terrarum longinquitas eum tam longe disparabat, nulla uiarum prolixitas adeo grauabat, nulla occupationum multiplicitas eum in tantum angebat, quin iugiter bene et honeste consummando cenobio sancti uincentii animum suum presentaret,  et ut nulla alia cura acrior hac ipsum sollicitaret. Quapropter ei ad bonum semper intenta non sufficiebat, quod locum illum et omnia illi delegata auctoritate et benedictione Iohannis pape olim firmiter et legaliter munierat, set adhuc obuiam ire iniusticie prauorum, bona aliorum perperam usurpantium, omnimodis insistebat. Unde modo adductus loci et temporis oportunitate , illud ipsum priuilegium olim scriptum et signatum a papa Iohanne opere pretium duxit iterandum, Benedicti eo tempore apostolicas uices agentis auctoritate scriptum per manum Bonigonis notarii atque regionarii sancte Romane ecclesie, in mense Aprili indictione octaua  .

21. De roborata immunitate actorum eius. Ita Domini  seruus fidelis et prudens ante et retro oculatus, ne aliquo tempore fascinatio nugacitatis obscuraret bona illius, presago futurorum spiritu ducebatur, ut quamdiu uita et oportunitas patiebatur, apostolico et imperiali suffragio domesticos fidei tutaretur, ad quos maxime bonum pro remedio anime sue operabatur. Nec solam quesiuit immunitatem huius loci, set et alia acta sua uolens in perpetuum rata fieri, non distulit ea legali scripto confirmare, edicto imperiali corroborare et anuli eius impressione consignare. Non pigeat igitur ipsam hinc inserere cartam, operum pontificis nostri et uerborum nostrorum testem idoneam.

Decretum Ottonis secundi [1012 1Kb] . In nomine sancte  et indiuidue Trinitatis Otto diuina fauente clementia imperator augustus. Omnium fidelium nostrorum, presentium scilicet atque futurorum, pateat industrie, quomodo fidelis noster Deodericus Mettensis ecclesie uenerabilis episcopus a nostra celsitudine suppliciter petiit, ut monasterium sancti uincentii foras muros ciuitatis sue, Metis uocate [1013 1Kb] , constructum, quod ipse cum licentia et consensu beate memorie  genitoris nostri, Ottonis uidelicet augustissimi imperatoris, primum edificare cepit, et mercatum, quem nostro licitu in loco qui Spinal dicitur primus eleuauit, imperiali nostre preceptionis donatione et potentia confirmaremus, et ut familiis ecclesie sancti Stephani prothomartyris Christi, cui ipse presidet, legem a predecessoribus nostris, regibus scilicet et imperatoribus, illis concessam, auctoritate nostre donationis nouiter eis concederemus atque confortaremus. Cuius peticionem pro diuino amore benigne suscipientes, prefatum monasterium in honore sancti uincentii martyris consecratum sub nostre tuitionis emunitatem suscepimus, et omnia illuc ab eo uel ab illis tradita, et adhuc ab aliquibus tradenda, regia et imperiali munificentia ac magnificentia confirmamus;  et mercatus in predicto loco eleuatus ut deinceps absque hominum omnium controuersia firmiter stet atque maneat, imperiali potestate precipimus; familiarumque prefate ecclesie legem, quam prescriptus Deodericus episcopus eis concedendam a nobis petiuit, imperiali dono et munimine illis dehinc tenendam concedimus atque confortamus [1014 1Kb] . Et ut hec nostre donationis concessio per futura temporum curricula a cunctis fidelibus firmior [1015 1Kb] habeatur, hoc nostre celsitudinis preceptum inde conscriptum sigilli nostri impressione signare iussimus, manuque propria corroborauimus.

Signum domni Ottonis inuictissimi imperatoris augusti.  Hildiboldus episcopus cancellarius uice Willigisi archicapellani recognoui. Data 12 Kalend.  Iulii, anno dominice incarnationis 983, indictione 11, anno regni inuictissimi Ottonis 25 [1016 1Kb] imperii autem 15. Actum Mantue feliciter amen.

22. De bona consummatione operum domini Deoderici, et obitu eius. uir itaque Domini Deodericus, bonorum operum studiis adprime intentus et de talento sibi credito peruigili cura sollicitus, coram Domino suo multiplicata pietatis opera reportare studebat, et familie sibi commisse cybum salutarem, ut fidelis seruus, suppeditare procurabat.

Presul enim factus conpleuit presulis actus,
   Profuit ac ouibus, prefuit ipse quibus.
Diligebat namque eos, quos in ecclesiasticis actionibus feruentes esse cernebat, et ut studium perseuerandi  non postponerent, fructificanti doctrina ammonebat. Neglegentiores autem, qui minus quam debebant euangelice actioni inherebant, iuxta preceptum doctoris gentium arguebat, obsecrabat, increpabat, ac ne morsibus inuisibilium luporum lederentur, muro spiritalis defensionis munire non desistebat. In hoc uero perfectio actuum eius laudabilis extitit, quia, guod sagacitate et affluentia  doctrine edocuit, exemplis et honestate morum demonstrauit. Egentibus et orphanis misericordie uiscera aperuit, tribulatis consolationis dulcedinem exibuit, hospitibus pie humanitatis beneficia non denegauit. Numquam eum ab iure ad iniusticiam quisquam detraxit; set prouincialium substantias aliquando priuatis rapinis, aliquando publicis uectigalibus pessundari, non aliter, quam qui patiebantur, indoluit. Principibus ueritatis uerba non tacuit, pupillo et uidue iusticie censuram non abscondit. In corde illius humilitas, in ore perfecta sagacitas, in uultu morigerata hylaritas, in opere precipua erat caritas. Portus et ara suis, totus incumbebat ecclesiasticis incrementis. Denique ut memoria eius eterna esset, et studium uite eius  in domo Domini ut palma florescens, sicut cedrus de Lybano, multiplicaretur, ecclesiarum sedulus constructor extitit, et ut superioris stili narrat hystoria, temporalibus bonis et sanctorum reliquiis, sicut hodie est cernere, perornator earum indefessus enituit. O uirum merito memorabilem, qui humanum fauorem uelut umbram pretereuntem floccipendens, postposuit amicitias filiorum hominum et sibi uendicauit gratiam supernorum ciuium! Reuera cum inter aulicos et imperii consiliarios primus haberetur, et negotia regni sapientie ac dispositioni eius crederentur, nolebat tamen secularibus se inplicare negotiis sicut fecerat eatenus, ut posset Deo militare liberius; set solus habitans  secum exercebatur et scobebat  spiritum suum. Euomens ergo ab animo omnem curialis anxietatis nauseam, in qua multiplex molestia omnem aliquando excludit modestiam, in qua quisque potest illam uolubilem fortune inspicere rotam, totum se ab actiua ad uitam transtulit contemplatiuam. Et monitus diuina inspiratione, imminere sibi diem sui obitus, agebat pro omnibus uite excessibus dignos penitentie fructus, festinans ascribi celestis curie dignitatibus. Ponebat siquidem ante oculos mentis id quod in exordio inthronizationis eius descripsimus, litteram uidelicet sui nominis inter nomina Mettensium pontificum argenteo colore celitus pretitulatam, pro qua promiserat se tanta bona in episcopatu facturum, quod ipsa argentea littera,  Deo fauente, transformaretur in aurum. Nec fefellit eum animus. Nam bone uoluntati bonorum operum addens incrementum, memorabili iustoque fine bone uite confirmauit initium.

Sic bonus athleta Domini super atria leta
Florens perfecte, dum curat uiuere recte,
Cursum compleuit, post hec in pace quieuit.
Qui subtractus ab hac instabili uita , et ut credimus susceptus in celesti curia, quam carus fuerit ciuitati, inestimabili merore funeris potuit estimari. Delatus ergo ad sancti uincentii cenobium,  scilicet ad preclarum deuotionis sue testimonium, sepultus est ibi cum honore, qualis decebat tanti nominis pontificem. Opus autem ipsum imperfectum reliquit, sumptus tamen et impensas ad eius consummationem sufficienter delegare non pretermisit. Transiit autem anno Domini 983  , indictione 11, epacta 15, concurrente 7, 7 Idus Septembris, 6 feria, anno 1 regni Ottonis tercii. Quo etiam mensis die recolebatur anniuersarius depositionis matris ipsius Amalrade [1017 1Kb] . Pater uero ipsius Euerardus Kalendis Maii a seculo excessit.


EPITAPHIUM. [1018 1Kb]


Hic Deodericus, generoso sanguine natus
   Regum progenie, nomen habens celebre,
Cesaris Ottonis tetigit quem linea carnis,
    Cuius consiliis iura dedit populis.
Luxit enim mundo, ceu sydus lumine pleno,
   Actibus eximiis, moribus egregiis.
Unde Mettensem meruit conscendere sedem,
   Quam rexit digno presulis officio.
Aulam hanc celesti struxit pro munere regi,
   Rebus quam miris compsit et innumeris.
Idibus ebdenis Septembris iam reuolutis
   Decessus sorte, clauditur hac silice.

23. De dedicatione ecclesie sancti uincentii. Iam uero quia de uita excellentissimi presulis relationem expleuimus, operam dare curamus ut diem dedicationis ecclesie sancti uincentii ante posterum oculos relinquamus. Post decessum denique  ipsius pontificis, per successiones plurimorum abbatum eidem loco presidentium, opus, quod remanserat imperfectum, tandem tempore domni Heriberti uenerabilis uite abbatis est consummatum . Qui inter cetera que studiose et religiose effecit, ecclesiam ipsam a domno Deoderico iuniore dedicari constituit. Quam liberali omnium rerum apparatu, quam pio deuotionis affectu, quam frequenti omnium concursu, quanto studio celebrata sit huius dedicationis leticia, adhuc quasi recenti eorum qui interfuerunt heret in memoria. Consecratum est igitur primum et principale altare in honore sancti uincentii martyris et leuite; secundum in honore sancti Benedicti abbatis, Fortunati et Elpidii episcoporum et confessorum, Gregorii pape et  confessoris; tercium in honore gloriosissime et uictoriosissime crucis domini nostri Iesu Christi, et Iohannis baptiste, Quintiani presbyteri et martyris, Remigii episcopi et confessoris. Celebrata est hec dedicatio 2 Idus Maii, anno millesimo trigesimo dominice incarnationis, indictione 13, epacta 14, anno 7 imperii Conradi, pontificatus uero domni Deoderici iunioris 25. Porro altare sancti Petri, ut traditum est nobis a maioribus, dedicatum est ab Egberto archiepiscopo Treuerensi in honore eiusdem sancti Petri apostoli, et Feliciani episcopi et martyris 3  Non Februarii. Hec de dedicatione ista dixisse sufficiant; uerum fidelis lector finem lectionis hac prece concludat, ut dominus Deus istum locum uisitet et benedicat, fratres in eo commorantes ab  omni malo defendat, ac preces omnium fidelium semper exaudiat, qui per secula cuncta uiuit et regnat. Amen.



RHYTHMI IN HONOREM DEODERICI EPISCOPI



 Deodericus sanguine, moribus
Claris profecto clarior omnibus,
   A rege clarebat secundus,
      uix alicui sub eo secundus.

Hic consobrinus cesaris inclity
Herebat illi militie et domi,
   Regni ferens partes secundas,
      Cesaris alleuiansque curas.

Regni per illum cuncta negotia,
Et iura stabant ecclesiastica.
   Miles, senatus, regis aula
      Suspiciebat ad eius ora.

Rex Ottho clauo dum moderaminis
Res fluctuantes Italie nimis
    Per iura tranquillare pacis
      Temptat ubique, malis remotis,

Et hic erat, hic multus et intimus,
Ad os, ad aures, cor quoque cesaris;
    Per hunc placebat qui placebat;
      Hoc sine uix aliquis ualebat.

Hac preminentem magnificentia,
Omnes honorant munificentia,
   Facti per illum gratiosi,
      Ut sua uota queant mereri.

Qui non auare sed cupidus pie
Hoc exigebat quod foret utile,
   Notaque culpe quod careret,
      Quod sibi spem uenie pararet.

Nam uestra sancti corpora martyres
Querebat huius sancta uiri fides,
   Translata qualicumque cura,
      Ut reuerenter haberet illa.

Gaudebat hoc urbs Metis episcopo,
Fidens in eius presidio duplo,
   Pollens per eius sanctitatem,
      Tutaque per generositatem.





uITA SANCTI SIGEBERTI REGIS AUCTORE SIGEBERTO GEMBLACENSI.







uITA BREuIOR S. SIGEBERTI AB EODEM SIGEBERTO SCRIPTA


 Quia de uita Sigiberti, Francorum regis, queritis, queque de eo, uel de ordinatione regni in historiis, uel de sancte religionis propagatione in sanctorum legimus gestis, inde collecta expediam paucis. Et quia tres huius nominis reges Francorum fuisse scimus, nobilitatis eius antiquitatem repetam altius, ut quis fuerit primus rex Sigibertus, quis secundus, quis iste, de quo nunc agitur, tertius, uobis patefiat clarius: et simul cunctis palam fiat unde gens Francorum nomen uel originem trahat, et unde et quando Gallias inuaserit, quas per annos iam ferme sexcentos tenuit, et adhuc tenens potenter regit et feliciter.

Postquam Greci nobilem Phrygie urbem euerterunt, Aeneas et Antenor nobiles Troianorum, cum  reliquiis Troianorum ad exteras nationes se contulerunt. Aeneam quidem ad Italiam uenisse, et Romani imperii fundamenta iecisse etiam a scholaribus cantatur. At duodecim millia Troianorum, qui Antenorem secuti sunt, Scythie regiones peruagati, circa Meothidas paludes consederunt, et ab Antenore Antenoride uocati sunt. Hinc et in uirgilio legitur:

Antenor potuit mediis elapsus Achiuis,
Illyricos penetrare sinus, atque intima tutus
Regna Liburnorum, et fontem superare Timaui.

Quorum posteri condita ciuitate metropoli sui regni, quam Sicambriam nominauerunt, a qua etiam ipsi Sicambri denominati sunt, in gentem magnam coaluerunt, et semper sue gentis regem habentes  nunquam alicuius gentis iugo subiici passi sunt, sed uicinis semper gentibus terrori fuerunt. Sed cum, sic dispensante Deo, uniuersus orbis imperio Romano subactus est, et descriptione facta sub censu redactus, etiam ipsi Romanorum tributarii facti Romanorum tamen prouincias crebris incursibus infestabant, et nomen suum longe lateque propalabant. Ab excidio Troie usque ad hec tempora ualentiniani imperatoris res Francorum ita se habuerunt.

ualentiniano imperante, quo scilicet tempore sanctus Martinus Turonum episcopus per Gallias clarebat sanctitate et miraculis, cum quedam Scythie gens, qui dicuntur Alani, contra Romanos rebellassent, eosque Romani propter inaccessibiles Meothis  fluminis paludes uincere non possent, Romani pactum proposuerunt, ut si qui eos uincerent a tributis decem annis liberi essent. Sicambri, quorum tunc temporis rex erat Priamus, Alanos uicerunt, et ob hoc a ualentiniano imperatore honore et munere digni habiti, ab eo lingua Greca Franci, id est feroces appellati sunt. Post annos decem cum exigentibus Romanis tributa soluere nollent, et insuper audacter rebellarent, ualentinianus eos bello uictos contriuit, et regem eorum Priamum peremit. Post Priamum filio eius Marcomiro regnante, Franci Sicambria egressi in Thoringia Germanorum prouincia consederunt. Post Marcomirum filius eius Faramundus fuit, rex crinitus, a quo Franci crinitos reges habere ceperunt. Post quem Clodius filius  eius regnans Francis a Thoringia aduectis Gallias inuasit, et capta urbe Tornaco Cameracum usque progressus multos Romanorum in Galliis peremit. Gallie siquidem a tempore Iulii Cesaris, qui eas decennali bello domuit, sub imperio Romano erant, et ab eis principes recipiebant. Sed omni auxilio destitute, Wandalis et Gothis, ceterisque nationibus barbaris exposite direptioni patebant. Post Clodium Merouecus filius eius regnauit, qui quia satis utilis fuit, Francos a se Merouingos denominauit. Huius tempore Attila rex Hunnorum ut fera tempestas ab Aquilone irruens totas Gallias inundauit, et Metis, Treueris, Tungris, Remis, et omnes pene urbes, castra uel oppida, usque Aurelianis, diro excidio exterminauit. Sed tandem ab  Ethio Romanorum duce, eisque auxiliantibus Francis, bello uictus repatriauit. Anno post mortem sancti Martini LIu factum hoc excidium Gallicarum urbium, Merouechi anno quinto.


Deest hic folium in cod. ms.

Nam quamuis Dagobertus rex esset egregius bellator, sacerdotum Dei et Ecclesiarum pius amator, pauperum Christi largus subleuator, et multarum artium bonorum exsecutor, tamen carnalis incontinentie morbo nimis laborabat, et inde claritudini nominis sui fedam infamie notam contraxerat, et quod grauius erat Regis regum iram contra se accenderat. Reginas enim suas fictis ex causis alias pro aliis repudiabat, ipsis quoque desponsatis pellicum  amores superducebat. Et quamuis adeo deditus esset carnali commercio, nullam tamen spem propagande posteritatis habebat, ex nulla tot uxorum filio suscepto. Permaxime ergo dolebat, quia se Dei offensam incurrisse sentiebat, presertim quod ex regio patrum suorum semine nullum superesse sciebat preter se, et fratrem suum Charibertum. Qui Charibertus propter simplicitatem nimiam minus idoneus erat ad regni gubernaculum. Sed quamuis desperaret de prolis posteritate, non tamen desperans de Dei miserationne, precordialiter eum deprecabatur ut sibi ex eius nutu filius daretur, qui sibi in regimine regni subrogaretur. Iustus et pius Dominus, qui hominum erratibus ad iram attrahitur, precibus etiam humilium ad misericordiam reducitur.  Rex siquidem Dagobertus dum circuiret Austrasiam nono anno regni sui, puellam quamdam Ragnetrudem nomine, uultus elegantia laudabilem, genere etiam inter Austrasios non ignobilem, cum regii cultus honore uxorem sibi iunxit. Que Deo ita uolente eodem anno ei filium genuit, quem sacro fonte regeneratum Sigebertum nominauit.

Peracto aliquanto tempore rex Dagobertus cum omni exercitu suo magno tripudians gaudio anno regni sui XI Mettim adiit, ibique procerum et pontificum conuentum adesse iussit, eorumque consilio et consensu filium suum Sigibertum in regnum Austrasiorum sublimauit, sedemque regni Mettis habere permisit, partem etiam thesaurorum sufficientem tradidit. Post annum nascitur regi Dagoberto  filius, qui Clodoueus est nuncupatus. Qui iterum cunctis primatibus Austrasie et Neustrie in generali conuentu congregatis, iterum diuisionem regni inter duos filios ordinauit, eorum consilio et assensu confirmauit, datis et acceptis inuicem pactis et sacramentis, ut scilicet determinato utriusque regni certo limite, Sigibertus regnaret super Austrasiam, Clodoueus uero regeret Neustriam. Eam partem Francie que spectat ad meridiem et orientem uocabant Austrasiam, eam que uergit ad aquilonem et occidentem uocabant Neustriam.

Rex Dagobertus, tam iuste et tam prudenter regno utroque ordinato, ne aliquando aliquo modo  uel fratres inter se fraterno odio dissiderent, uel regnum in se ipso diuisum ciuilis belli desolaretur scandalo, anno regni sui XuII mortuus, et Parisius in basilica Sancti Dionisii sepultus, regnum dimisit ab exteris pacatum gentibus, et in nullo diminutum a suis finibus. Post cuius obitum duo reges et fratres Sigibertus et Clodoueus se quisque in regno suo agebant prudenter, et inter suos ualebant potenter. Interea Pipinus maior domus ex hac luce est subtractus, qui ipsum Sigibertum paterne nutrierat a puero, et ualido sui auxilii sustentauerat brachio. Hic omnimodis regno utilis, genere, potentia, prudentia, et fortitudine super omnes nominabilis, Grimoardum filium suum rerum suarum heredem fecit: duas quoque filias suas Gertrudem  et Beggam ad laudem et gloriam generis sui post se reliquit: quarum una Gertrudis, Christo quam sponso carnali malens nubere, sancte religionis proposito inseruiens, in Niualensi cenobio, a sua matre fundato, spiritualem prolem adhuc non desinit Deo gignere. Soror eius Begga, nupta Ansigiso, sancti Arnulfi Mettensis episcopi filio, regie dignitatis decus, quod penitus disperserat per regum Francorum inauditam desidiam, per suam reparauit prosapiam. Ipsa siquidem genuit Pipinum, Pipinus Carolum, qui Tudetes, id est Martellus, est agnominatus, Carolus Pipinum primum regem, Pipinus Carolum, cognomento Magnum, Francorum regem et imperatorem Romanorum, qui eo honoris et potentie processit, ut nullus de regibus Francorum  uel ante eum uel post eum comparari potuerit.

Grimoaldus pro patre suo Pipino constitutus maior domus potenter in aula Sigiberti regis principabatur, et domi militieque regnum uiriliter tutabatur. Quia uero Sigibertus rex Grimoaldum maiorem domus sibi in omnibus fidelem, morigerum et cooperatorem eatenus erat expertus, filium eius Childebertum regni Austrasiorum heredem delegerat, hoc tamen proposito conditionis tenore si ipsum contingeret sine liberis obire. Rex quidem, utpote futurorum nescius, quod tunc sibi uidebatur ex temporis conuenientia fecit; postea uero filium genuit, quem nomine patris sui Dagobertum uocauit.  Et priori testamento ad irritum tracto, hunc nutriendum commisit maiori domus Grimoaldo, ut eius potentia contra omnes tutus sublimaretur in Austrasiorum regno. Ipse autem Sigibertus duodecim monasteria in diuersis regni sui partibus edificauit, eisque ex suis reditibus regia liberalitate necessaria suppeditauit: ut illic sub apostolice uite regula uiuentes, dum sua meterent carnalia, sibi  seminarent spiritualia. Inter que eminent in nostra uicinia Stabulaus, et Malmundarium, cenobia infra siluam Ardennam sita, que idem rex a se cooperante sibi maiore domus Grimoaldo constructa, S. Remaclo Tungrensi episcopo tradit ordinanda. Expletis autem etatis sue annis XXXI, regni autem XXuIII, anno ab Incarnatione Domini 642 a transitu S. Martini anno CCXLIII, Rex terribilis apud omnes reges terre, qui aufert spiritum principum, in flore iuuenilis etatis eum acerba morte rapuit de presenti seculo nequam, et in celesti curia ei contulit uere dignitatis gloriam. Obiit Kalendis Februarii, et sepultus est in urbe Mettis, que regni sui sedes fuerat, in basilica quam ad laudem et gloriam Dei in honore sancti Martini gloriosi confessoris regia  liberalitate construxerat, que sita est ad radices montis, qui plurimus imminet urbi, aduersasque aspectat desuper arces.

O quam multos sepe ambitio decepit! o quam multos perfidos diuina ultio sepe pessum dedit! Mortuo Sigiberto rege, Grimoaldus maior domus Dagobertum filium eius sue fidei commendatum, ut Austrasiorum potiretur regno, tonsorauit in clericum, consilio Didonis Pictauiensis episcopi, qui fuit auunculus sancti martyris Leodegarii, et per manum ipsius Didonis insontem puerulum in Scotiam direxit exsilio irreuocabili. Filium uero suum Childebertum Austrasiorum regno constituit regem. Franci, egre ferentes perfidiam Grimoaldi, captum eum destinant  Parisius ad iudicium regis Clodouei, qui fuit frater Sigiberti. Quem Clodoueus uinculatum carceri mancipauit, et crudeliter, ut dignus erat, usque ad mortem tormentauit. Austrasii Hildricum filium Clodouei assumunt, et in regno Austrasiorum, quod Sigibertus patruus eius tenuerat, regem constituunt. Hic est Hildricus rex, ad cuius tempus fuit sanctus Lambertus martyr et episcopus. . .





uITA S. MACLOuII SIuE MACHUTII EPISCOPI ET CONFESSORIS AUCTORE SIGEBERTO GEMBLACENSI




EPISTOLA AUCTORIS.


AD THIETMARUM ABBATEM GEMBLACENSEM.

uita piissimi confessoris Christi Maclouii, qui etiam Machutes dictus est, diligenter, quantum ad ueritatem historie, antiquorum stylo erat exarata: sed quia minus ordinate digesta, minus composite descripta, ad hec barbarismis et solecismis nimis erat confusa, longo obliuionis et negligentie situ adeo latebat obducta, ut quasi nullius auribus digna, iam ab hominum recesserit memoria. Sed, considerato  quia non omnino perdit estimationem pretii pretiosum metallum, quamuis iaceat rudere terre infossum, uel scabredine rubigenis decoloratum: placuit, uenerabilis Pater Tietmare, tue paternitati, ut iuberes mee pusillitati, ut, inspecto historie textu, et pro posse eraso uitiorum contractu, meliorarem illam quantulocunque sermonis cultu. Ego qui iussioni contrauenire non debui, opus iniunctum exsecutus sum, non quidem ut uolui, sed quomodo pro ingenii tenuitate ualui. More enim rusticani fabri  opus iniunctum aggressus sum: qui follibus sufflando, et malleis tundendo, elicit scoriam de rudi massa pretiosi metalli, ut paratior reddatur operosi artificis manui, ostendendo aliis splendorem materiei: ut, si quis uelit exercere uim sui artificii, inueniat materiam paratam suo usui. Ergo quod facile factu uidetur, faciam, nimirum ut superflua demam, uitiosa corrigam, confusa ordini reddam: a ueritate tamen historie nullo modo recedam, ut nichile noui fecisse uidear, cum uetus tantum limando et fricando renouasse uidear.



PROLOGUS.

Preconia sanctorum, que ualde sunt in ocutis Domini pretiosa, nullatenus sunt reticenda, uerum omni memorie tradenda. Nihilominus credendum  est, omnipotentis Dei uirtute facta esse sanctorum miracula pro felici eorum uita, prius cordibus eorum celesti munificentia indita. Ergo primum indaganda est amicorum Christi uita, ut, dum eam studemus imitari, proficiat nobis uirtutes eorum mirari. Siquidem nichil nos iuuat stupere miracula, sine felicis uite imitatione proficua. Iam nunc beati uiri uita ad medium deducatur, ut, dum eius merita recolendo ad eius imitationem animamur, intercessionis gratiam in opportunitatibus habere mereamur.



CAPUT PRIMUM

Sanctus igitur Maclouius nobilitate parentum apud homines seculi inter suos non mediocriter inclytus, citra oram Britannici maris fuit editus. Pater eius,  Guent nomine, comes fuit, qui urbis Gimicastrum uocate, conditor exstitit. Matrem ipsius Darual appellatam accepimus. Et quia in omni rerum euentu nunquam abest Dei dispensatio, patuit etiam in huius sancti uiri natiuitatis exordio. Natus est enim in die sancto, quo omnis mundus Paschalis solemnitatis celebrabat gaudia: ut in die, quam fecit Dominus ut exsultemus et letemur in ea, etiam hoc gaudii mortalibus adderet diuine pietatis gratia. In huius quippe articulo diei nati sunt in ipsa uicinia etiam alii triginta tres pueri. Quod quia creditum est dispensatiua Dei ordinatione factum, placuit parentibus omnium, ut qui nascendo sortiti fuerant unius contemporalitatis exordium, unum in Christo tenerent  uiuendi contubernium. Nam omnes simul cum S. Maclouio scholaribus studiis eruditi, omnes simul diuine seruituti sunt mancipati.



CAPUT II.

Bone itaque indolis puero electo a Deo ab beatitudinis opera exsequenda, iam tunc diuinitus inspirabatur, quod ait sancta Scriptura: »Ex studiis suis cognoscitur puer, si munda sint opera eius ;« et: »Beatus qui portauerit iugum ab adolescentia sua .« Ab ipsis enim infantie annis occupationi secularis uanitatis abrenuntiauit, et libertati diuine seruitutis se sociauit. Qui, ut plenius haberet scientiam doctrine et cognitionem Dei, arctius se addixit sanctarum Scriptuarum eruditioni: in cuius rei intentione otiositas,  que inimica est anime, reprimitur: in cuius meditatione Deus agnoscitur, in cuius exsecutione uita eterna acquiritur. Appetebat scientiam que per caritatis humilitatem edificat: refugiebat illam que per uanitatis elationem inflat. Incipiens etiam corpus suum castigare, et illud in seruitutem spiritus redigere , assuescebat simplici uictu et uestitu contentus esse, uilipendens corporis frigora, indignum ducens distendi ciborum copia, ne aliquo modo dominaretur anime sue per indulgentiam corporalis necessitatis carnis petulantia. Ideo, exceptis his que expetebat simplex necessitas nature, reliqua omnia expendebat in opera eleemosyne.



CAPUT III.

 Deus ergo, qui seruos et prophetas suos aliquando etiam in ipso matris utero nouit sanctificare , non distulit seruum suum in primeua etatula sua uirtutibus et signis mirificare , qui iam in ipsa infantilis etatis simplicitate non destitit per bonam intentionem seipsum ad seruiendum Deo preparare. Dum quodam die cum ceuis sibi pueris ludendi gratia processisset ad littus maris, aliis in otioso ludendi negotio intentis, hic humi reclinato capite, somno cepit indulgere. Cum subito inundando redeuntis maris estu adueniente, quod secundum lune cursum in mari Britannie fieri est solemne, reliqui pueri fuga consulunt uite sue, illum dormientem in tanto periculo non occurrentes excitare. Sed puero ad salutem multorum nato, non  longe abfuit [abstitit] Dei protectio, procurata magno rerum miraculo. Nam, cum undique aque circumfluerent, et unde undis superuenientes cum feruore tumendo circumstreperent, et tamen circumducto undique circulo, locum in quo puer iacebat attingere non auderent, omnipotentia Dei fecit illic insulam excrescere, que usque ad summum equoris porrecta sui altitudine, futurum Christi antistitem eruit a mortis discrimine. Tam uero inopinato in oculis omnium apparente miraculo, opera parentum suorum citius procurato nauigio, eductus est placitus Deo puer de maris periculo. Ne autem unquam a memoria excideret huius facti nouitas, et ut per hoc magis claresceret beati uiri sanctitas,  eamdem insulam usque in hodiernum diem permanere fecit Diuinitas, et, ut credimus, usque in finem hanc pro testimonio habebit posteritas.



CAPUT Iu.

Post, sanctus Maclouius de adulta infantia transiens in pueritiam, quanto ampliorem diuine inspirationis cum cremento etatis hauriebat gratiam, tanto auidius atque instantius cor suum preparabat ad appetendam angelice uite sanctimoniam. Sciensque ex ore Domini, beatitudinem uidendi Deum promissam esse mundis corde , ab ipsis pueritie rudimentis se deuouit operibus munditie. uolens enim placere Deo corpore et spiritu, eligit omnem etatem suam agere in uirginitatis celibatu. Sicut enim testa recens, quo semel est imbuta, diu  seruat odorem: ita et ei utile uisum est, rude uas corporis sui aptare quamprimum ad sanctificationem et honorem, ne corrumperetur per carnalis desiderii passionem. Quod ut liberius et perfectius posset exsequi, per parentum deuotionem et propriam uoluntatem assumpsit habitum ordinis monastici. Ubi positus sub regularis discipline custodia, quam strenuum et promptum se exhibuerit pre ceteris in obedientia, saltem ex hoc probari poterit, quod inuidia cequalium suorum carere non potuit: que semper ex aliorum profectu et gloria nascens, in seipsa contabescit. Patiebatur enim inter ceuos suos, quod Ioseph olim passus est inter fratres suos. Ioseph polymita tunica a patre donatus , et ab eo plus cunctis fratribus amatus, quia fratrum  uitia carpebat, inuidiam sibi conflauerat. Hic etiam, quia talarem perfectionis tunicam, et uirtutum colore uariatam a Deo meruit, equalium suorum inuidiam effugere non potuit. Mos est ordinis illius, pueros ferre hebdomadatim lucernam cum luce ante pedagogum suum, quando nocturno tempore intrant uel exeunt oratorium. Adueniente ergo hebdomada felicis pueri, compares eius exstinxerunt ignem, quo debebat lucerna accendi: optantes, ut saltem pro hac offensa sufferret uerbera magistri. Quid ageret simplicitas pueri? Ad officinam, ubi ex annonis aqua infusis atque decoctis conficiebatur cereuisia, cucurrit, et ignem sibi dari a ministro petiit. Sed nec in crudo rustici pectore diabolice inuidie malitia defuit. Aspernatus enim supplicis pueri humilitatem,  negauit porrigere ignis fomitem. Ille angustiatus pre timore magistri, prunas a camino ardentes imposuit uesti, et ad lucernam accendendam recurrebat gressu celeri. Sed inueniens eam iam accensam diuinitus, prunas excussit uestibus, que tamen illese omnibus apparuerunt. Pedagogus geminato miraculo stupefactus, alumni se prouoluit genibus. Et deinceps debite uenerationi habitus, cum omnes anteiret gloria, tamen charus erat omnibus.



CAPUT u.

uir sanctus, quia Christi sacerdos erat futurus, et caput et caudam hostie in sacrificium Dei offerri debere sciebat, de die in diem de uirtute in uirtutem proficiebat, et per scalam bonorum operum gradatim  ad summum perfectionis scandere laborabat. Quidquid enim in tenera etate Deo fideliter uouit, id opportuno tempore sinceriter soluit. Ante omnia castitatis puritati operam dedit, sciens quia nisi sincerum uas fuerit, quodcunque infunditur, accessit. Habens ergo precinctos lumbos hac uirtute castitatis, etiam lucernam ardentem tenebat in manibus suis, cum per bona opera lucis exempla monstrabat proximis. Ita fideliter et prudenter geminans a Deo sibi credita talenta intellectus et operationis , quoscunque potuit uerbo et exemplo allicere ad propositum sancte conuersationis, participes et socios sibi consciuit ad scandendum iter perfectionis. Iam uero quam ei frugalitas amica fuerit, quam ei parcimonia placuerit, quomodo utrinque  reducto fune temperantie, semper mediam uirtutum uiam in omnibus tenuerit, satis ex hoc patuit, quia ad summum sanctimonie culmen feliciter peruenit. Cuius uite rectitudine omnis populus ad meliorationem morum non parum directus, et miraculorum eius gloria nimis iucundatus, promoueri eum fecit ad ordinem episcopatus, ut uberius sanctificari eius benedictionibus mererentur.



CAPUT uI.

Fama, que facta et infecta solet loqui, referebat esse quamdam insulam in mari, que, preter cetera felicitatis sue commoda, quibus pre ceteris terris et insulis celebratur abundare, hoc miraculo dignum dicebatur habere insigne, quod celi ciues in ea ferebantur habitare. Super hoc si rei consideretur  ueritas, ex eo illis insulanis hec uiuendi imputabatur felicitas, qui apud eos in nullo exorbitabat moralis rectitudinis probitas, imo in omnibus potenter regnabat naturalis legis sanctitas. Delectatus ergo uir beatus tam fauorabili nuntio, totus ad requirendam tam laudabilem insulam animo ferebatur. Quia enim eius conuersatio iam in celis erat, et eum inter mundi scandala commorantem, iniustitie humane multiciplitas offendebat, saltem illic uitam desiderabat agere, ubi iustitie uestigia remansisse audiebat. Ad hoc eum etiam magistri sui et abbatis Brandani exemplum animabat, cuius tota intentio ad felicem insulam querendam non minus flagrabat: quippe qui huius noue peregrinationis incentor existebat et auctor, ut scriptura uite  eius demonstrat. Quam si quis desiderat legere, quid de ea estimare debeat, sapientium ediscat iudicio. Posthabentes igitur dulcem patrie amorem, assumunt incertum optate peregrinationis laborem. Hanc uiam insistere, utrum persuaserit sola querende felicis habitationis uoluntas, an aliqua ex parte subrepserit animis eorum humane curiositatis uoluptas, non habet discutere nostra temeritas. Hanc tamen uiam Deo non displicuisse, per hoc satis intelligimus, quia etiam hoc peregrinationis tempore hunc seruum suum non destitit miris decorare miraculis.



CAPUT uII.

Paschalis solemnitatis mundus agebat letitiam,  quando solet sancta Ecclesia celebrius recolere nostre redemptionis memoriam, que his diebus completa est per passionem et resurrectionem Dominicam. Cum ceteri inde se agerent festiuius, S. Maclouius se agebat deuotius, uacans psalmis, hymnis et orationibus, utpote qui debebat Deum interpellare non solum pro suis, sed etiam pro populi excessibus. uolens ergo celebrare solemnia missarum, cum non haberet locum ad id idoneum  toto corde conuersus ad Deum, orabat obnixius ab eo offerri sibi locum aptum. Exaudibilis auris Dei omnipotentis affluit presto orationi utilia petentis: et qui olim periclitanti  Ione certum ad saluationem eius preparauit , hic etiam modo balenam presto adesse fecit. Cui tanta corporis uastitas erat, ut rupes esse ab hominibus putaretur: porro eam tanta substrauerat immobilitas, ut insula stabilis esse crederetur. Sacramentorum ergo ordine a sacerdote solemniter celebrato, et uiatico Dominice Eucaristie omnibus deuote distributo, quo unico inter omnes utriusque hominis aduersitates munirentur subsidio, soluto alacriter nauis retinaculo, reddunt se suscepto nauigandi proposito. Porro in comitatu illo erant homines numero ferme centum octoginta. Cum ergo iam altum tenerent, uelificante fide securi, tunc demum reducto uisu, intellexere de quanto periculo eos eruerit misericors potentia Domini, qui balenam  pro insula parauerat eis in medio mari, et eam substrauerat immobilitate tam stabili, ut nichil eis periculi incuteret. Cui tum posset esse dubium, quod ineuitabile omnes incurrissent mortis periculum, si bellua immanissima dedisset corporis sui motum? Unde omnes letum cantantes celeuma, uoces gratiarum actionis unanimiter iactabant ad sidera.



CAPUT uIII.

Magnis maiora miracula succedunt, et nouitate sui, deuotionem fidelium ad laudanda Dei magnalia uehementius accedunt. Cum tantopere pro querenda illa laudabilis fame insula laborarent, factum est ut ad aliam insulam, disponente Deo, applicarent: et potiti optata arena, dum pro releuando tedio  nauigationis perlustrarent singula, offendunt tumulum sepulti hominis, quem fuisse gigantee molis et proceritatis, prodebat inspecta qualitas corporee magnitudinis. Motus ergo uir pius miseratione humane compassionis, et insuper animatus uigore superne inspirationis, cum fidei magnanimitate et lacrymosa contritione cordis, nomen et uirtutem inuocat sancte Trinitatis, et aperto loculo tumuli, suscitauit eum a mortuis. Qui postquam est redditus pleno uite officio, compellat eum sacerdos pio alloquio, sciscitans eum quis esset, unde illuc uenisset, ubi modo fuisset, si aliquando Christo credidisset. Respondit ille, se a parentibus suis occisum, ibi tumuli accepisse locum. Porro se infernalibus claustris deputatum, dirum et interminabilem tulisse  cruciatum. Et addidit homo Dei: uobis ergo, quos incredulitas deputauit penalis inferni ergastulo, est aliqua fide confessio, est aliqua sancte et indiuidue Trinitatis cognitio? Et ille: Plane, inquit, nobis sancte Trinitatis cognitio est, sed modo eam nosse aut confiteri nichil nobis prodest: imo quia in uita eam nosse noluimus, mortaliter obest. Ideo precor, ut saltem modo merear renasci baptismo salutari: ut qui hactenus damnatus fui morte eternali, iam nunc possim erui ab interitu infernali. Sanctus Dei, his auditis, ingreditur uiam apostolice predicationis, et eum initiatum et catechizatum catholice fidei rudimentis, consecrauit et regenerauit  baptismi sacramentis, et muniuit uiatico Dominici corporis et sanguinis. Superuixit autem quindecim diebus, et a morte anime erutus, morti corporali est redditus, et in eodem tumulo repositus, in generali omnium regeneratione resurrecturus cum Christo felicius. Hec sunt, bone Iesu, mirifica tue diuinitatis opera: hec sunt magnifica tue promissionis munera, quibus fideliter in te credentes consolatur tua clementia. »Qui credit, inquit, in me, opera que ego facio, et ipse faciet, et maiora horum faciet .« Que quidem posse fieri per hominem, uix apud homines obtineret fidem, nisi promissum fuisset per Dominicum hominem  , hec facienda esse per fidelem hominem.



CAPUT IX.

 Exhausto incassum nauigationis labore diutino, postquam nulla spes desideratam insulam inueniendi aspirabat pio eorum desiderio, retractato inuicem consilio, deliberauerunt finem facere tam longo postliminio. Iam enim septennium in hac peregrinatione expleuerant, et septem Paschalis celebritatis recursus solemnizauerant, et per certum laborem nichil adhuc certi in animo habebant. Reuersus ergo uir sanctus ad auitam patriam, reddidit parentibus suis desideratam diutissime sui presentiam: et quia in terris nequiuit inuenire optate felicitatis insulam, iugem noctu diuque dabat operam, ut in celis perpetue beatitudinis mereretur habere patriam. Deus, qui hominem gratia sua preuenit, ut bonum uelit:  et subsequitur, ut implere possit, eum uoti sui compotem fecit. Cum enim in hoc totus esset, ut iam iamque perfectionis iter arriperet, cum de more interesset Ecclesiastici officii mysterio, audiuit euangelium pronuntiari a diacono: »Si quis uenit ad me, et non odit patrem et matrem, et uxorem et filios, et fratres et sorores, adhuc autem et animam suam, non potest meus esse discipulus ;« et: »Qui non renuntiat omnibus que possidet, non potest meus esse discipulus .« Et rapiens uocem ex ore diaconi, credens hoc consilium sibi in tempore mandatum esse ex ore ipsius Domini, ex ipsa lectionis opportunitate patrem suum conuenit, legationem Dominici mandati per diaconum sibi missam ei obiecit, et licentiam abrenuntiandi  sibi suisque omnibus, ab eo humiliter petiit, seque trans mare peregrinationem pro Christo uelle suscipere predixit. Pater diligens filium nimis carnali affectione, quem gaudebat rediisse de tam longinqua peregrinatione, uoluit bone eius uoluntati contraire. Et, precurrens ad maris littus, amotis usquequaque nauibus, interdixit potenter nautis omnibus, ne quis eorum filio suo facultatem transfretandi prestaret aliquatenus. Sed uir apostolice uite, sciens Dominum precepisse: »Si dextera manus, uel pes, uel oculus scandalizat te, erue eum, et proiice abs te :« maluit solus ad uitam ingredi, quam cum parentibus suis perniciose dilectis, in Augustinus se dixisse dolet. uide Retractat. lib. I,  gehenna mitti. Omnem ergo carnalis necessitudinis affectionem postponens Christi amori, abrenuntiauit patri, abrenuntiauit paterne facultati, abrenuntiauit etenim sibi, ut nudus et expeditus sequeretur discipulus uestigia magistri.



CAPUT X.

Ascitis itaque omnibus, qui secum tenebant propositum monastici ordinis, allegato quoque magistro suo Brendano abbate, socio prioris peregrinationis, uenit ad littus maris. Ubi amotis nauibus et nautis omnibus, iuxta interdictum patris sui, cum nulla suppeteret uia transfretandi, recolebat illud Psalmiste: »Bonum est confidere in Domino, quam confidere in homine .« Cumque cor ad Deum solum suspenderet, ecce nauim uacuam hominibus  presto adesse uidet, quam Christus ipse regebat: uir tamen sanctus puerum eum esse credebat. Qui puer mox illum ad nauigandum inuitauit, et quorsum iter uellet dirigere, eum interrogauit. Respondit ille, quo uoluntas Domini iter suum uellet dirigere, eo se libenter sequi uelle. Adiecit puer: In sinu huius sali est quedam insula, quam habitat uir satis probatus in monastica uita. Hic Aaron uocatur: a quo etiam locus insula Aaronis cognominatur. Ad hunc te dirigam, et te ab eo officiosissime excipi, et humane tractari faciam. Hac uice sermonum intellexit tandem uir Dei, puerum cui colloquebatur, illum esse, quem inuocauerat, Deum. Cumque acceleraret prouolui loquentis genibus, dicto citius euanuit ex oculis ipsius.



CAPUT XI.


Igitur felicioris nauigationis uiam aggressus, prosperis uentis et recto tenore cursus ad insulam Aaronis est directus, et iuxta promissum Domini, officiosa humanitate a famulo Dei est exceptus. Ibi cum sancto sancte uiuebat, et cum innocente innocenter agebat, et factus alter alterius speculum, si quid in semetipsis uidebant esse corrigendum, aut adiiciendum, caritatiua emulatione melionabat alter per alterum. Ibi ergo mundi huius peregrinus permansit aliquantulum temporis, donec placuit diuine omnipotentie, etiam in hoc seculo, ei reddere mercedem laboris, in futuro seruans ei plenitudinem remunerationis.



CAPUT XII.


Iam fama nomen eius celebre fecerat ubique, iam omni populo erat in ore, quod peregrinus ille miraculorum polleret potestate, et supra homines doctrine afflueret ubertate. Iam omnis populus in eius declinauerat amorem, eo quod uideret in eo esse et pii patris affectionem, et facundi doctoris auctoritatem. Quocirca cooperante sibi diuina gratia, fecerunt eum inthronizari in episcopali cathedra, in urbe que uocatur Aletha, que non longe aberat ab Aaronis insula. Hanc urbem fluuius, nomine Rinctus, ex uno latere, ex altero alluebat mare. Illis in partibus adhuc demonum squalebat spurcitia, et iam passim Euangelii regnante gratia, ibi restiterant idololatrie uestigia. Accinctus itaque uir  Dei gladio uerbi Dei ostendit quam fidelis esset suo regi pro eius amore aggressus debellare regnum diaboli: nec ante destitit, quam infidelium corda, uirtutum mirificentia, et doctrine affluentia ad credendum inflexit, et a regno diaboli abactos Christi iugo subiecit. In hac uicinia sanctus Samson manebat, qui beati Maclouii consanguineus erat. Hic in territorio urbis, in qua episcopatum administrabat, non mediocriter laborem impendebat, ut de regno Domini sui exturbaret paganismum, et ad laudem Dei ampliaret Christianismum. Sic in regione illa per fortes milites Christi, diminuta est aduerse partis potentia, et dilatata est longe lateque Christianitatis magnificentia.



CAPUT XIII.

 uigiliam Pasche Christianus populus celebrabat, et in celebrandis misse mysteriis sacerdos intentus erat. Et ecce tristes defuncti exhibentur exsequie, et animos audientium ad compatiendum mouent plangentium lacryme. Plus cunctis mouetur et ipse sacerdos, qui totus erat in misericordia, et prestolari iubet, dum finiatur missa. Circumstante frequentia populi, monet omnes appellare clementiam Domini: ut, qui dominatur morti et uite, dignaretur per membra rigentia uitalem anime calorem refundere. Nec longum fuit; et qui dixit: »Omnia possibilia sunt credenti ,« deuotioni fidelium adfuit: resurgit mortuus, et horrorem incutit omnibus, et palam fecit omnino Deum fauere fideliter petentibus. Ut uiuus astitit, poculum uini sibi  porrigi petiit. Quid sanctus uir faceret? uinum quod sitienti porrigeret, non habebat: aque poculum, quod porrigebat, tangere sitiens nolebat. Iterum confortatus in fide, recurrit ad fontem misericordie, petens, ut qui orationi fidelium impenderat maius, dignaretur impendere et id, quod erat minus. Mox habens ad manum uas marmoreum, leuata manu illud benedicens, uertit in uas uitreum: et infundens uasi aquam per uirtutem sancte benedictionis mutauit et illam in uini naturam. Sicque in uase uitreo porrigens homini rediuiuo noui uini poculum, non minimum diuine pietatis ostendit omnibus miraculum. O uere pium et magnificum cultorem sancte Trinitatis, quem secundum fidem  cordis sui in una die diuina uirtus tribus illustrauit miraculis, dum in nomine et uirtute sancte Trinitatis suscitauit mortuum, et ex marmore uitrum, et ex aqua fecit uinum. Itaque quem alienis manibus carruca ad sepeliendum illuc aduexit, ipse eam letus domum reduxit, et quoad uixit, idoneus sue resurrectionis testis exstitit.



CAPUT XIu.

uir sepe nominatus, in quo fides per bona uiuebat opera, in paruis quidem rebus non parua dedit miracula, ut per eum in omnibus Christi cresceret gloria. Dum aliquando Britannicam circuiret regionem, ut in agro Dominice culture semen diuini uerbi sereret, offendit subulcum in agro, quem torquebat magna tristitie amaritudo. Custodiens enim  gregem porcorum, suem auide et importune uastantem segetes, dum nititur arcere a damno uicinorum, occiderat eam per incautum lapidis ictum. Pro hac offensa dominum suum timebat, cuius iram ob hoc maxime exasperari credebat, quod septem nati oberrantes, solito circa ubera defuncte matris lac elicere uolebant, sed nullam uite alimoniam in premortuo corpore inuenire poterant. Maclouius, quem sibi totum uindicauerat pietas, non potuit sine lacrymis uidere subulci lacrymas: et fusa oratione ad Deum, auri defuncte suis imposuit baculum suum: et resuscitata ea ad solum tactum, merenti reddidit gaudium. Subulcus rem ad dominum retulit, et preconia serui Dei per ora omnium diffudit. Dominus ascenso equo, ore ad os gratias  egit sancto uiro, et uillam unam contulit ecclesie, ad usus seruorum Dei sub eo.



CAPUT Xu.

Gessit et aliud quiddam simile, uel pro solo pietatis intuitu satis predicabile. Imitatus Paulum apostolum , cui manus sue operando supplebant, si quid sibi deerat: et ipsi labore manuum suarum intendebat, quando ab euangelizandi officio uacabat. Cum quadam die in putanda uinea laboraret cum fratribus, depositam cappam reposuit in abdito, ut operari posset expeditius. Finito opere, cum cappam uellet recipere, auiculam quam uulgo bitrionem uocant, inuenit super eam ouum posuisse. Qui sciens nec auiculis deesse Dei prouidentiam,  quippe quarum nulla sine Patre Deo cadit super terram , dimisit ibidem cappam donec fotis ouibus, pullos tempore excluderet auicula. In qua re et illud mirabile fuit, quod quanto tempore illic cappa iacuit, nulla pluuia illam uiolauit. Quod quicunque audierunt, in Deo uirtutem cum gratiarum actione magnificauerunt, in homine Dei pietatem laudauerunt.



CAPUT XuI.

In pago urbis Alethe, in qua antistabat Maclouius uenerabilis, filiam habebat uir quidam prenobilis, quam miserabiliter uexabat diabolice infestationis passio intolerabilis. Omnes enim se contingentes attrectabat morsibus, nec ipsis parcebat parentibus. Nec comprimi aut sedari poterat huius  male ualetudinis uehementia, nisi ferreis catenis arctaretur tam immanis insania. Pater, cuius animo, filia egrotante, nichil poterat esse iucundum, ad medendum filie sue felicem inuitat Maclouium, quem olim audierat in curationum efficacia esse gloriosum. Nec differt ille misericordiam, sed credens quia facile est Deo prestare fideliter petenti medelam, pergit ad puellam: et uolens diabolice malitie comprimere dolum, sudarium suum proiecit in furentis puelle collum. Tunc uero potuisses audire horribiles uoces demonum, seruo Dei in hec uerba exprobrantium: »O transmarine incola, non potuit te sustinere patria tua, qui uenisti huc querere aliena, et nos expellere de regione nostra.« Discipulus Christi, uilipendens hec inimici improperia,  et gaudens cum magistro et Domino suo sibi esse communia, cui subdola confessione acclamabant demonia: »Quid nobis et tibi, Iesu, Fili Dei uiui? uenisti ante tempus perdere nos?«  exemplo Dominice increpationis, comprimebat falsitatis uaniloquia. Sciensque hoc demonium esse de illo genere, de quo dicitur a Domino: »Hoc genus non potest eiici, nisi in oratione et ieiunio ;« fusa super aquam exorcismi oratione, et addita episcopali benedictione potum, dedit puelle. Per aque benedicte poculum, infusa uirtute benedictionis per membra puelle, diabolica immissione diu contrita, cecidit in terram puella, quasi mortua. Paulo post resumpto spiritu, surrexit sana et leta, effugato pessimi peruasoris impetu, et letificauit  alios pro integro restaurate incolumitatis statu. Pater uidens satisfactum desideriis suis, pro gratiarum actione ditauit sanctam Ecclesiam Dei prediis et xeniis pretiosis. Quia gloria aut raro, aut nunquam caret inuidia, non pertulit diu tantam Maclouii gloriam antiqui hostis uersutia: sed ne in regno Christi inualesceret amplius boni militis gratia, suscitauit contra eum hostes armatos dolo iniustitia, insuper fultos non mediocriter seculari potentia.



CAPUT XuII.

Hailoch quidam, qui potenter principabatur toti Britannie, stimulatus instinctu diabolice malitie, cepit basilicam destruere, quam beatus Maclouius  fundauerat in predio sue parochie. uir Dei apud aures principis agebat lacrymis et precibus, ut dignaretur desistere a destructione ecclesiastice domus. Sed ille efferatus per conceptam iniquitatis insolentiam, non poterat mitigari uel refrenari per aliquam pie admonitionis gratiam. Contra huiusmodi secularis dominationis potentiam, ad munimen et firmamentum sui, solam Maclouius assumpsit patientiam. Sed qui ad suos fideles loquitur per prophetas: »Qui tangit uos, tangit oculi mei pupillam ;« et: »Mihi uindictam, et ego retribuam ;« non dimisit inultam pauperum suorum iniuriam: et sicut Saulum recalcitrantem percussit triduana cecitate , ut postea totum mundum illuminaret  eterna claritate: percussit et hunc temporali cecitate, ut per tenebras transitorias liberaretur a peccatorum obscuritate. Extemplo ad cor reuersus, et penitudine precordiali compunctus, ad satisfaciendum episcopum cucurrit quantocius, se reum esse protestans amaris fletibus, se merito excecatum esse confitens lacrymosis questibus. Ille, qui didicerat a magistro summe bonitatis, etiam inimicis esse benefaciendum, et pro persequentibus et calumniantibus nos esse orandum , cito et misericorditer indulsit penitenti reatum. Et, prouidens ei utriusque hominis salutem, aqua benedicta eum perfudit, et oleo sacro oculos eius perunxit, et ita ei pristinum uisum restituit. pro admissa tamen temeritate congruum penitendi modum  indixit. Dux, uidens et anime et corpori utilem esse suam satisfactionem, ecclesie Dei non paruam delegauit terrarum hereditatem, et copiosam in re mancipi contulit benedictionem. Deinde quoad uixit, seruum Dei uti patrem filius unico amore dilexit, eique suisque tutor et adiutor opportunus fuit in omnibus.



CAPUT XuIII.

Sic antiquus hostis hoc primo congressu uictus discessit, sed non defatigatus cessit. Sicut enim olim ipsi Domino congressus , non recessit prima tentatione uictus, sed secundo et tertio arma restaurare est ausus: in prima quoque Maclouii uictoria non destitit a suis conatibus dux Hailoch, qui se totum humiliter inclinauerat ad Maclouii  obsequelam, et pro eius gratia se totum potenter erexerat ad Ecclesie Dei tutelam, postquam ingressus est uniuerse carnis uiam, morte sua locum fecit iniquis opprimendi Ecclesiam. Surrexit enim post eum impia generatio, que auersa facie a Deo, desciuit penitus a rectitudinis consilio. Hinc nactus opportunitatem diabolus, et talibus utens officialibus, in uirum Dei mille insurrexit artibus. Filii itaque Belial Maclouium infestantes exsecrabili odio, inuehebantur in eum huiusmodi conuicio: Quis, inquiunt, hic regno nostro improbus successit aduena, qui usquequaque nobis concitat scandala? Quis est iste pellax sycophanta, qui blanditiis suis humana a se alienat pectora? Quis iste est cupidus heredipeta, qui ex nostris incommodis sua hic comparat  commoda? Cum apostolis et apostolorum successoribus nichil in terra sit possidendum, hic sub obtentu paupertatis, uelat cupiditatis uitium: et sub pretextu eleemosynarum, auaritie exercet emolumentum: sub obtentu longe orationis, exspoliat domos uiduarum. Qui omnia se pro Christo reliquisse mentitur, et omnia se in Christo habere gloriatur, nos et filios nostros exheredat, et hereditates nostras sibi auide captat. Qui sua se non curare simulat, cur aliena dispensat? Nihil ergo nobis magis utile, quam iam iamque nostris fessis rebus consulere et hunc longe a regno nostro exturbare, et hereditates iniuste ecclesiis mancipatas iterum occupare. Siquidem nobis et filiis nostris  nichil reliqui fecit, qui sibi omnia nostra usurpauit. Solam spem futurorum nobis pretio omnium rerum nostrarum uendit, quarum usumfructum ipse in presentiarum capit. Sepe lacessentes sanctum uirum tam iniuriosis inuectionibus, omni genere persecutionis eum exasperant, et homines eius seuis uerberibus tormentant: omni rerum direptione omnino Ecclesiam Dei deuastant.



CAPUT XIX.

Quam grauis et intolerabilis hec persecutio fuerit, ex uno aduerti poterit. Pistorem eius, uocabulo Riman, iniuste comprehensum, indigne cesum, uimineis uinculis quadrupedem constrictum, ut nullo posset iuuari officio membrorum, super ripas maris reliquerunt solum, ut, superueniente estu  maris, absorberetur in profundum. Abstulerunt etiam equos suos sancto uiro, ne illi posset adesse subsidio. Solam episcopo reliquerunt equam, estimantes se per hoc ei facere iniuriam, si uilem ascenderet equam. Sacerdos, quod solum potuit, periclitanti famulo orando adfuit: Omnipotens oranti episcopo non abfuit: cuius fide et oratione ille, qui in articulo mortis iacebat, mirabiliter euasit. Nutu enim eius, cui omnis natura seruit, undique milliario uno longe a iacente pistore estum maris retinuit, et puerum innocenter morti oppositum contingere timuit. Presul ergo pro sui odio uexatum sine mora adiens pistorem, inuenit eum incolumem, secumque reduxit alacrem.



CAPUT XX.

 Pontifex Maclouius, qui ante Deum et homines sine querela iustitiam tenere uolebat, pusillos Christi adeo ab impiis scandalizari grauius quam dici possit ferebat. Pro illis etiam sacrilegis, tam acuto auaritie stimulo instigatis, nimis dolebat, quos apud Deum nulla ignorantie excusatio absoluebat, quos uidentes et uolentes cupiditas in preceps trahebat. Inde enim nequam et liuidum inuidia oculum habebant, unde patres eorum boni fuerant. Patres quippe eorum peccata sua, eleemosynas faciendo, redemerant: isti, eleemosynis derogando, peccata sua cumulauerant. Ille doctus in patientia sua possidere animam suam: »Si, inquit, Dominus meus iehsu fugiendo declinauit Iudeorum perfidiam, cur ego homunculus non deuitem cedendo istorum malitiam?  Ecce quia isti ut uulpes foueas dolositatis, et ut uolucres habent nidos uanitatis, et nos cum Filio hominis non habemus, ubi caput reclinemus in illis ;« cedamus, et occasionem peccandi in nos, saltem fugiendo tollamus. Excutiendus est puluis de pedibus nostris in testimonium illis. Et, quia non sunt hic filii pacis, apud quos pax Christi requiescat, pax nostra ad nos redeat . Quando dixit Dominus noster iehsu: »Cum persecuti uos fuerint in ciuitate ista, fugite in aliam ;« preuidit profecto hanc fugiendi occasionem quandoque nobis incutiendam. Agamus itaque, fratres, instanter; cedamus, queso, patienter. Ita uir pius exsecratus illam pessimam generationem, intulit  illis meritam maledictionem, quia elongauerant a se benedictionem. Sic Moyses ille mitissimus super omnes homines qui morabantur in terra ; sic Isaias, sic Ieremias, offensi ceruicosa ingrati populi duritia, obligauerunt eos deuotatione pessima, scilicet imprecantes propter eorum impenitentiam, ne attenderet Deus eorum uota uel sacrificia. Eliseus quippe insultantes sibi pueros maledixit, et maledictionis pene eos addixit . Quid de dominorum Domino dicam, qui in ficulnea propter infecunditatem eius a se maledicta, et arefacta , deuotationi subiecit dignam maledictione Iudeorum perfidiam? Hoc exemplo beatus Maclouius maledixit suis, ut traditi satane in interitum carnis, animabus tamen eorum reseruata  spe salutis, desisterent ab opere iniquitatis; et qui propter duritiam cordis sui thesaurizauerant sibi Dei iram, tandem, emolliti per penitentiam, reconciliarent sibi Dei misericordiam.



CAPUT XXI.

Ergo per scandala impiorum expulsus a suo episcopatu, apparato omnis profectionis commeatu, collecto quoque fideli monachorum discipulatu, longo nauigationis exacto cursu, tandem potitus Aquitanie regionis portu, et deueniens ad partes Santonice urbis, primo omnium interrogandum esse putauit, si illis in locis uigeret ritus Christianitatis. Responsum est ei id, quo nichil potuit audire gratius, passim ibi feruere religionem Christiani cultus. Perrexit querere qui ibi episcopali presideret cathedre,  et leta audiuit aure Leontium  ecclesiastice prouisioni superintendere, uirum diuine sapientie et humane scientie preditum dignitate. Ipse exsultans, quod arriderent sibi prima optate prosperitatis auspicia, spem concipit ex rerum conuenientia, quod de cetero omnia sibi cedere debeant ex sententia. Electos itaque ex suis legatos fidenter ad episcopum dirigit, causam sue peregrinationis ex ordine digerit, locum sibi ad habitandum ab eo concedi humiliter expetit. Plenus ille spiritu prophetico, gaudebat animo se diuinitus uisitari, procurato fraterne societatis solatio. Exertaque hilariter manu liberalitatis sue, tribuit ei locum habitationis congrue, secundum Apostoli preceptum ,  paratus ex sua copia illius inopiam supplere. Populares quoque delectati odore eius bone conuersationis, ei suisque adminiculabantur multis donariis, uolentes etiam ipsi participari fructibus alieni laboris



CAPUT XXII.

Agebatur namque non casu fortuito, sed dispensatiuo Diuinitatis consilio, ut quo latius diuersis in locis diffamabatur tanti uiri peregrinatio, eo diffusius magnificaretur nominis eius cognitio. Filia comitis, qui pago Santonico principabatur, per patris sui uiridarium cum pedissequis suis exercebatur: ubi dum incaute incedit, uenenoso occulti serpentis ictu uulnerata ingemuit, et magnam cunctis eiulandi occasionem dedit. Pater inconsolabiliter lugebat,  mater materno dolori temperare nesciebat, que uitam filie inter spem et metum fluctuare uidebat. Omnis familia lamentabatur, tota ciuitas ferali iustitio afficiebatur. Tandem hoc solum dolor admisit consilium, ut quia nichil humanum poterat ualere auxilium, a beato Maclouio diuinum quereretur solatium. Uti consultum est, ita et factum est. Ad pedes Maclouii uentum est, et uotum fideliter petentium frustratum non est. Episcopus ad orationis subsidium confugit, aquam exorcizatam benedixit: ex ea folium hedere perfudit, folium loco uulneris superposuit. Contra uim sacre benedictionis non potuit subsistere uis uenenose pestis. uideres ex  imis uisceribus pestiferum uirus elici, et ad locum folio hedere obductum contrahi. Quod stillando in terram guttatim, corpus puelle reddidit illesum. Ita meritis Maclouii redintegrata est puelle sospitas, aucta est parentibus iucunditas, cunctos uidentes et audientes confortauit in fide Christi miraculi nouitas. Pater non ingratus beneficio, uillam sue proprietatis delegauit Dei famulo, ut haberet unde tribueret necessitatem patientibus pro Christo.



CAPUT XXIII.

uenerabilis Leontius uidens beatum Maclouium meritis et uirtutibus glorificari, cepit animo secum non modice letari, quod diuina pietas eum tanto et tali hospite uoluerit consolari. Unde suam diecesim lustraturus, eum ut secum pergeret, obnixis  cegit precibus. uenerunt itaque ad uillam, quam antiquitas appelauit Bream, geminis ecclesiis in honorem Dei nobiliter insignatam. Leontius, ut Maclouium arctius applicaret sibi, unam earum attribuit eius habitationi, alteram retinuit suo iuri. Quod quantum Deo placuerit, ex eo satis apparuit, quod presenti miraculo ibidem eos Dominus letificauit. Illucescente die cum lauari uellet episcopus, puer familiaris ad hauriendam aquam cucurrit ocius. Qui dum incaute haurit, elapso pede, in puteum corruit, et aquarum mole oppressus interiit. Exortus est subito clamor et gemitus, fit undique frequens populi concursus. Accurrit pater lugubris, non moratur adesse mater miserabilis, inculta facie et nudato corpore, sparsisque capillis compassionem  incutiens uniuersis Mouet cunctos, et maxime parentes, flos etatis delectabilis: erat quippe puer iam duodenis. Auget tumultum concurrentium frequentia innumerabilis: erat enim puer parentele nobilis. Leontius corde premens dolorem, et in Domino retinens spem et bonam fidem, iussit deferri glebam defuncti in templum, quod destinauerat ad sancti Maclouii partem. Usque ad auroram sequentis diei, parentes circa corpus excubias celebrarunt ritu solemni. At serui Dei pernoctantes in oratione non diffidebant de eius bonitate. Mane facto, sanctus Maclouius omnes eliminat a templo, duos tantum monachos retinens secum, cum quibus familiarius interpellaret Dominum. Cum his ergo septies flexis  genibus, orauit ad Deum quam potuit affectuosius donec sensit animam innocentis pueri refundi membris rigentibus. Assurgente puero, et astante ad testimonium miraculi, quid alacritatis habuerint episcopi, quid stuporis passi sint astantes populi, quas grates omnes una uoce reddiderint Omnipotenti, superfluum est inculcare sermone multiplici. Miraculum enim quod, pro commendanda famuli sui sanctitate monstrauerat Diuinitas, latius diffamabat ressuscitati pueri nobilitas, et gratius accipiebat affectuosa parentum caritas. O uirum predicabilem per omnia! O sanctum sanctis conferendum in miraculorum magnificentia! qui et ipse  exemplo Iesu Domini sui tres suscitauit mortuos, in Trinitatis inuocatione efficacissima.



CAPUT XXIu.

Nec illud subtraham de tantarum uirtutum catalogo, quod adhuc gestum est in pago Santonico. Mulier quedam, nomine Bona, que uitam suam laudabiliter agebat in uiduitatis continentia, annis quatuordecim fuerat cecitate obruta. Que obtutibus sancti uiri fideliter presentata, luci pristine est reddita.



CAPUT XXu.

Porro homines illi, qui in Britannia uirum Dei exacerbauerunt, et improbitate obstinationis sue se,  terramque suam, ab eo maledici pertulerunt, maledictionis uindictam effugere non potuerunt. Terra enim in opere impiorum maledicta, tam in frugibus, quam in pomis omnium generum, sterilis et infructuosa est reddita. Habitatores uero eius mille modis morborum deuorati, alii membrorum debilitate ceperunt contrahi, alii lepra squalebant, alii uisu priuari dolebant: isti oris officio se destitui, alii se auditu plangebant diminui. Nec aliquis erat omnium, qui celestis uindicte effugeret iudicium. Tandem per culpe uindictam cognoscentes sero culpam suam, nec uolentes, nec ualentes ultra sufferre maledictionis et ultionis molestiam, communicato consilio deliberauerunt a sancto uiro humiliter implorare ueniam. Missa itaque ad eum legatione, poscunt  cum cordis contritione ut absoluantur ab illa maledictione, spondentes, si eos dignaretur sua reuersione, deinceps se ei obtemperaturos sine aliqua contradictione. Amator pietatis et misericordie Maclouius, ubi penitentiam patriotarum accepit, summam consilii ad Leontium uenerabilem detulit: Leontius hanc ad ipsum Deum referendum censuit. Uterque, indicto sibi triduano ieiunio, exorant sibi reuelari a Domino quid super hoc sibi esset opus facto. Inter orandum angelus Domini Maclouio adstitit, eique ex ore Dei hec suggessit: Oportet, o amice Dei, Britanniam reuisere, omnem maledictionem auferre, homines salutifera benedictione sanare, terre ubertatem restituere. Deinceps debes Santonas repetere, quia illic habes propediem  obire. Sanctus itaque uir secundum angelicam reuelationem repatriauit, terram hominesque sua benedictione sanctificauit, Deoque largitori omnium bonorum eos orando commendauit. Sicque omnis terra repleta est dapsilii ubertate per eius benedictionem, que antea damnata fuerat per eius maledictionem. Ita factum est omnibus palam, quod pontifex pius hanc maledictionem non intulit per aliquam maleuolentie intemperantiam, imo per  utilem seueritatis beneuolentiam, ut per hanc necessitatem saltem inuiti traherentur ad penitentiam. Britanni denique compotes uoti sui effecti, tam princeps et optimates regni, quam clerus et episcopi in unum coniuncti, felicem uirum poscebant cernui, ut reliquum uite sue dignaretur secum agere, ut per eius conuictum Dei gratiam mererentur acquirere. Ille hoc fieri posse abnuit, et simul impossibilitatis sue causam eis humiliter aperuit, et uocationis sue tempus sibi impendere predixit, et hoc apud Santonas sibi esse a Deo determinatum, ex uerbis angeli se didicisse dixit. Britanni flentes et timentes adhuc celestis ire uestigia restare, qui nec in uita, nec in morte digni essent talem patronum habere, cum gaudio pacis et  dilectionis eum prosecuti, uix tandem passi sunt ab eo separari.



CAPUT XXuI.

Igitur Santonas regressus, et noctu et interdiu ob sui custodiam eo laborabat uigilantius, quo Dominum in proximo esse didicerat certius, ut, quacunque hora ueniret, uigilans et paratus pulsanti aperiret. Qui enim tam longo etatis tempore bonum certamen certauerat, et tandem cursum consummauerat, de religione coronam iustitie reposcebat, quam sibi iustus iudex reposuerat. Reddidit ergo terre quod erat suum: celi cum tripudio sanctorum eius exceperunt spiritum. Recepturus mercedem laborum, deductus est in uia mirabili manibus  angelorum. Qui enim in terris angelicam uitam duxerat, modo in celis eis conuiuendo eternaliter exsultat. uixit centum triginta annis, obiit XuII Kalendas Septembris.



CAPUT XXuII.

Leontius episcopus gaudens super thesauro sibi celitus destinato, et posteris suis eternaliter profuturo, decreuit eum glorificare honorifico sepeliendi officio: constructaque noua ecclesia, corpus eius, ut Spiritus sancti organum, in illa sepeliuit cum decenti reuerentia. Nec potuit abscondi in terris, cui meriti modo esset in celis. Eodem enim die quo in mausoleo positus est, duobus cecis uisus redditus est, energumenus a demonis infestatione  liberatus est. Die post humationem tertia, contracto cuidam restituta est medela, muto loquela. Postmodum uero meritis sancti Maclouii tanta Dominus gessit ibidem miracula, quanta nec narrare lingua, nec continere ualet membrana. Multiplicibus ac frequentibus sancti huius intercessionibus subueniat nobis omnipotens Deus, cunctisque eius preconia celebrantibus: qui uiuit et regnat per eterna seculorum secula. Amen.





uITA SANCTI THEODARDI EPISCOPI TRAIECTENSIS MARTYRIS AUCTORE SIGEBERTO GEMBLACENSI




CAPUT PRIMUM. uita ante episcopatum Traiectensem; uirtutes, quibus ecclesiam suam illustrat.


Beatus Theodardus, natus in Gallia, clarebat pro nobili parentum prosapia, regni decus et Ecclesie gloria futurus. Eo tempore regnum Francorum regebat Chilperici filius Lotharius  , nomine et fortitudine referens auum suum Lotharium, filium Ludouici  , qui gentem Francorum, secum a beato Remigio  baptizatam, fecit ascribi ad eterni regis militiam. Igitur sub Lothario secundo Theodardus, a pueritia usque ad biuium adolescentie prouectus, contempsit latam uiam, in qua multos uocatos sinistrorsum euagari uidebat; et elegit arctam uiam, per quam pauci electi dextrorsum tendunt.  Ex deuotione quippe parentum suorum mancipatus monasteriali discipline, uoluntarie portabat leue iugum Christi. Et quia iuxta uocem Dominicam non poterat arbor bona fructus malos facere , ostendebat in flore crescentis etatis quam suauem et quam uberem fructum daret in tempore suo. Nempe gratia Dei, que eum preuenerat ut bona uellet, subsequebatur etiam ut perficere posset. Sicut enim, arridente tempori bona eris temperie, uberius terra fructificat; ita tempore regis Lotharii  , arridente rerum tranquillitate, sancta Ecclesia in sanctis Dei uberius fructificabat; quos exterius nulla aut rara rerum procella inquietabat. Nam feruentibus bellis per totum pene orbem terrarum,  Langobardis Italiam uexantibus, quam recenti   tempore inuaserant; Asiam uero et Africam modo Persis, modo Saracenis incursantibus, sole, quas Franci incolebant, Gallie firma pace gaudebant, et ceteris gentibus pro salute pugnantibus, Franci pro gloria pugnabant.

2. Sed hoc non tantum humane uirtuti, quantum diuine pietati est ascribendum, que tunc temporis proceres regni et Ecclesie armauerat prudentia et fortitudine, sanctitate et sapientia, ut per eos longe lateque prosperaretur regnum et Ecclesia. Quos quanti faceret Deus totus pene mundus sensit, in hoc maxime quod eo tempore Heraclius imperator Romanorum, uictis Persis, crucem Christi, quam Perse incensa Hierusalem asportatam annos quindecim tenuerant, reuexit in Hierusalem, et diem  Exaltationis eius celebrari indixit  . Ut sciamus autem, qui fuerint illi, quorum exemplo uel instituto Theodardus meliora carismata emulabatur, a paucis multos, a uicinis longinquos, a notis colligamus ignotos. In iis preeminebat Arnulphus ex maiore domus Metensium episcopus  , Eligius ex aurifice post Nouiomensis episcopus, Ioannes etiam Tungrensis ex laico in episcopum eodem signo, quo primus Aaron, a Deo electus; dum huius quoque uirga, quam manu gestabat, in terram iussu angeli defixa reuiruit, fronduit, floruit, fructificauit. Tales Theodardus imitando in gemina scientia proficiebat; horum lateri adherens, palatinis principibus notus et charus erat  .

 3. Iam fama de nomine eius ascenderat ad solium  Dagoberti  , post patrem Lotharium regnantis: et post famam ueritas rei ad animum quoque regis illum admittebat. Iamque Deus, qui potens erat, ut in seruo suo Theodardo omnem gratiam abundare faceret, parabat causam, ut inter multi nominis uiros hunc quoque multo nomine dignum faceret. Siquidem sub Dagoberto pro feliciori temporis illius successu multo plures accendebat gratia Spiritus sancti, ut pro lucrandis Deo animabus operam darent in fundandis monasteriis. Primus horum occurrit nobis Landelinus, qui ex predone in preconem fidei alteratus, Lobiense cenobium fecit esse fundamentum sue deuotionis. Aldegundis thalamum sue uirginitatis sponso suo Christo in Malbodiensi cenobio locauit. Soror eius Waldetrudis  sexagesimum continentie fructum in monasterio Castrilocensi seminauit. Cuius sponsus uincentius triumphato mundo, uexillum Deo in Alto-Monte erexit. Ecquid uero opus est predicare nobilitatem Gertrudis Niuellensis, cuius nominis gloria est diffusior, quam tota Gallia? His cultoribus fidei Dominum messis rogantibus, ut in multam messem multos operarios mitteret, peregrinos operarios direxit a transmarinis partibus Bertuinum, Ettonem et alios, Foillanum cum fratribus suis Ultrano et Furseo; ex quibus Foillanus Fossense cenobium fundauit et martyrio suo sacrauit  .

4. Preuidit uero diuine dispensationis oculus, ne inter tot et tales uiros dilecto suo Theodardo deesset locus, in quo et ipse, erecto fornice triumphali,  uictorias suas depingeret, et spolia de hostibus capta affigeret. Sigebertus post patrem suum Dagobertum regnans in Austria, potentiam regalem honorificabat affectu diuine religionis, ut probaret non esse otiosum, quod Deus de eo ostenderat, miraculum. Nam cum sanctus Amandus catechizaret eum, uix quadraginta dies a natiuitate habentem, finita oratione, cum nemo circumstantium responderet Amen, aperuit Deus os eius, et, cunctis audientibus, clara uoce respondit: Amen  . Hic Deum adoptans sibi rerum suarum heredem, duodecim constituit monasteria; sed in fundando Stabulensi cenobio impensius instabat, cooperante sibi maiore domus Grimoaldo in edificando monasterio in loco qui dicitur  Malmundarium. Hi, communicato consilio cum Remaclo Tungrensium episcopo et Cuniberto  Coloniensi episcopo, ad quorum dieceses loca illa appendebant, nullum magis Theodardo idoneum inuenerunt, quem locis illis preficerent, ut superponeret spirituale fundamentum in summo angulari lapide Christo Iesu .

5. Theodardus uero sciens quod onus, non honor, imponitur preesse nescienti, malebat esse quam uocari abbas, ut, omnia omnibus factus, omnes lucrifaceret. Postremo talem se exhibuit, ut a regno et ab ecclesia merito diceretur ei: Maior est sapientia tua et maiora opera tua, quam rumor quam de te audiuimus. Remaclus pro regimine Tungrensis episcopatus paterna quidem sollicitudine laborabat, sed  hoc eum male habebat, quod male sibi responderent prouentus fructuum. Unde pertesus laborum, recurrebat animo ad portum solitarie uite; unde a rege Dagoberto  extractus, nauim Ecclesie susceperat regendam. Regem Sigebertum adit, et impossibilitatis sue causas pretendens, missionem sibi dari, et ecclesie canonica auctoritate pastorem substitui petit. Res a palatio ad Ecclesie iudicium defertur. Ecclesia palatio assentitur. Remaclus onere episcopalis sarcine expeditus, et de naufragio mundi se enatasse letatus, portum Stabulensis cenobii expetiit, et contemplationi uacans, habitauit secum. De episcopo substituendo in commune facta deliberatione, ad Theodardum recurritur, et ex omnibus solus placet, qui digne omnibus preesse debeat.  Quia enim, secundum Apostolum, bene ministrauerat, bonum gradum sibi acquisierat  . Pari ergo consensu Ecclesie et palatii et unanimi applausu cleri et populi Theodardus electus, et a Cuniberto episcopo in episcopum consecratus, presedit Ecclesie Traiectensi uicesimus octauus a Materno  primo Tungrensium episcopo.

6. Qui quoniam sicut de uirtute in uirtutem ibat, ita de honore ad honorem promotus erat, pro speculo preferebat in animo suo Paulum apostolum, qui qualis debeat esse episcopus, uiua adhuc uoce eloquitur. Hoc magisterio, quia se omnibus conformabat, omnium affectus in se transferebat: et quamuis omnes gloria anteiret, omnibus tamen charus  erat. Potens erat exhortari in doctrina sana et contradicentes redarguere ; quia quod docebat uerbo, ostendebat exemplo. Precepto enim et exemplo Domini Iesu, quia maior erat omnium, erat omnium seruus et minister: ante omnia indutus armaturam Dei, succinctus lumbos suos in ueritate, indutus loricam iustitie, calceatus pedes in preparatione Euangelii pacis; galea salutis et scuto fidei et gladio spiritus, quod est uerbum Dei, munitus confortabatur in Domino et in potentia uirtutis eius, ut posset stare aduersus insidias diaboli, et debellare spiritualia nequitie in celestibus . Quem urgebat instantia sua quotidiana, sollicitudo scilicet omnium ecclesiarum; nichil remissi patiebatur, nullum locum dabat desidie, sed nocte ac die  salutem suam operabatur. Attendens etiam quod Deus per Ezechielem prophetam comminetur pastoribus, qui semetipsos et non regem Dei pascunt ; pascebat gregem Dei secundum Deum, non turpis lucri gratia, sed uoluntarie; non dominans in clero sed forma factus gregis ex animo : tu cum ueniret princeps pastorum perciperet immarcescibilem glorie coronam.



CAPUT II. Instruit S. Lambertum; pro recipiendis rebus ecclesiasticis regem adit; ab iniquis earum possessoribus martyrio afficitur

7. Lambertus bone indolis hoc tempore in bonam spem adolescebat, quem pater eius uir illustrissimus Aper commiserat uiro Dei Landoaldo  , Amandi  episcopi archipresbytero, ut eius pueriles annos disciplina regulari et doctrina liberali imbueret. Pater gaudens filium rudimentis utriusque scientie a Landoaldo ad uotum suum esse initiatum, commisit eum etiam Theodardi magisterio, ut quo amplius de multorum hauriret scientia, eo ampliori proficeret gratia. Qualiter argentum melioratur, quando ab aurifice deauratur, taliter Lambertus naturalis ingenii argento resplendens, dum ex addito Theodardi magisterio melioratur, quasi ex superposita auri materia amplius decoratur. Theodardus in seipso expertus, quoniam diligentibus Deum omnia cooperantur in bonum , gaudebat omnia prospere sibi cedere, et laborem suum bonus fructuum  prouentus alleuiabat. Cum ergo multa per Dei gratiam et suam industriam restauraret; hec cura eum remordebat acrius, quod passiones ecclesie sue a domesticis hostibus et iniquis raptoribus direptas nouerat, et multo iam tempore ab ecclesie alienatas iure in ius iniquorum cessisse.

8. Hoc accidisse dolebat ex nota temporum et maiorum suorum negligentia: ex nota temporum, quia securitas ex longo pacis otio contracta multos a respectu diuini timoris auerterat, et ex rerum affluentia irrepserat bonorum morum negligentia, et cessantibus externis bellis, intestinis bellis animorum periclitabantur. Inde passim contra Ecclesiam Dei dominante iniustitia, que semper primos impetus exerit contra bonorum innocentiam, non opitulabatur  Ecclesie Dei alicuius iustitia, nulla ei principum patrocinabatur potentia. Hic dolor non paruus Theodardo presuli incumbebat, Traiectensem Ecclesiam magna possessionum suarum quantitate esse mutilatam, et per triginta circiter annos nullum pro Ecclesie Dei iure repugnasse uel saltem reclamasse. Amandus enim, cuius sanctitas paucis laudari non debet, pro eo quod regem Sigebertum baptizauit et de fonte suscepit, coactus est Dagoberti regis precibus ut, Ioanne episcopo defuncto, episcopatum Traiectensem susciperet. Sed, irruentibus undique in Ecclesie nauim tempestatum procellis, cogitans quod ait Apostolus, quia nemo militans Deo implicat se negotiis secularibus , post triennium, episcopatu relicto, in portum  optate quietis se recepit. Cuius uices Landoaldus archipresbyter suus opportune per nouem annos exsecutus, pro ecclesia stare non potuit, quia nichil pontificalis iuris habebat. Ea omnia raptoribus opportuniora erant. De Remaclo, quia non potuerat brachia tendere contra torrentem inundantium malorum, Theodardus suis oculis et auribus credebat  . Ipse suscepto Dominice nauis gubernaculo, inconstantie notam timebat, si periculis impulsus loco cederet.

9. Ne ergo diutina iniustitie impunitas amplius inolesceret, accinxit se uiriliter et stans pro castris ecclesie clamare non cessabat: quasi tuba exaltans uocem suam annuntiabat populo scelera eorum, et  raptoribus peccata eorum. Quasi aquila stans super domum Dei acumine oculorum uersutias iniquorum preuidebat, et unguibus se defendebat. Et quia erat ei integritas uite, et uerbum sanum et irreprehensibile; is, qui ex aduerso erat, reuerebatur eum, nichil habens mali de eo dicere. Tutabatur eum contra omnes fauor Sigeberti  regis, qui amator diuine religionis oculos habebat columbine simplicitatis. Quo defuncto, regnum Austrasie, quod tenuerat, dedit frater eius Clodoueus filio suo Hildrico  . Tum uero omnis malitia et iniustitia in regno preualuit, et contra Ecclesiam grauis domestice tempestatis turbo intonuit. Theodardus autem, quia mercenarius non erat, non fugit a facie luporum; sed pro ouibus suis constantius ex  aduerso stetit. Et quia pastor essentialiter bonus dixerat: Maiorem hac dilectionem nemo habet, ut animam suam ponat quis pro amicis suis ; nec in hoc surdus auditor fuit, paratus pro ouibus animam ponere.

10. Sed ne quid inexpertum relinqueret, deliberat regem Hildricum adire et ante eum super iniustitiis ecclesie illatis legaliter expostulare, si forte per censuram regalem ecclesia possessiones suas reciperet: et diuinitus edoctus a mentis sue oraculo, imminere sibi tempus passionis, disposuit domui sue, et omnibus ultimum uale dicens, ouesque suas illi commendans qui sibi illas commendauit, duce mentis constantia, cum paucis iter arripuit. Porro filii Belial, qui pre duritia impenitentis cordis thesaurizabant  sibi iram, nullo modo potuerunt adduci ad aliquam resipiscendi uiam. Qui scientes, quia in nullo sibi responderet iustitia, si de presumptis rebus Ecclesie coram palatinis ageretur controuersia, mala malis accumulant, et ex desperationis periculo de morte innocentis presulis tractant, et iter eius diligenter explorant. uir sanctus iusti propositi tenax, quem armabat uiuus et efficax sermo Dei dicentis: Nolite timere eos qui occidunt solum corpus , iam diecesis sue terminos longe excesserat, et in pago, quem Alisatiam uulgo dicunt, bonis adhuc prouentibus gradum fixerat; et ecce cuneus inimicorum Dei de insidiis emergens,  arrectis lanceis, in necem innocentis proruit. Ille munitus tuto patientie clypeo, eos ad pacis bonum inuitare uolebat; sed quia non erant filii pacis, pax, non inueniens in eis ubi requiesceret, ad amicum pacis reuersa est. Ut lupi agnum impii circumstant pium, illumque oculos ad celum tollentem et pro eis orantem exemplo Iesu in cruce pendentis contumeliis afficiunt, humi prosternunt; et quia nequit iram explere potestas, caput sancto oleo perunctum in frusta secant, corpus sanctum membratim dilaniant.

11. Terra quidem sic data est in manus impiorum; spiritus autem ab omni terre rudere excoctus per ignem passionis et ut aurum in fornace probatus rediit ad Dominum, qui fecit illum. Fides  nimirum, que protomartyri Stephano aperuit celos, ut uideret Iesum a dextris Dei stantem  ad auxiliandum sibi, hec quoque Theodardo martyri celos aperuit, eumque ferentem stigmata Iesu in libro uite cum martyribus ascribi fecit. Deus, qui notauit incredulitatem Iudeorum, quando dixit: Nisi signa et prodigia uideritis, non creditis , notat nostram quoque incredulitatem, qui merita Deo placentium non estimamus ex uirtute operum, sed ex ostensione signorum: signa enim non faciunt hominem beatum sed eum beate uite fuisse ostendunt, et ex nouitate rerum nos ad uenerationem sanctorum adducunt. Ecce Theodardus, qui fuerat organum Spiritus sancti ab impiis interfectus, iacebat quasi uilis et despectus, et quasi  percussus a Deo et humiliatus. Sed diuina pietas totum de eo scandalum hominibus abstulit, dum ad testimonium sanctitatis eius euidentia signa ostendit.



CAPUT III. Mulier cecitate punita et uisus ei redditus; exsequie a frequente populo celebrate; miracula in loco prime sepulture; corpus inde auectum et Leodii depositum.

12. Puer e famulitio sancti presulis, qui solus, ceteris in fugam uersis, excubabat ad corpus exanime, dolens esse disiecta a se beati corporis membra, nitebatur ut ea quoquo modo uniret: et membrum quidem membro aut partem parti coaptans,  non habebat unde ea colligaret. Nempe inimici iustitie scelere perpetrato omnes etiam sarcinas diripuerant. Quod solum potuit puer fecit, et quotquot membra unire potuit institis suis colligabat. Cum adhuc ei sue non sufficerent instite, cepit animo deficere, et multa secum reuoluens, ex consilio animi sui uillam que proxima erat petiit, sperans Dei auxilium sibi non defuturum: nec spes eum fefellit; nam inter eumdum offendit mulierculam, in cura pascendarum ouium occupatam et nendo diducentem de colo fila. Mulierem compellat, et sibi fila dari supplex postulat, et cur postulet causam dicit; remque omnem ordine pandit. Audiens illa exsecrandi sceleris acerbitatem, primo horrescens stupuit. Deinde humanitatis affectu pene ad lacrymas adducta: Quod  petis, inquit, o puer, libens darem, sed est certa causa ut denegem. Matrifamilias quippe, cui ancillor, diurnum pensum debeo; quod si fuerit minoratum, non impune feram, nec damnum effugiam. Dixit, et animi compassionem preponens timori, dedit uoluntarie fila petenti.

13. Compos uoti puer repedabat quantocius; et ne eum pigeret laboris, maiorem uoto consolationem accepit diuinitus. Inuenit namque duo luminaria ad caput et pedes martyris altrinsecus lucentia: Quis non miretur tua, Christe, magnalia? Quia Theodardus lux in Domino fuerat, et ut filius lucis ambulauerat; tu lux uera, omnem hominem illuminans, obsequium luminis per angelicum ministerium procurasti exsequiis illius, quem de mundi tenebris ad  ueram eternamque lucem uocaueras. Hoc miraculum maiori miraculo uirtus diuina confirmat, ut citius et diffusius nomen et meritum martyris innotescat. Mulier, que pensum suum pro obsequio illius minorauit, uesperi reuocatis ad caulas ouibus, pensum diurnum domine reddidit. Quod quia minoratum sensit domina, fraudis ancillam arguens, caput illius graui ictu percussit. Sed Dei pietas ancillam fraudis excusat: domina enim subita oculorum cecitate percussa exclamat cum eiulatu ad famulam, exclamat et famula suam miserando dominam. Res publicatur per familiam; fama rei totam uillam facit attonitam. Ancilla coram cunctis causam cecitatis illate exponit, et ut culpa fiat uenialis hortatur  ut presulem sibi reconciliet, ut lumen, quod offensa sibi abstulerat, impetrata a Deo ueniat, restauret.

14. Cogit dominam angustia, ut uerbis ancille credula consulat sue miserie. Duce ancilla, uenit domina ad locum ubi iacebat corpus uenerabile: quod ita uidere disiectum erat omnibus miserabile. Domina pro cesa iniuste ancilla culpam fatetur, et ut mereatur impetrare ueniam uotis et donis placat sancti martyris gratiam. Quando fuit difficile Deo exaudire preces miserorum fideliter ad se clamantium? Mulier, impetrata uenia, gaudet rediuiuo lumine, et uidens membra sancti corporis suis filis  colligata, agnoscit tandem quantum peccauerit que ancillam innocentem et sancto martyri deuotam percusserit. Fletur ab omnibus pre letitia, Deo laudes, Deo gratias clamantibus cunctis: crescit debita martyri reuerentia; fama uolat per totam uiciniam; discurrit longius per totam quoque prouinciam. Quaquauersum oculos flecteres, concurrentium turbas cerneres. Materfamilias, que causa et testis erat tanti miraculi, totam se reiiciebat in gratiam sancti martyris, uerbo et exemplo suo inuitans omnes ad obsequium celebrandi funeris. Docebat rerum uicissitudo dolere pro extraneo; at insita homini nature pietas eliciebat et lacrymas. Quis enim posset uidere sine lacrymis quod etiam sepultura egeret uir apud seculum tante quondam nobilitatis,  tante in Ecclesia dignitatis, tante apud Deum sanctitatis.

15. Instatur ergo ab omnibus, ut decenter iusta sepulture expleantur. Isti uulnera mollibus pannis exsiccant; isti uestes sanguine sancto infectas ad sui patrocinium reseruant; membra satis defleta in gestatorio ponunt, et pretiosa uelamina superponunt. Materfamilias locum sepulture condicit, et iuxta suum condictum in loco qui dicitur Nec  , tumbam disponi facit. Leuato corporis loculo, nunc isti, nunc illi gaudent succedere uicissim oneri corporis ferendi. Alii uero precedendo planas uias baiulis ostendunt. Cum tanta omnis ordinis et etatis et promiscui sexus frequentia, cum tali humanitatis et deuotionis reuerentia celebrantur sancti martyris  exsequie, et corpus honorifice tumulatur. Iam lacrymas omnium ea causa repressit, quod gaudendum sibi esse credebant, se tanti apud Deum haberi, quod insperato eis patronum tanti meriti misisset, qui sibi contra omnia aduersa presidio uel remedio esset. Ceunt undique infirmorum agmina, per merita noui martyris sperantium consequi a Deo morborum medicamina. Quot ibi pietatis opera, quot sanitatum beneficia, quam frequentes cecorum illuminationes, quot febricitantium curationes ibi prouenerint per Theodardi patrocinia, testantur multa paralyticorum subsellia et plurima rerum monumenta, que pendent ibi ab incolis affixa, ut per hec recenseat memoria posterorum,  quanta ibi per nomen Theodardi claruerit gratia Dei.

16. Fama longe lateque euagando subintrat Wangionum urbem, que nunc Wormatia nuncupatur; et postquam popularium aures et linguas multo impleuit susurrio, ad ipsum quoque urbis presulem uiam sibi fecit. Presul, excessu beati Patris audito, post longa ab imo pectore ducta suspiria diuersus sibi agitabatur: namque tristabatur et letabatur. Tristabatur propter perpetratum intra suam diecesim immane scelus; porro letabatur propter collatum celitus diecesi sue patrocinium noui martyris. Progressa ulterius fama, attigit urbem Spiram,  quam antiquitas Nemetum appellabat; nec subtraxit pedem ab urbe Argentina, quam Strazborch nominat Teutonica lingua. Totam regionem, quam alluit Rhenus, perlabitur fama uento uelocius; nec celerius aut longius defluit unda Rheni, quam decurrit fama huius rei: nec citerioris ripe spatio contenta uagari, Germanie terminos utrinque attigit. Wangionum presul pre cunctis super hac re suspensus, inuitat ad se uicinarum urbium presules, conuocat totius prouincie primates et optimates; quid faciendum sibi sit super hoc uerbo, quod Dominus fecit et ostendit eis, eorum consilio committit, liceatne sibi corpus sancti presulis amouere ab indigniori loco, et ad maiorem ecclesiam transportare. Facile est eo transferre consilium, ubi in unum transpirat  uoluntas omnium. A communi consilio unum concipit assensum deuotio omnium, ad maiorem martyris gloriam corpus eius esse inde transferendum.

17. Die ad hoc condicto ab omnibus concurritur, et numerus confluentis populi non erat certior numero stellarum celi. Iam se accingebant operi, iam tumulus sancti martyris debebat aperiri. Sed non est ratio, non est consilium contra Dominum , quia natura rerum, militans pro Domino rerum, obsistit ipsi obsistentibus. Celum subito inhorruit, et horrore suo terram tremefecit; prenuntiant tempestatem precurrentia uentorum murmura; prestringit oculos presens fulgurum coruscatio,  aures et animos omnium exterrent tonitrua solito grauiora; proruit tam procellosa nimborum inundatio, ut, si fuisset diutina, posset sufficere faciendo diluuio. Tot rebus presentem mortem intentantibus, diffugerunt omnes; desistunt ab incepto, quod de corde suo faciebant; super quo quia os Domini non interrogauerant, se contra Deum sensisse intellexerunt. Quis unquam consiliarius Dei fuit?  Ut hoc quoque miraculo longe lateque claresceret Theodardi gloria, de longe et late tot populorum millia in unum contraxerat, ut dum omnes unius merita predicarent, per nomen eius benediceretur ab omnibus Deus.

18. Traiectenses certificati de nece sui antistitis, ostendebant ex quantitate sui doloris, quo amore  erga eum feruerent. Insidebat enim altius in corde cunctorum pia eius paternitas; recurrebat ad eos magna patris pro ecclesiastica utilitate sedulitas, pro qua usque ad sanguinem restiterat inimicis. Sua cuique causa aderat, pro qua de morte presulis singulariter plangere habebat. At Lambertus, qui, uiuente Theodardo, erat spes altera Traiectensis Ecclesie, ex prouentu bone indolis eo peruenerat ut, defuncto presule suo, tota ecclesia in eum inclinata recumberet. Hic plus omnibus mortem magistri deflebat, quia plus omnibus magister eum amauerat. Sed post uulnus doloris inflictum cordi, assumens scutum constantie, totus ad hoc ferebatur ut saltem corpus magistri reciperet. Longam uiam celeri uoluntatis uolatu emensus, uenit ad locum,  ubi corpus defuncti patris peregrinabatur. Ubi postquam soluit lacrymas, quas debebat filius patri, pandit incolis terre causam sui aduentus, et petit, ne quis eorum suo desiderio contradicat de referendo corpore patris. Uno omnium ore contradicitur Lamberto; conclamabant enim omnes esse suum iure Theodardum, quem sibi pro patrono Deus ultro miserit, quibus per eum tot miracula ostenderit, et magno rerum miraculo uetuerit, ne ab episcopis prouincie corpus sanctum alio transportaretur.

19. Ita Lambertus impos uoti Traiectum redit, ut cum clero et populo ea de re agat. Clerus uero et populus totius pondus rei Lamberto imponit. Lambertus alia uia uincere aggressus, multos sumptus  et commeatus uie apparat, multum auri et argenti et aliarum specierum congregat, et iactans spem in Domino, optatum locum repetit. Itaque indigne pro tam celeri eius reditu suspensi, excipiunt eum fauorabili affectu, et ex uultu et habitu eius attendentes, que reuerentia deberetur ei, officiose illi adherent. Lambertus uero eos pietatis affectu sibi conciliat, causamque uie eis ingeminans, addit preces, ut corpus Patris sui non ultra sibi denegent, dicens, absurdum esse patrem filiis et episcopum ciuibus denegari; sufficere eis quod terram eorum sanguine suo consecrauerit; non defuturum ipsis sancti Patris patrocinium, quem tanti habuerint, ut honorifice tumularent. Iam rigor eorum flectebatur, quia  uir angelicus suo mellifluo ore eos mollierat. Quos ut amplius ad animum suum attraheret, aperto sue largitatis sinu, singulos eorum honorat donis competentibus; nec ab inualida plebe manum suam retrahit; et senibus et pueris singulos, pregnantibus uero mulierculis geminos porrigit nummos. Tali affectu et industria uictos, ut eos fecit esse suos, pro libitu suo usus est eorum cordibus.

20. Igitur illis iam non obsistentibus, sed ad omnia officiantibus, amabile Patris corpus tulit, et cum hymnis et laudibus reuexit, et in uilla publica Legia tumulauit cum honore, qualis decebat martyrem. Quis non uideat hic Dei dispensationem? Operabatur in Lamberto Dei prouidentia, quando preordinauit decorari Legiam tumulo Theodardi: quia enim  Lamberto ibi designatus erat locus passionis, et ipsa Legia per Lambertum in urbem ampliari et episcopalis sedis honore habebat exaltari, noluit Deus longe a se disiungi tumulo, quos solos a numero Tungrensium episcoporum sibi equales per martyrii gloriam preuidebat, equales fore etiam per meritorum gratiam. Preripuit tantummodo Theodardus Lamberto, ne primus in hac ecclesia esset martyr, preripuit Lambertus Theodardo, ne solus in hac ecclesia foret martyr. O te, Legia, felicem! quorum pari decoraris martyrio, eorum pari ante Deum adiuuaris patrocinio. Nos Deum magnificemus per sanctorum suorum gloriam, ut sanctorum meritis illius impetremus gratiam, qui uiuit et regnat in secula seculorum. Amen.





SANCTI LAMBERTI EPISCOPI TRAIECTENSIS ET MARTYRIS LEODII IN BELGIO uITA DUPLEX AUCTORE SIGEBERTO GEMBLACENSI






MONITUM.


Sigebertus, monachus Gemblacensis in Brabantia, qui in fine seculi XI et initio XII floruit, in libro De illustribus Ecclesie scriptoribus, cap. ultimo sua etiam Opera recensens, hec ait: uitam quoque S. Lamberti, cum in primis urbane meliorassem, postea rogatu Henrici, archidiaconi et decani ecclesie S. Lamberti, defloraui comparationibus antiquorum iuxta consequentiam rerum. Quamuis priorem, utpote simplicem, quidem magis amplectantur, et curiosius transcribant; est enim sensu apertior et uerbis clarior. uite secundo loco ab eo scripte, hactenus inedite, exemplar habeo ex collegio nostro Louaniensi, cuius prima pars descripta notatur ex secunda parte Hagiologii Brabantinorum, collati ms. Rubee uallis, ex quo etiam secunda pars alio charactere est addita. Titulus ei prefixus hic est: »uita et passio sancti Lantberti episcopi secundum Sigebertum Gemblacensem.« Ex allegatis autem Sigeberti uerbis dubitare amplius nequeo, quin uita nomine Reineri uel Reneri, monachi ad S. Laurentium prope Leodium edita a Chapeauillo, Reineri non sit, sed eiusdem Sigeberti, primo scilicet loco ab ipso conscripta et laudata. Ratio manifesta est, quod preter insertas uariis locis comparationes ex ueteri Testamento potissimum depromptas, unumque S. Lamberti in pueritia miraculum, cetera omnia in utraque uita tam similia sint, ut nonnisi paucis uocibus hinc et inde discrepent. Hec uero discrepantia ipsi Sigeberto tribui potest, qui dum dictas comparationes priori uite intexeret, unicum istud miraculum postea cognitum, ceteris adiungere, et aliquot phrases, ut fieri assolet, immutare facile potuit. Possem id adductis ex utraque uita textibus hic demonstrare; sed ne longior sim, malo lectorem ad uitam edendam cum edita a Chapeauillo conferendam remittere  . Addo tamen alterum argumentum, ipsius scilicet Reineri silentium, qui cum lib. II De scriptoribus monasterii sui opuscula sua, et inter hec aliquot etiam sanctorum uitas, sanctique Lamberti Triumphale Bulonicum recenseat, de eiusdem uita ne uerbo quidem meminit.



uITA PRIOR S. LAMBERTI
Sub Reneri, monachi Leodiensis, nomine edita in Gestis pontificum Leodiensium auctore Chapeauille, tom. I, p. 411



CAPUT PRIMUM. De nobilitate sancti Lamberti, et quorum principum tempore natus sit.


Gloriosus uir Lambertus, eterno Regi martyr acceptus  et uero Sacerdoti sacerdos dilectus, insigni ex prosapia, Traiectensis oppidi uico, exstitit oriundus; cuius, ipsiusque maiorum multa in Ecclesia Dei gratia, multa in Francorum republica gloria et fides  eminuit. Quibus inconcussa Christianitatis custodia inter orthodoxos augebat reuerentiam, et carnis nobilitas per opulentiam rerum pariebat dignitatem seculi, et inter proceres regni multam potestatem. Hanc generis claritatem, ad se de longinquo deriuatam, pater et mater ipsius de proximo illustrabant. Is pater, scilicet Aper nomine dictus, in palatio regis inter illustres uiros dignitate nobilitatis excellebat; matrem eius, inter Francorum nobiles pernobilem, recepit a patribus posteritas uocatam fuisse Herisplindem.

Regnum autem Francorum regebat filius Mediani Lotharii Dagobertus, qui regnum Austrasiorum filio suo Sigeberto commiserat, eique tutores dederat, Cunibertum Coloniensem episcopum, et maiorem  domus Pippinum primum  , patrem sanctarum Gertrudis et Begge.



CAPUT II. Quod primum a S. Landoaldo nutritus sit.

Qualis hic puer in mundo foret, ab incunabulis Dei dispensatio premonstrabat; queque enim bone indolis rudimenta, queque lineamenta pulchritudinis, in bone spei puero, solet preformare natura, uel, quod uerius est, ipsius auctor nature, hec omnia iam in eius infantia apparebant, quia iam et membris formosus et pro etate, inter cognatos et famulos, uultu et affectu benignus esse uidebatur, ac per hoc omnium dilectione dignus.

Unde pater eius, non ingratus Deo, qui tantum  sibi de filio promittebat, diuine uoluntati suam contemperat uoluntatem, et filium diuino mancipat seruitio, ad quod eum iam quodammodo uidebat aspirare. Et quia doctrina uim promouet insitam, rectique cultus corpora roborant, sanctum sancto filio magistrum elegit, ne simplicem oculum discipuli tenebraret aliqua culpa magistri.

Initiandum ergo studio litterali commisit eum Landoaldo, uiro satis spectato sapientia et scientia, sanctitate et industria. Hic Landoaldus, sancte Romane Ecclesie presbyter fuit, et quia sanctitate, ut dictum est, et scientia preeminebat, a Martino papa Romanorum sancto Amando Traiectensium episcopo ad auxilium exercende predicationis deputatus, ad Gallias uenit, et ordinatus Traiectensis Ecclesie  archipresbyter, ibidem Deo militabat, sub sancto Amando episcopo; et quia idem episcopus, studio predicandi, se expedierat episcopali sarcina, ipse uices episcopi diligenter et opportune supplebat, et per nouem annos rexit Ecclesiam episcopo uacantem, donec Remaclus cathedram Traiectensis Ecclesie suscepit.



CAPUT III. De fonte per orationem sanctorum producto.

Landoaldus teneros annos sancti pueri paterno  sinu suscipiens, ad normam sancte uite informabat primeue etatis mores.

At uir illustris Aper, ut filium suum Lambertum faceret tenaciorem propositi, fundum sue proprietatis, uocabulo Wentershouum, iure perpetuo delegauit illi, illiusque tutori Landoaldo, ut, ecclesia ibi constructa, tanto instantius uacarent, ille docendi studio, ille discendi, quanto remotius degerent a seculi uanitate.

Ubi dum insisteretur in edificanda ecclesia, artifices super penuria potabilis aque conquerebantur quia ibi aqua, ex palustri colluuie collecta, eos bibentes magis torquebat amaritudine quam aliqua suauitate refocillabat. S. magister sanctiorque magistro discipulus, fidem habentes in eum qui amaris  aquis de mari dulcedinem indidit , et qui aquas etiam de petra produxit , communicato uoto, pariter exorant pietatem Omnipotentis. Inuocato ergo S. Trinitatis nomine, baculo designatur locus in modum S. crucis,  fons ibi emanauit limpidissimus, qui et aperuit quantum sancti apud Deum possent, et incolis ex tunc et modo omni usu habilis fuit. Cuius beneficii memoriam, dum patres generatim narrando transmittunt ad filios, merita sanctorum accumulant, dum per eos nomen Domini benedici faciunt. Ita Lamberto et Landoaldo, diligentibus Deum omnia cooperabantur in bonum, qui, ut essent sancti, secundum propositum Dei uocati sunt .

 Et puer quidem strenuus, iam tunc nitens totis uiribus fieri uir perfectus, quantum sub ferula sancti magistri profecit, quam puro pectore adbibuerit pietatis ac scientie uerba, otiosum est hic inculcare uerbis, cum fructum tam proficui laboris, adhuc hodie passim exuberare uideamus.

Sub Landoaldo felix adolescens non leuiter exercitatus ad genitorem regressus est. Nec est facile dictu quo uterque affectus sit gaudio, dum ei filius, paterno affectu, et pater pro filii profectu gratulabatur.



CAPUT Iu. Quod a S. Theodardo Lambertus instructus sit.

Sancto Theodardo Traiectensium episcopo substituto,  commendatur etiam huic Lambertus a suo patre, ut ad eius exemplar erudiatur, qui in Ecclesia et in curia multum uidebatur suspiciendus.

Ex cuius uiri latere adeo profecit ut in cunctis negotiis, non tantum exemplo, sed etiam miraculo esset omnibus; erat enim uere dignus, aspectu amabilis, colloquio affabilis, in recta conuersatione et omnibus conformi, uix ulli imitabilis. Paruipendebat presentia, ueluti deuouerat in pueritia, estimans pro nichilo omnia, preter quod erat eterne salutis  gratia; celestibus animo inherens, sese holocaustum Domino mactabat.

Sed quid opus est hinc inde quesitis laudationum fucis illum colorare quem sapientia ipsis colorauit uirtutibus? Superfluum est extra querere materiam laudis, cum eum Creator ad tantam formauerit gratiam ut in toto corpore eius uix surrepserit aliqua nature menda; in animo uero eius, uix aliqua nociua macula apparuerit.



CAPUT u. De habitudine corporis sancti Lamberti et dotibus animi.

Quia tamen oportet eum laudare, ut ex uero eum laudemus decet. Is qui habitudinem corporis eius aut nouit, aut ab his qui eum nouerunt didicit  ,  scripsit eum fuisse fortem, uelocem, multum agilem, firmum in bello, forma precipuum, statura procerum, facie decora, cesarie formosa, inclytis oculis, manibus honestis, digitis longis, carne candida, ut a planta pedis usque ad uerticem capitis esset irreprehensibilis.

Et, ut ueniamus ad bona animi, erat caritate plenus, castitate precinctus, fundatus in humilitate, opportune orationi, opportune lectioni, opportune negotio seculari uel rei familiari intentus. Ecce, uides hominem adeo donis gratie, adeo donis nature ditatum ut dicas eum in uirum perfectum formatum a Deo. Ecce, inquam, habes hominem, cuiuis persone habilem conformari, in quo, si attendas ea que sunt laici, quid de laico ei defuisse  dicas? si queras que sunt clerici, totum clericum inuenias.

His rebus facile comparatum erat ut omni honore omniumque amore dignus iudicaretur. Per hoc ita Theodardo episcopo erat cordi ut preoptaret eum sibi eligere successorem, nisi sciret apostolica auctoritate esse decretum  ne sacerdotes audeant alios, designatis nominibus, sibi subrogare, ne episcopatus non diuinum munus, sed hereditarium putetur esse compendium, et ne quisquam quod Dei est putet homini deberi. Porro in aula regis non leuis erat etimatio de Lamberti nomine, quem et regalis sollicitudo et procerum multitudo reuerebatur.



CAPUT uI. De relato corpore sancti Theodardi.


Theodardo presule per innocentie uiam ad gloriam martyrum perducto, uangiones, in quorum territorio mortem oppetierat, non credebant hoc fortuito accidisse, sed Dei, sua inter omnia disponentis, nutu; presens noui martyris tutamen sibi procuratum esse sperabant. Ideo non patiebantur corpus eius asportari a sua parochia, cuius presentia optabant eternaliter gloriari.

Hec acerbitas rei nimium perculerat Traiectenses,  et Lamberti mentem plus, credo, omnibus consternauerat; sed ipse temperans dolorem, quippe, in quo, post Deum, tota urbs inclinata recumbebat, ad repetendum presulis corpus se accinxit. Et primo frustratus, non destitit, sed toto animo et sensu suo, ad explendam operam suam usus, rem effecit ex sententia.

Relatum itaque sancti corpus, in uilla publica, Legia tumulauit, presciens quod eam diuinitas, ipsius etiam sanguine et nomine specialiter consecrandam, preuidebat, et ad ampliandam martyrum gloriam parabat in urbem ampliare.



CAPUT uII. Quod ad episcopatum electus sit.

Quis Traiectensium Ecclesie substitui deberet  episcopus, multum deliberabatur in Ecclesia Dei, multum super hoc in aula regis Hildrici tractabatur, qui, mortuo patruo suo Sigeberto, regnum Austrasie a patre suo Clodoueo acceperat. Iamque paulatim sermo, de palatio ad ecclesiam, ab ecclesia ad populi frequentiam discurrebat nullum Lamberto meliorem esse, ac per hoc nullum episcopatu Traiectensium esse digniorem, ei competere, ex canonica auctoritate, ut in Ecclesia sua fructum militie sue perciperet. Cum palatio concordat Ecclesia, consentit clerus cum populo, unum optant omnium corda, millia populi uno ore acclamant. Se illi oneri negat esse parem, ac per hoc magis cogi meretur. Tandem uir, ditatus honoribus sanctimonie, illustratus commerciis parcimonie, annuit  unus omnibus morigerari, ut omnes de se uno in Christo gloriari possent.

Adeptus culmen religionis perpetue, studuit pietatis augere opera, qui pontificali auctus erat infula. Mactabat omni die holocaustum Domino non ex pecore alieno. Consilium et opus suum semper ad Deum conuertebat, cor et pedes dirigebat ad euangelizandam pacem. Septem quippe dona Spiritus sancti que Christo substantialiter insunt, huic quoque, pro captu humano, accidentaliter aderant. Spiritus consilii in eo uigebat egregie; et quidquid agebat, spiritu sapientie moderabat. Rex uero Hildricus, uidens eum cunctis prestare, pluris eum habebat cunctis regni primoribus ipsisque episcopis, eique apud animum suum, apud aures et os suum,  primum locum dabat, et cuius cor credebat Spiritus sancti oraculum esse, cuiusque linguam habebat pro ueritatis organo, ei ultro dederat amicitie sue summam, eumque sibi a secretis fecerat, qui, ut fertur, erat ei etiam a commentariis; unde a corde et ab ore illius, omnis Austrasia pendebat, eumque tota regalis curia reuerebatur.

Frater quoque, Hildrici regis Theodoricus, qui in parte Francie, que Neustria dicitur, regnabat, presentiam appetebat Lamberti, et inter proceres  et amicos suos, ei seruabat gratie copiam, et; si quid in regno suo auctorizandum erat, non putabatur satis ratum fore, nisi etiam Lamberti approbatum esset consilio.



CAPUT uIII. Qui fuerint episcopi et abbates contemporales S. Lamberti.

Ipsi sane Francorum reges, Theodericus et Hildricus, quamuis pro simplicitate minus per se saperent, in hoc tamen sapiebant, quia audiebant sapientes: primus enim sapientie gradus est, sapere; secundus, audire sapientem. Unde, quia Lamberti, tam sancti et tam prudentis uiri aliorumque sanctorum episcoporum consilio disponebant regni negotia, erat in utroque regno pulchra rerum facies,  et prosperabatur fides Ecclesie.

Erant quippe tunc temporis sancti episcopi, qui, scientia prediti et sapientia, sancte et iuste secundas regni partes administrabant. In his preeminebant Andenus Rothomagensis, Austrigisilus Biturigensis, Eligius Nouiomensis, uindicianus Cameracensis, Audomarus Teruanensis, Leodegarius Augustodunensis, Faro Meldensis. Inter hos emicabat Lambertus, aureum sidus Ecclesie, uelut inter ignes luna minores emicat. Hos Lambertus suspiciebat ut patres et natu maiores, eosque imitando, a singulis eorum aliquid gratie hauriebat. Porro illi Lambertum precordialiter amabant, ut filium iam de flore etatis fructus emittentem, eique post se, quasi ex hereditaria successione, regimen Ecclesie  competere gaudebant, quem iustum ante Deum et homines uidebant, sine querela, in omnibus incedere , et ire in dies de uirtute in uirtutem.

Erant preterea etiam abbates, et tunc et nunc nominabiles sanctitate, Bertinus, Philibertus, Wandregisilus; Ursmarus Lobiensis in tironem Christi adolescebat. Hi erant Lamberti contemporales, tales erant eius contubernales. Hi, ut cherubim, uirtutum suarum alas concutiebant, alter ad alterum, et in laudem Dei, orbem terre commouebant . Horum meritis diu tranquillata est Ecclesia Dei, diuque status regni prosperatus est.

Postmodum, propter populi torporem, dormiente Iesu in naui sancte Ecclesie, ecce, motus magnus  factus est in mari huius mundi . Facile est causam tanti motus ediscere.



CAPUT IX. De interfectione Hildrici regis.

Theodoricus et Hildricus fratres bipartitum Francie regnum regebant, sed quia Theodericus hebetioris ingenii erat, Ebroinus maior domus, simplicitate eius abusus, commouit in regem odia totius populi; Franci enim, alienam inuidiam in Theodoricum retorquentes, deiiciunt eum regno, et fratrem eius Hildricum ex Austrasia inuitantes, eum sibi regem preficiunt. Quos quandiu habuit Hildricus, moderate, potenter utrique regno prefuit. Ubi et ipse modum excessit, insolentius agens, diu contra  torrentem brachia tendere non potuit, nam, quia seuerior iusto, quemdam nobilem Francorum Bodilonem contra legem cedi fecit ad stipitem ligatum, ab eodem Bodilone in uenando exceptus, interiit. Theodoricus totum regnum recipit, recrudescit malicia Ebroini, quoscunque reperiunt fauisse pertinacius partibus Hildrici, hos pessumdant, trucidant, priuant honoribus, mulctant proscriptione, relegant exsiliis.



CAPUT X. Quod episcopatu S. Lambertus priuatus sit.

Quia Hildrico nullus fidelior, uel amicior fuit quam Lambertus, totum pondus tribulationis super eum incubuit; uidebatur enim nichil actum fuisse morte Hildrici, si intimus Hildrici Lambertus impunitus  abiret, de quo certum tenebant quod nunquam factioni iniquitatis sue assentiretur.

Ideo consilio Ebroini, a rege Theodorico, conuocata ad synodum episcoporum turba, qui, quasi canes muti, non ualebant latrare , contra falsitatis testimonium alios episcopos exordinant. Et, ne quis in regno uel Ecclesia restaret qui pro ueritatis defensione fidei clypeum auderet erigere, uel exemplo uel instinctu Lamberti, qui pre ceteris et pro ceteris liberius iniustitie aduersari audebat, omnes diaboli complices insurgunt in Lambertum, ueritatis amicum, et concinnatis iniustitie causis eum ab episcopatu deponunt.

Fertur Coloniensis episcopus conspirasse huic prauorum  factioni, zelo inuidie ductus, et primores populi, data pecunia, ad odium Lamberti concitasse, qui etiam clericum Ecclesie sue, Pharamundum ad episcopatum Traiectensem, contra ius et fas, passus est promoueri. Qui miser, quia abiit in concilio impiorum, in cathedra pestilentie sedit , de quo quid aliud poterit dici, quam quod ueritas dicit: Qui non intrat per ostium in ouile ouium, sed ascendit aliunde, ille fur est et latro; qui autem intrat per ostium, pastor est ouium ; Fur non uenit nisi ut furetur, et mactet, et perdat 



CAPUT XI. Quod Stabulaus monasterium expetierit.

Lambertus pastor bonus, exemplo Pastoris essentialiter  boni, paratus dare animam suam pro ouibus suis, non ut mercenarius fugit , sed declinauit procellosum domestice persecutionis naufragium; et clementer ferens cuncta, presulatus liquit sceptrum, commendans curam ouium ei qui lauit baptismate ac redemit sanguine.

Expetens ergo Stabulaus monasterium, a Sigeberto rege fundatum ante aliquot annos, et pro feruore sancte religionis, ubique nominatum, monastice quietis portum elegit, ibique per septem annos angelicam ducens uitam, habitauit secum. At ex omni ecclesiastice familie numero, duo tantum pueri eius obsequio adheserunt, quorum alter, Theodenus nomine, illi qui primus scripsit uitam sancti uiri, relator uerax et testis idoneus operum  eius fuit. Ecce, habemus uirum, ad exemplar uirtutum omnibus propositum, qui sciens quod solum summus Magister a se discere mandarat, in humilitate, mitis corde et in patientia sua, querebat requiem anime sue , in obedientia uero se coheredem suo Christo conformabat, qui obediuit Patri usque ad mortem .

Quale, rogo, erat uidere uirum nobilem natu, nominabilem sanctitate, presulem officio, rebus olim potentem, in tantillo temporis agentem iam probatum monachum, quod uix quilibet alter posset assequi multa annorum quantitate? Reuera, non eum plus nimio res delectauere secunde quem mutate non quassauerunt; nunquam enim amittitur sine dolore quod cum amore possidetur. Qui cupit, ille  etiam metuit; qui metuit, nunquam liber uel securus uiuit. Lambertus noster nichil mundi doluit perdere, quia nichil concupiuit, ac per hoc semper securus sui fuit, et liber in Christo. Amotus ab episcopatu per iniustitiam, quando expostulauit de irrogata sibi iniuria, quam appellauit personam? Ad cuius se audientiam addixit? Cui iurisperito suam commisit causam? Nullum regno uel Ecclesie scandalum concitauit, sue ruine nullius uoluit miscere ruinam, soli Deo causam suam reuelans; dicebat quod Filius Dei ad Patrem dicebat per Prophetam: Exsurge, Domine, et intende iudicio meo, Deus meus et Dominus meus, in causam meam .



CAPUT XII. De obedientia et humilitate sancti Lamberti.


Iam nunc uideamus in uno testimonio obedientie quanti estimata sit Lamberti cenobialis conuersatio. Tendens semper ad perfectionem, augebat aliquid ad seruitutis sue pensum, sciens quidquid supererogaret, a uero Samaritano sibi reddendum esse; unde noctibus canonicas uigilias preueniens, soluebat Deo priuatas excubias.

Ad hoc una noctium, dormitorio uolens egredi, inquietauit fratres dormientes, altero sandalio a manu sibi elapso. Qui sciens quod ex censura regule adire deberet crucem qui fratrum quietem turbasset, statim, uno tantum aspero indutus cilicio, clam lecto exsiliuit, et dicto citius, ad nutum indignantis  abbatis, sandaliis et que habebat in manibus relictis, nudis plantis, discalceatis pedibus, pene nudus, crucem adiit, ibique psalmis et hymnis intentus, pernoctauit immobilis.

Hec crux lapidea erat, inter oratorium et dormitorium, ad hoc statuta ut, respectu ipsius crucis, hi qui erant Christi, carnem suam deuotius crucifigerent cum uitiis et concupiscentiis , et, si quando grauiusculis delinquerent excessibus, ad hanc addicti regulariter peniterent.

Frigus noctis illius gelu exasperabat, et nix, cum large deflueret, non tamen ultra talos presulis ascendebat. Tota prorsus hiemalis facies nimis horrebat; sed ille mitissimus, quia ardebat plane interius flamma paracleti Spiritus, idcirco exterius frigoris  non sensit cruciatus. Celum eius patuit precibus, et oratio ad supernos peruenit auditus. Ipso interim canente uersum psalmi: Quando ueniam et apparebo ante faciem Dei?  solito citius cantum dabant galli.

Fratres surgunt ad prescripta uigiliarum munia, et post hec domum introgressi, accendunt ignem copiosum. Inter calefaciendum, abbas inquirit, ubinam sit Lambertus, qui fratrum conuentui desit! Unus fratrum dixit Lambertum esse, qui regulari iudicio, per intempestam noctem, cruci sit addictus. Abbas expauescit, et ire fratres ad eum reuocandum urget. Eunt, eumque canentem offendunt: Cor contritum et humiliatum Deus non spernit . Eo reuocato, aduoluitur eius genibus abbas,  et omnis congregatio. Abbas se incusat, et culpam excusans, ueniam de ignorantia uel intemperantia postulat. Lambertus accusator, sui, imputat sibi culpam, nichil esse dicens quod eis ignoscat. Fratres beneuolentie eius recompensant gratiam, et balneum illi parantes, uestimenta eius mutant. Inde manus eius pedesque exosculantes, gratulantur ei unanimes, dicentes hoc factum esse pro eius augenda gloria.

Egregius uero presul, expansis in celum manibus, fratres sic benedixit:

O Deus omnipotens, celestia lumine complens,
Qui celum, terras, pontum ditione gubernas,
Ut sint cuncta tuis in tempore subdita uotis;
Hos, exposco, tuos benedic per secula seruos,
 Protege ab insidiis, serua uirtutibus almis,
Donec te uideant, et celi regna prehendant,
Te tribuente, Deus, qui nunc et semper in euum
In triplici uirtute tui benedictus haberis.



CAPUT XIII. Quod ad episcopatum reuocatus sit S. Lambertus.

Euoluto septennio, tandem Altissimo placebat ut, post horridam et diuturnam tempestatem, celi faciem serenaret. Pippinus secundus, Ansigisi et Begge filius, ubi cunctos qui inter se concertando Franciam discindebant uiriliter uicit, solus sub Theoderico rege, totius Francie principatum obtinuit, et perturbatum regni et Ecclesie statum disposuit meliorare.

Cui, inter alia, hec laudis materies occurrit:  Traiectensis mercenarius Pharamundus, tandem iusta cleri et populi abdicatus sententia, non tantum ab Ecclesia Traiectensi, sed etiam a tota prouincia expellitur. Illico omnium ad celum tollitur oratio, omnium ad principem Pippinum oratio dirigitur, ne amplius Traiectenses pii Patris Lamberti careant solatio. Placet iusta petitio principi, et edicit pastorem ouibus suis restitui. Ita miles emeritus, permaxima tribulatione purgatus, omnium suorum uocibus attollitur, et in cathedra Traiectensium decenter relocatur. Et merito, quia in corde illius erat sinceritas et legis plenitudo; in ore illius ueritas et pulchritudo.

Quanta super eius reditu fuerit exsultatio omni  ordini, etati et sexui, quantum clerici et monachi, quantum aduene et peregrini, quantum senes et pueri, quantum iuuenes et uirgines in sua unusquisque causa fuerint iucundati, cuiuslibet etiam diserti non sufficeret lingua, si uellet currere per singula.

Regressus igitur uir apostolicus ad propriam urbem, deprauatam a pseudochristianis, ecclesiastice institutionis reparauit normam.



CAPUT XIu. Quod S. Lambertus Taxandriam ab idololatria liberauerit.

Malens ergo esse quam dici episcopus, superintendebat instantius sibi, et uniuerso gregi, non subterfugiens quominus omne consilium Dei annuntiaret  omnibus , timensque serui mali et pigri notam, qui reposuit in sudario pecuniam domini sui , nichil remissi faciebat cordi, et corpori suo, sed urbes et municipia lustrabat, et per corda, ligonibus uerbi exculta, semen uite in tempore iaciebat. Aliquando etiam limites sue diecesis excedebat, ne a Domino diceretur seruus inutilis, quod id solum fecerit, quod facere debuerit.

Erat in proximo prouincia Tessandrorum, ubi adhuc uigebat idololatria. Et dolens fortis Christi athleta, hostes Christiani nominis de tam contiguo, aduersari regno Regis sui, armis fidei accingitur, et calore uirtutis inflammatus, crebris eos assultibus lacessebat. Et oblata eis pace Domini, ea tentabat omnimodis si quomodo super filios pacis et pax sua  requiesceret ; nunc uerbi dulcedine eos mulcebat, ut ad uiam ueritatis errantes adduceret; nunc ultro se ingerens bello, templa et simulacra gentilium destruebat, ut quauis occasione fremitus eorum compesceret. Illi fremebant, ut barbari, et eum, ut bestie ferocissime, discerpere cupiebant. Aliquando tamen, humanitatis respectu adducti, attendebant uirtutem, et pietatem sancti uiri, qui quod predicabat ore opere explebat, et eum imitari uolentes, patiebantur se ab eo in fide Christi confirmari. Ita belligerator Christi paulatim abolens ab eorum cordibus barbariem gentilitatis, inescabat eos ad Christianitatis mansuetudinem, et idololatrie fetorem remouens, spargebat ubique bonum Christi  odorem . Nec ante destitit signifer Christi quam omnem illam gentem, de regno diaboli abactam, ad regnum Regis regum transduxit.

Hec est, Christe, tua gratia; hec est boni militis tui constantia, qui, opus apostolicum aggressus, ad castra tua tam insignem adduxit triumphum. Ecce Tessandrie apostolum, merito apostolis et apostolicis uiris conferendum. Cum enim ad iudicandum uenerit Princeps pastorum, et quisque pastorum ei representauerit quotam partem mundi sua predicatione adduxerit ad fidem, hic pastor noster inter pastores non inanis apparebit, sed etiam ipse multos, suo labore ab idolatria uel malitia retractos, post se trahet, et accipiet multiplicem coronam glorie.



CAPUT Xu. uisio sancto Lamberto ostensa, de sepelienda sancta Landrada.


Quam gloriosus sit Deus in seipso, nullo modo deprehenderetur ab hominibus, nisi aliqua mirabiliter in sanctis suis operarentur, per que a nobis intelligatur uere esse mirabilis.

Francis Pippino principante, construxit cenobium in uilla Belisia sancta Landrada uirgo, per omnia sancti Lamberti consilio animata, et usa auxilio. Que imminente die sui exitus, ut parata ad nuptias Sponsi intraret, cum accensa bonorum operum lampade, accersiuit familiariter eumdem sanctum Lambertum, ut ab eo uite uiaticum acciperet. Accelerante uiam sancto uiro, illa interim soluta est carnis  ergastulo. Sed Deus, cui nichil gratius est fraterna caritate, nec illum, nec illam passus est priuari fructu mutue amicitie.

Nam in ueniendo iucunda presuli apparuit uisio. Ante oculos iacentis, et quasi per exstasim semiuigilantis astabat clara uideri ipsa Christi uirgo Landrada, eumque amicabili uultus et oris gratia compellans: Unde, inquit, tibi, o mi amice, hec insolita mei incuria, ut te, ad me uisitandum, tanta tenuerit mora? Lambertus, pretendens affectum familiaritatis, reddebat hec uerba excusationis: Me nec incurie, nec more incusare habes, quem ad te uenire maturantem, preuenit ocior mortis tue necessitas. Ecce, quia adsum, et tu iam intrasti in gaudium Domini tui , iusta tibi soluam  ex debito; tu, queso, mihi indica quo in loco corpus tuum ex tuo placito sepeliam. Et illa: Suspice, inquit, in celum, et diligenter illum in terris locum notato in quo uideris modo per micantem lucem celitus, apparere sancte crucis signum. Lambertus eam monstrantem sequens oculis et mente, ecce uidet locum in terris celesti luce designari in modum sancte crucis, et ab ore colloquentis sibi uirginis, hec ultima uerba accipit: Hunc, Lamberte, locum tibi celitus insinuatum, scias olim delegatum a Deo mee sepulture. Hac uice sermonum sancta uirgine celo recepta, uir sanctus, somno solutus, applaudebat sibi de celestis uisionis miraculo.

Locus autem qui celestis lucis signo irradiabatur,  Wentershouum erat; quem ipse sanctus Lambertus, a sancto Landoaldo inibi nutritus, prima sui tirocinii indole insigniuerat.

Lambertus tanto quidem properantius maturabat uiam, quanto sciebat hoc Deo et sponse eius fore gratius. Et ueniens Belisiam tardius uoto quam pedibus , uisionem omnibus pandit, eosque ad illam exsequendam nititur flectere quam potest blandius et facundius. Omnes contra unum reclamant, omnes uno ore tumultuando conclamant: Absit, Lamberte: absit, o presul beate! Hic ipsa sancta uirgo a te Deo consecrata fuit; hec ecclesia, eius opera et impensis constructa, a te per eam est dedicata; hic omnia eius, per te, ab ea Deo relegata sunt; hic Deo famulantium  turba, per eam, et per te adulta est; et ubi dignius ossa eius quiescent quam hic, ubi presentialiter tot bonorum eius operum apparent testimonia? Et hec quidem omnia, etiam tue sanctitatis merita, Lamberte, accumulant, dum per tue pastoralitatis studium, hic et merito et numero aucto fidelium populo, fidei et uirtutis exuberant dona.

Lambertus offensus peruicacia omnium: Gratum est, inquit, preesse ciuibus, sed graue est omnibus placere. Ecce, quia sermo Dei et meus non capit in uobis , uos omnes inuitus sequar; certus sum tamen quia celestis oraculi non deerit effectus.

Lambertus igitur, sepulta sancta uirgine, magis  ex populi quam ex suo placito, animo fluctuabat, hinc de celesti oraculo certus, illinc incertus de sepulto uirginis corpusculo. Ob hoc, omni orandi modo se addicens, querebat rem ab eo cui nichil impossibile esse sciebat . Sic exacto triduo, conuocato populo, ait: uirginem Christi pridem defunctam, uestro etiam iudicio, magni dico fuisse meriti, et ideo duco non leue esse quod ab ore eius, iam cum Christo regnantis, mihi indicatum teneo. Ideo, ne grauemini quod precor, ut aperta uirginis tumba, rem ipsam oculis experiamini. Ab omnibus obeditur ei, tumba aperitur, sed nichil reperitur de sancto ibi sepulto corpore, cum ipso sarcophago alias transposito. Expallet uultus omnium, solus Lambertus  gaudet, et attonitos paterne demulcens: Quia, inquit, diffidentiam uestram experti estis, iam nunc Dei mirificentiam experiamur, et in loco mihi designato, sancti corporis glebam queramus. Eo duce, Wentershouum curritur; qui, mente et oculis relegens celestis signi ostensa sibi uestigia, ostendit locum beneplacitum sancte uirgini. O rem nouam! ibi sancti corporis glebam, cum ipso sarcophago, transportatam inueniunt, tam composite tamque decenter relocatam ut nulli esset dubium angelico ministerio sanctam uirginem illuc translatam fuisse.

Attollunt cuncti Dei uirtutes, super omnia predicant fidem et meritum gloriosi Lamberti, cuius conuersatio iam in celis erat , quamuis  corpore adhuc teneretur in terris, in quo uidebant impleri illam Domini uocem: Omnia possibilia sunt credenti . O uirum dignum Deo, cui nichil deest ad perfectionis cumulum, paratum ascendere etiam ad illam caritatem, qua maiorem nemo habet, ut animam suam ponat pro amicis suis!  Quam enim maiorem gloriam daret Rex suo emerito militi, quam ut coronatum martyrio, donaret luce eterne quietis.

Nos, ut extremam manum operi imponamus, iam nunc passionis eius uexillum erigamus.



CAPUT XuI. Quod Lambertus Pippinum arguerit pro illicito matrimonio.

Pippinus, ut prediximus, principabatur egregie  super omnes principes Francorum; cuius gloriam augebant crebri uictoriarum tituli. Quem ad uirtutem incitare poterant saltem deducta ab utroque parente nobilitas et sanctitatis monumenta.

Ut enim sileam de sanctitate Gertrudis matertere eius, uel Clodulphi, filii sancti Arnulphi, Metensis episcopi, qui fuit patrinus ipsius, quis sancte Begge, matris eius, uitam non miretur? Quis nesciat sanctimoniam paterni aui eius Arnulphi, qui primo maior domus regis, post, Metensis episcopus, et in uita et in morte mirabilis mundo fuit? Iam uero etiam filiorum eius potentia uigebat in regno, e quibus Drogo dux erat Campanensium. At Grimoaldus, hereditarium patris principatum exspectabat.  Hos illi genuerat legitima sua coniux Plectrudis.

Et cum Pippino nichil glorie, nichil potentie uel felicitatis deesset, nunquam ei super industriam fortuna fuit. O nichil unquam tutum apud diabolum! uir tam uictoriosus de seipso non potuit triumphare, et ferreum pectus suum passus perforari molli telo libidinis. Puellam nobilem et elegantem, nomine Alpaidem, superduxit legitime coniugi sue Plectrudi, ex qua etiam suscepit filium Carlum, cui postea, propter indomitam bellandi fortitudinem, Tudens siue Martellus agnomen fuit. Hec soror erat Dodonis, qui domesticus Pippini principis erat, uir plenus opibus, genere clarus, per amicos et cognatos, et multos sibi obsequentes pueros multam  potentiam assecutus in regno.

Cum autem nullus esset episcoporum qui staret ex aduerso, et opponeret se murum pro domo Isrel, ut staret in bello in die Domini , Lambertus solus, zelo zelatus pro domo Domini , opportune, importune arguebat principem , et alterum se Eliam, uel Ioannem exhibebat. Quod animi habebat Herodias, cum Herodes Ioanni, eum pro adulterio arguenti, libenter accommodabat aurem, hoc animi habebat etiam Alpais, cum Pippinus Lamberto, eum pro pellicatu suo arguenti, obediebat. Equidem, uir alias laudabilis et religiosus, hoc excepto, multum Lamberti iucundabatur consiliis, et monitis flectebatur;  qui, si amantem pellicem fallere potuisset, nimirum lucrose audisset se merito increpantem presulem.



CAPUT XuII. De bello nepotum Dodonis contra familiam sancti Lamberti.

Pellex rem ad fratrem suum Dodonem refert, eique omne consilium suum deferens precatur ut eius ope aboleatur opprobrium generis sui, quod nimis inualesceret, si per Lamberti censuram, contingeret suum a principe diuortium. Ille, causam suam et sororis, cum ualentioribus sui generis communicans, per se, et per eos episcopum compescere ab increpatione principis laborat. Quem quia inuenit inflexibilem, nec faciem alicuius contra  iustitiam reuereri sensit, proximis et amicis suis promittit de causa sororis ultionem.

Hinc duo fratres, Gallus et Rioldus, consanguinei Dodonis, neptis sue Alpaidis miserantes uicem, lacessendi episcopum opportunitatem querunt, et insurgentes cum omnibus suis in Ecclesie Traiectensis familiam omnem, qualicunque arte contra eos calumniam concinnant; nullam quam eis inferre possunt molestiam pretermittunt, si quomodo possent per hoc sententiam presulis inflectere ut saltem causa suorum a redargutione principis desisteret. Sed res aliter ac rati erant cessit: iustus nempe, ut leo, confidens , clypeo patientie contra omnes se protexit incursus, et gladio spiritus, quod est uerbum Dei, contra minas terrene  potestatis, se accinxit, et galeam salutis indutus  agebat indubitanter rem ueritatis. Et primo quidem blande compellabat eos, et, quibus modis pietas patris, et censura presulis poterat, eos ab iniusta deterrebat uiolentia. Sed quia in uentum fundebat uerba, se quam familiariter in Deum reiiciens, dicebat: Exsurge, Domine, et iudica causam meam; memor esto opprobrii seruorum tuorum  at filii Belial acrius Dei fideles impetebant, et omni generi nocendi tribulabant innocentes.

Illi quibus res erat pro anima, et quibus tota spes in sola innocentia pendebat, inconsulto episcopo, armis obuiam ire parant, ut aut ulciscantur suas iniurias, aut ne moriantur inulti. Concursum  est, pugnatum est. Pugnant illi pro temeritate; repugnant illi pro salute. Gallum et Rioldum, consanguineos Dodonis, locat superbia in prima fronte belli; Petrum et Andoletum, consanguineos presulis, ex aduerso, in prima acie, opponit iustitia. Galli et Rioldi degeneres animos timor arguit ; Petri et Andoleti dexteras ad uirtutem erigit innocentia. uirtus innocentie fauit, uictoria cessit parti ecclesiastice. Gallus et Rioldus, factionis inique principes, cesi oppetunt; Petrus ac Andoletus, Ecclesie uindices, referunt uictorie uexillum. Confusi sunt impii, nec erubuerunt; uicti sunt, sed defatigati non cesserunt.

Dodo enim, qui fuerat incentor omnium malorum,  iam et ipse efficitur belli auctor, et uilipendens quod de sacerdotibus dicitur ex ore Dei: Qui tangit uos, tangit pupillam oculi mei , grassatur in ipsum caput sancti episcopi, deuouet eum morti, in eum solum retorquet nepotum suorum ultionem.



CAPUT XuIII. Quod S. Lambertus a Pippino Iopiliam inuitatus sit.

Pippinus princeps illis diebus Iopiliam uenerat, ad uillam Legie contiguam, ubi uir S. Lambertus, quasi pro regni negotio, ad eius curiam inuitatus, suam presentiam non negauit. Princeps et principis pellex uultum serenant contra eum, alii iram dissimulant, simulant alii letitiam, multi, pro suo quisque arbitrio, habitum cordis uariant.

 Tractabat pellex opportune aliquem parare sibi precatorem per cuius instinctum posset sibi conciliare animum episcopi, uel saltem ab importuna reprehensione principis, impresentiarum mitigare.

Conuiuium apparatur, inuitatur episcopus, iucundatur prorsus omnis curialis presentia. Princeps oblatum sibi a pincerna poculum innuit offerendum esse episcopo, ducens benedictionis uice, si de consecrata sancti episcopi manu poculum acciperet quod olim a Martino, episcopo Turonensi, sciebat quesiisse Cesarem imperatorem maximum. Sed Pippinus maiorem benedictionem a Lamberto percepisset, quam imperator maximus a Martino perceperit, si talem gratiam apud Lambertum uxor Pippini meruisset, qualem apud Martinum uxor  Maximi promeruit. Martinus melioris maximo imperatore estimauit presbyterum suum, cui poculum porrexit ante regem. Lambertus nullum Pippino pretulit.

Exemplum uero principis secuti minores proceres, omnes a sancta manu sancti episcopi, poculum sibi porrigi efflagitant. Dumque ad hoc omnes mistim irruunt, et se confuse ingerunt, ut alter alterum preueniat, ecce pellex sua manu clanculum manibus aliorum intermista, satagebat, uel sic, de manu episcopi preripere poculum. Ille ante et retro oculatus, precauit femineas insidias callenti animo, et ad principem conuersus, de nimietate feminee presumptionis conqueritur, que callida arte quesiisset, inurere  sibi notam non placite Deo communionis. Inde se aula proripuit, et omnem illam principalis conuiuii imminuit iucunditatem, nec sic quieuit uersutia femine, nichil uolentis relinquere inexpertum.

uesperi parante redire episcopo, ei, per suggestionem pellicis, a principe iubetur ne abeat, insalutata sua coniuge. Episcopus, loquente in se constanter Spiritu ueritatis: Testor, ait, o maxime princeps, testor uere Iesum, spem uite nostre, me nunquam fornicarie communicaturum, quia scripsit et mandauit Paulus nobis dicens: Ne commisceamini fornicariis . Testor, inquam, Deum, me nunquam eam salutaturum, quia scio dixisse amicum Dei Ioannem: Si quis non permanet in doctrina Christi, non eum recipiatis, nec aue ei dixeritis; qui enim  dicit illi: Aue, communicat operibus illius malignis . Te ei communicare nimis doleo, te nolle resipiscere egre fero: propter hoc, Dei iram tibi timeo.

Pellex, uidens cause sue nichil esse reliqui, iamiamque si diu aduiuat Lambertus, timens sibi imminere diuortium, rem totam seriatim fratri furiose mandat, et oleum camino addens, obtestatur ut quantocius agat de occidendo episcopo. Dolorem quem Dodo habebat de nece nepotum suorum, exaggerabat geminatus de repulsa sororis sue dolor, ianque totus in hoc erat ut sibi et sorori satisfaceret.



CAPUT XIX. De furore Dodonis festinantis ad necem S. Lamberti.


Preco ueritatis Lambertus, iam tendens ad brauium superne uocationis, uenerat Leodium; Dodo uero ad uicum Auridum secesserat, Leodio satis contiguum. Paratarma, socios aggregat, a domo etiam regia suo uel sororis sue nomine comparatos euocat auxiliarios. Dilationis moras odit, iras colligit differendo, irascendo, stimulos furoris ad cotem durissimi cordis acuit.

Lambertus interim prescius instare suum agonem, noctem illam insomnem duxit, non quia terrerent eum aliqua insomnia mortis, sed quia spe preoccupabat future quietis gaudia. In ipso namque conticinio noctis surgens ad confitendum Domino,  angelico in terris se obsequio exercebat. Hora celebrande nocturne synaxis, excitatis discipulis ait: Surgite ocius, promisit Deus coronam uigilantibus. Officio expleto, ceteri se lectulo reddunt; ipse perstat boni operis cursui consummando.

Circa crepusculum, corpore corruptiuo aggrauante animam, cepit exemplo Domini euntis ad passionem tedere, et oculis grauatis somno captabat dormiens modicum quietis, cum ecce circa auroram, rarescentibus tenebris, hostilem exercitum cunctatim incedere uidet, et nuntiat excubitor episcopalis domus, nomine Baldoueus. Et quamuis nebula mane ascendens liberum intuitum retunderet, facile erat rem deprehendere, uel ex uisa multitudine uirorum, uel ex audita armorum collisione. Micabant lorice,  preminebant cassides in capite, leue tegebantur clypeis, dextere armabantur spathis et lanceis, preibant fundibularii cum sagittariis.



CAPUT XX. De uiso crucis signo.

Audite rem mirabilem, diuine pietatis indicem.

Ut enim clareret Lambertum in nullo gloriari nisi in cruce Domini nostri Iesu Christi, per quem ei mundus crucifixus erat, et ipse mundo , eique iam a terra in celum, per uirtutem crucis, ascensum parari, quidam sequentes exercitum uident signum admirabile, stupentes, supra domum in qua erat pontifex, instar Dominice crucis, clarius omni metallo a terra usque ad celum rutilare.

Hoc qui uidere meruerunt, credo quod Dodonem  magis ex debito stipendii et spe pacte mercedis, et ad augendum numerum militum quam ex studio innocentes persequendi et auiditate fundendi sanguinis prosecuti sunt.



CAPUT XXI. De interfectione S. Lamberti sociorumque eius.

Acies hostium iam quasi ad procinctum parata appropinquabat, excubitor domus inclamat dormientes, quibus ipse iam circumstans exercitus nuntius horroris esse poterat.

Testis Christi Lambertus, attonitus grauedine somni et rei accerbitate, discalceatis pedibus surgit, et arripit gladium, quasi se suosque defensurus. Sed ad se reuersus, se temeritatis damnauit, et quia  illicite saltem attentauerat arma, se ante Dei oculos congruenti addixit penitentia. Te, inquit, bone Iesu, qui dixisti: Mihi uindictam, ego retribuam , te precor, ne perdam uictoriam meam, quia satius est mihi mori in te quam super iniquos bellando mittere manus. Tu, bellator fortis, apprehende arma et scutum, et exsurge in adiutorium mihi .

Iam irruptis portis, iam effractis foribus, ipsos domus parietes impingebant lanceis, aliqui etiam introgressi, ignem intentabant. Petrus et Andoletus introgressos eliminabant, et tam multis, tam paucorum uiribus, frustra conabantur resistere.

Quos sanctus pro tempore consolans: Si me, inquit, fratres, uicarie amastis, Christum, sicut ego  diligo, diligite. uestra, Iesu, peccata confitemini, et orate pro inuicem, ut saluemini ; me oportet iam dissolui, et cum Christo uiuere . Scitis uos, o nepotes mei, reos et noxios fuisse in crimine isto de quo modo ultio expetitur. Quod tunc iniuste egistis, modo, precor, iuste et patienter luite. Non iudicabit Deus bis in idipsum, nec consurget duplex tribulatio. Ne, queso, peccatum uestrum ante Deum inundet, per manus uestras, sanguis sanguinem tangat . Non timeamus seuitiam persecutorum, quia illis erit in uindictam gladius, et ignis, qui manducabit carnes illorum usque ad medullam. uos, tantum manus uestras seruate innoxias, ut spiritus uester in eternum sit saluus, uestras etiam carnes date illis ad dilacerandum.

 His ultimis monitis Patris sui, iam in agonia constituti, animati sunt omnes ad occumbendum pro innocentia.

Ipse arrepto psalterio, et primum psalmi uersum, qui occurrit, pro presagio, accipiens, quoniam requiret Dominus sanguinem seruorum suorum , hoc subiunxit ultimum, uideat Deus et requirat . Et egressis omnibus extra cubiculum, et, quasi agnis in medio luporum furentium expositis, ipse, extensis manibus, terre, in modum crucis, prosternitur, et orans cum lacrymis, in manus Domini animam commendauit , ut nemo unquam affectuosius se Deo commendauerit.

Carnifices interea Petrum et Andoletum peremerunt, et quotquot ecclesiastice clientele ibidem inuenerunt.

 Unus ceteris truculentior, ascenso tecti culmine, eumque uidens herentem solo pauimenti, cor eius iacto telo transfixit; animam uero eius, cum ipse orationis murmurillo, angeli intulere celo.

Pretiosus ergo sacerdos Domini Lambertus, qui hic fuerat particeps omnium custodientium mandata Dei , fruitur illic gaudens et exsultans, omnium sanctorum contubernio. Cum continentibus et uirginibus redimitur serto castitatis; confessor cum confessoribus, ante Deum, bibit sanctum calicem confessionis; monachus cum monachis, accipit centuplum eterne recompensationis; apostolus cum apostolis, in sede iudiciarie potestatis sedet,  propheta cum prophetis spe gaudet; patriarcha cum patriarchis fide fulget; postremo martyr cum martyribus, calicem salutaris accipiens, nomen Domini inuocat , quia maius non habuit quod Domino retribueret, pro omnibus que retribuit sibi. Inter nouem etiam ordines angelorum habet in quo singulis, pro merito officii sui, participet. Ita factus omnium particeps, allectus est in eterna curia, municeps, ubi obtinet palmam perennis glorie, et stolam iucunditatis eterne.



CAPUT XXII. De exsequiis sancti Lamberti.

Pauci ex satellitio S. martyris, qui euaserunt mortis periculum, tegentes uili tegmine corpus, roseo cruore perfusum, quantocius nauigio Traiectum  transuexerunt. uolat fama per populos, pauore et horrore uniuersos concutiens. Pauent omnes, pro offensa principis, horrent omnes, pro indebita nece presulis. Deflent Traiectenses se amisisse pii Patris beneuolentiam, nec tamen satis audent debitam tanto Patri reuerentia exhibere. uix charos lugere, uix reos uacat odisse.

Exposito ad portum sancto corpore, concurrit populus sine nomine et numero, et, quanti, apud omnes estimatus fuerit, ex confusis omnium planctibus estimari poterat

Impositus feretro, defertur sanctus ad basilicam Sancti Petri, cum debito honore. Clerus cum psalmis et canticis prosequitur; populus complodit manus, cum lamentis. Populus pernoctat solemniter; clerus  rite frequentat excubias. Iuuat omnes adlambere uestigia pii Patris; magna se putat suffragia meruisse cui contingebat sanctis membris infigere oscula. Delectabile et pium erat uidere oues pastori suo dependere pignus amoris.

Sed miserabile et mirum erat circa erraticas oues iram pii pastoris aduertere. Traditur enim a maioribus, quia, cum omnibus sanctum exosculandi liber aditus pateret, si qua pellex se ingerebat, ad corpus martyris osculandum, quasi quodam rotata turbine, retrocedebat. Per pellicum ergo repulsam, clarebat nimis Deo et sancto martyri pellicem illam odiosam fuisse, que duplici crimine Franciam infamauerat et sanctam conturbarat Ecclesiam.

 Tantus autem timor Traiectenses pro huius rei acerbitate incesserat ut nec mausoleum dignum tanti nominis uiro auderent preparare. Ideo, aperta tumba Apri, patris ipsius S. Lamberti, mane facto, cum ossibus patris sui corpus sanctissimi filii tumularunt.



CAPUT XXIII. De obsequio angelico ad tumulum S. Lamberti.


Exanimes artus non liquit celica uirtus;
Monstrauit populis, quante fuerit bonitatis.

Nec enim terrerentur populi humano terrore quominus S. Domini Lambertum digno honore uenerarentur; cepit ad tumulum eius noctu et interdiu audiri chorus angelicus psallentium, quoties ibi esse humanum silentium uidebatur. Nec defuerunt qui  rei ipsius ueritatem scrutarentur. Et cum apponerent omnem mentis et aurium diligentiam, uidebatur eis  quod ipse sanctus, cum aliis qui secum occubuerant, diuine maiestati dulcem melodiam cantaret. Si quis ea hora uellet adire basilicam, pre horrore non poterat introire, et quanto quis se proprius ingereret, tanto minus angelicas uoces admittebat, retusis auribus. Cum autem elongabatur, angelica amplius iterabatur melodia.

O ineffabilis, Christe, tua potentia! Quis compenset tua magnalia? Ecce, palam facis quod tuo ore dixisti: Non est Deus mortuorum, sed uiuorum , omnes enim tibi uiuunt, qui uiuis et regnas in secula seculorum.



CAPUT XXIu. De uindicta Dei in Dodonem et complices eius.


Miles Christi gloriosus Lambertus, quantus apud Regem regum in celis esset, cepit statim in terris patefacere, per hoc multo beatior, quod per eum, etiam post mortem, nomen Domini benedicebatur in populis.

Apparens enim nocte thesaurario, nomine Amalgisilo, iudici olim suo, blando eum alloquio compellabat. Qui, de causa aduentus sui ab eodem uiro diligenter inquisitus, Romam, inquit, iuimus, Roma ecce redimus, uisitaturi Dodonem et complices eius; sanguis enim innocentium, qui mecum Christo super terram effusus est, iamiamque a  Deo expetit uindictam, nec suam Deus ab eis gratiam elongauit. His dictis, disparui, sed quia uisio non fuit phantastica, rerum exitus docuit.

Dodo nempe sancti antistitis interfector, statim incurrit iram diuine ultionis, et omnia intralia putrefacta et fetida, per eos suum proiiciens, ostendit omnibus infelicitatem suam, per miserabilem uite exitum, et qui hic pompa seculi abusus est, deputatus est in inferno igni inexstinguibili, et uermi non morienti . Fertur etiam quod propter intolerantiam nimii fetoris, corpus eius in fluuium Mosam proiectum, sit uermibus et tabe corruptum; nec aliam sepulturam meruerit, qui miserabilem tanti criminis acquisiuit memoriam

 Dodoni in crimine equandus ille, qui sanctum Dei suis manibus peremit, fratri suo miser bello congreditur, et fratrem perimens, mutuo a fratre perimitur.

Ut paucis omnia concludam, infra anni ipsius spatium, uix aliquis euasit, qui in nece sancti martyris reus fuit, et si quis superfuit, in tantum se, aut sensu perdoluit annullari, ut illos felices duxerit esse, qui citata, quamuis miserabili, morte consumpti sunt.

At Christi martyr coronatus triumphat, et uictorie palmam tenens, in sinu Abrahe exsultat. Sic, Christe, in sanctis tuis, de inimicis triumphas, diligentes te diligens , honorificas honorantes te .



CAPUT XXu. De miraculis Legie ostensis in loco passionis S. Lamberti.


Legia, que illustrari meruit patroni sui martyrio, quamuis corpore eius se ad tempus doluerit uiduatam esse, tamen miraculorum eius immunis non fuit.

In cubiculo namque martyrii illius conscio, luminaria, diuinitus accensa, sepius resplendebant, ut tota domus quasi solis radiis refulgeret, ut lucem illam uix humanus ferret oculus.

Hec fame primordia uerificabat sequens gratia miraculorum, quorum hic summa capitulanda est.

Theoduinum quemdam, uir sanctus, semel ac bis, per uisum monuit ut pectinem suum optimum  redderet, ab uxore eius sibi prereptum. Tertio non parentis sibi, pectus affecit insanabili ictu, sicque suum ab inuito recepit.

Baldigisilus, iussus per uisum excubare ad locum eius martyrii, et alter quidam Raginfridus, eumdem locum emundare monitus, ambo lumen oculorum, quo carebant, receperunt, in suo quisque tempore.

ueniebat cum fide ad hunc locum uirgo Oda, et ipsa ceca, et loco proxima, ut nomen inuocauit sancti martyris, quod uolebat accepit. His augebatur recens ueneratio noui patroni, et accensa populi deuotio, basilicam sancto edificabat tanto citius quanto deuotius. Lectus etiam sancti a fidelibus fabrefactus, in illo loco positus est, ubi sanctus telo iniqui transfixus fuit.



CAPUT XXuI. De translatione sancti Lamberti, et miraculis in eo ostensis.


Hec Legiensium deuotio adeo Domino placuit ut iam crebro, multis Dei fidelibus, celitus uisio appareret, ut sanctus martyr, relatus Traiecto, martyrii loco restitueretur. Sanctus Hubertus, sancti Lamberti discipulus, et successor, non contraibat Dei et martyris uoluntati.

Anno ergo episcopatus sui decimo tertio, tumbam sancti aperiens, corpus eius solidum et illibatum, et miro odore respersum, inuenit, mutauit uestimenta, et priora pro dandis pignoribus seruanda sigillauit.

Claruit in transferendo hoc bene placitum fuisse  Domino. In uilla quippe Niuella requiescente populo, pauper cecus ditatus est reddito sibi officio oculorum.

Nec multo post, in uilla Harmala, cunctis requie releuantibus laborem, paralyticus ibidem adductus, in conspectu sancti feretri, solidata compage membrorum sibi redditus est.

In singulis his locis, statim basilice in honore sancti martyris, fundabantur.

Cum tali tripudio appropinquabatur tuo, o Legia, municipio. Quanta et qualis fuerit processio cleri et populi, quanta et qualis exsultatio undique concurrentium, quanta omnium liberalitas in dandis sancto muneribus, quanta fuerit fidelibus orandi et uota uouendi puritas, hec et huiusmodi, facilius a sapiente  estimari poterunt quam alicuius ore uel stylo narrari.

Habes, Legia, tuum gaudium; ecce, tenes tuum speciale patrocinium; hinc cepit tui prouectus initium; per hunc, in urbem exaltata, proueheris de filia in matrem; per hunc, in episcopalem sedem promota, in omnem profecisti honestatem; aliis urbibus in senium quodammodo uergentibus; tu per hunc effloruisti in pulchre iuuente statum. Protegat te in euum, suis sanctus martyr suffragiis, qui te ad hoc prouexit ut inter urbes, nomine et merito magnificeris.

Ex tunc, in reliquum tempus, non est modus uel numerus miraculorum, cum omnibus per Lamberti nomen ibi Deum inuocantibus in ueritate, semper  patuerit ostium diuine misericordie. Erat illic uidere compeditorum uincula, debilium sustentacula, in argumentum uirtutis Dei appensa. Quicunque ueniebat fidei tenax, nunquam redibat inefficax.



CAPUT XXuII. De Grimoaldo ante altare S. Lamberti interfecto

Hic sanctus martyr, sicut piis et fidelibus pius et opportunus adiutor erat, ita, erat contra impios, aut seuerus correptor, aut iustus ultor.

Post paucos annos translationis eius, egrotante sepe nominato Pippino maiore domus, ibat ad eum uisitandum, filius eius Grimoaldus, qui deuotus sancto Lamberto  diuertit Legiam, et ad tumulum sancti, oraturus accessit. Inter orandun, exceptus ibidem ante altare sancti Lamberti, perimitur a quodam satellite Rabbodonis, duci Fresionum, cuius filie, a patre suo Pippino sibi desponsate, connubium exspectabat. Sed Rabbodo id impune non tulit, cuius instinctu, innocens occubuit Grimoaldus. Nam non multo post, idem Rabbodo mirabiliter a demone ludificatus, periit subita, et eternali morte.

Quia longum et tediosum est, singula sancti Lamberti miracula, particulariter enarrare; Dei per cum operantis potentiam laudemus uniuersaliter.



CAPUT XXuIII. Epilogus.


uitam S. Lamberti primus, iussu Agilfridi episcopi, scripsit Godeschalcus diaconus, ipsius congregationis clericus, qui fuit tempore Pippini et Caroli Magni, et gesta quidem eius ueraciter prosecutus, de causa martyrii parum libero ore locutus est. Quod hac de causa fecisse creditur, ne sui temporis regibus culpam maiorum suorum uideretur exprobrare. Ex illicito quippe Pippini et Alpaidis coniugio, natus est Carolus Martellus; de Carolo Pippinus tertius, qui ex principe, in regem Francorum promotus est; de Pippino Carolus Magnus, quo nemo ante eum, uel post eum, inter Francorum reges, fuit maior, de quo dubitari potest fortior an  felicior esset, potentior in republica, an religiosior in ecclesiastica disciplina.

Passus est S. Lambertus Xu Kalend. Octobris, anno episcopatus sui quadragesimo, sub rege Francorum  Hildeberto, Theodorici regis filio, a quo Theodorico reges Francorum solo nomine regnabant, penes maiores domus potentia regni constituta usque ad Pippinum tertium.



SANCTI LAMBERTI uITA ALTERA AUCTORE SIGEBERTO




CAPUT PRIMUM Illustres sancti parentes: institutio apud SS. Landoaldum et Theodardum; corporis et animi dotes: corpus S. Theodardi translatum Leodium.


1. Gloriosus uir Lantbertus, eterno regi martyr acceptus, et uero sacerdoti sacerdos dilectus, insigni ex prosapia Traiectensis oppidi uico exstitit oriundus, et bonis ac religiosis parentibus natus, etiam per bonos et religiosos uiros in Christo est renatus. Fuit siquidem Remacli, postea episcopi Traiectensis, spiritualis in baptismate filius  . Huius pueri, maiorumque eius in Ecclesia Dei multa refulsit gratia, multa in regno Francorum preminuit gloria: nam inconcussa Christianitatis fides eis inter orthodoxos augebat reuerentiam, et carnis nobilitas  per opulentiam rerum pariebat dignitatem seculi, et inter proceres regni multam potestatem. Hanc generis claritatem, ad se de longinquo deriuatam, pater et mater ipsius illustrabant de proximo. Matrem eius, inter Francorum nobiles prenobilem, accepit a patribus posteritas uocatam fuisse Herisplindem. Pater uero, Aper nominatus, cum esset de primo ordine senatorum, qui uocantur uiri illustres, et qui in curia regis anteponuntur secundo et terno ordini senatorum, qui uocantur uiri respectabiles et uiri clarissimi, inter ipsos primos excellebat.

 2. Regnum autem Francorum tunc temporis regebat post Lotharium medianum filius eius Dagobertus  , qui regnans in Neustria, regnum Austrasiorum filio suo Sigeberto  commiserat, et qui adhuc puero tutores dederat Cunibertum Coloniensem episcopum  , et maiorem domus Pippinum primum, patrem sanctarum Gerdrudis et Begge  . Qualis hic puer in mundo foret, ab incunabilis Dei dispensatio premonstrabat: queque enim bone indolis rudimenta, queque lineamenta pulchritudinis in bone spei puero solet preformare natura, uel, quod uerius est, ipsius Auctor nature, hec omnia iam in eius infantia apparebant; quia iam et membris formosus, et pro etate inter cognatos et famulos uultu et affectu benignus esse uidebatur,  ac per hoc omnium dilectione dignus. Unde pater eius non ingratus Deo, qui tantum sibi de filio promittebat, diuine uoluntati suam contemperat uoluntatem et filium diuino mancipat seruitio, ad quod eum iam quodammodo uidebat aspirare. Et quia doctrina uim promouet insitam, rectique cultus pectora roborant, sanctum sancto filio magistrum elegit, ne simplicem oculum discipuli tenebraret aliqua culpa magistri.

3. Initiandum ergo studio litterali submisit eum Landoaldo  , uiro satis spectato sapientia et scientia sanctitate et industria. Hic Landoaldus  sancte Romane Ecclesie presbyter fuit, et a Martino papa  Romanorum Amando episcopo Traiectensium ad auxilium exercende predicationis deputatus, ad Gallias uenit, et ordinatus Traiectensis Ecclesie archipresbyter, ibidem Deo militabat. Et quia idem episcopus pro studio predicandi se expedierat episcopali sarcina, ipse uices episcopi diligenter et opportune supplebat, et per nouem annos rexit ecclesiam, episcopo uacantem, donec Remaclus cathedram Traiectensis Ecclesie suscepit  . Landoaldus ergo teneros annos sancti pueri paterno sinu suscipiens, ad normam sancte uite informabat primeue etatis mores. Requieuit olim spiritus Elie super Eliseum: nec hoc suffecit Eliseo; sed rem difficilem, tamen Deo possibilem petiit, ut spiritus  Elie duplex fieret in se: sic et nunc spiritus Landoaldi requieuit super Lantbertum, et credo, quia spiritus magistri duplex factus est in Lantberto, cuius gratia super gratiam magistri excreuit in mundo.

4. uir illustris Aper, ut filium suum Lantbertum faceret tenaciorem propositi, fundum sue proprietatis, uocabulo Wentreshouum  , iure perpetuo delegauit illi illiusque tutori Landoaldo, ut ecclesia ibi constructa, tanto instantius uacarent, ille docendi, ille discendi desiderio, quanto remotius degerent a seculi uanitate. Ubi dum insisteretur in edificanda ecclesia, artifices super penuria potabilis aque conquerebantur; quia aqua ibi ex palustri colluuie collecta eos bibentes magis torquebat amaritudine,  quam aliqua suauitate refocillabat. Sanctus magister, sanctiorque magistro discipulus, fidem habentes in eum, qui amaris aquis de Mara dulcedinem indidit, communicato uoto, pariter exorant pietatem Omnipotentis.

5. Inuocato ergo sancte Trinitatis nomine, baculo designatur locus in modum sancte crucis: res mira, sed fidei non inusitata! fons ibi statim emanauit limpidissimus, qui et aperuit, quantum sancti apud Deum possent, et incolis ex tunc et modo omni usu habilis fuit. Cuius beneficii memoriam, dum Patres, generatim narrando, transmittunt ad filios, merita sanctorum accumulant, quia per eos nomen Domini benedici faciunt. Ita Lantberto et  Landoaldo diligentibus Deum omnia cooperantur in bonum, qui ut essent sancti, secundum propositum Dei uocati sunt. Renouatur hic antiquitatis historia: Moyses et Aaron penuriam sitientium Hebreorum releuare a Deo iussi, bis uirga silicem percutientes, aquas largas cieuerunt. Sed illi ab Inspectore cordium redarguti incredulitatis, Terram repromissionis  intrare non meruerunt: isti uero in fide roborati, Deum coram omnibus sanctificauerunt.

6. Iustus aliquando sanctus puer a magistro ad usus suos ignem afferre, cum non esset, in quo illum deferret, et non parere magistro nefas duceret, in ueste positum ignem miranti magistro attulit. Et ille, qui tres pueros, in fornace Chaldeorum cum uestimentis suis detrusos, ita seruauit, ut nec uestimenta eorum immutata essent, huius etiam uestem illesam seruauit, ut claresceret, quia igne Sancti Spiritus, quo interius ardebat, ignem materialem superauerit. Et puer quidem strenuus iam tunc nitens totis uiribus fieri uir perfectus, quantum sub ferula sancti magistri profecerit, quam puro pectore adhiberit  pietatis ac scientie uerba, otiosum est hic inculcare uerbis, cum fructum tam proficui laboris adhuc hodie passim exuberare uideamus. Sub Landoaldo felix adolescens non leniter exercitatus, ad genitorem regressus est; nec est facile dictu, quo uterque affectus sit gaudio, dum et filius pro paterno affectu, et pater pro filii profectu gratulabatur.

7. Sancto Theodardo Traiectensium episcopo  substituto, commendatur etiam huic Lantbertus a suo patre, ut ad eius exemplar erudiatur, qui in ecclesia et in curia multum uidebatur suspiciendus. Ex cuius uiri latere adeo profecit, ut in cunctis negotiis non tantum exemplo, sed etiam miraculo esset omnibus. Erat enim uere dignus, aspectu amabilis, colloquio affabilis in recta conuersatione,  et omnibus conformis, uix ullis imitabilis. Parui pendebat presentia, ueluti deuouerat in pueritia, estimans pro nichilo omnia, preter quod erat eterne salutis gratia, celestibus animo inherens, sese in holocaustum Domino mactabat. Hic uideor mihi uidere Iosue ministrum Moysi, qui, Moyse in monte Sina cum Deo remorante, excubans ad radices montis, conuiuiis et lusibus peccatorum non intererat, et Moyse in castra reuertente, non recedebat de tabernaculo federis; et ideo, imponente Moyse manus suas super eum, meruit Moysi successor fieri.

8. Sed quid opus est hinc inde quesitis laudationum fucis illum colorare, quem sapientia ipsis colorauit  uirtutibus? Superfluum est extra querere materiam laudis, cum eum Creator ad tantam formauerit gratiam, ut in toto corpore eius uix subrepserit aliqua nature menda, in animo uero eius uix aliqua nociua macula apparuerit. Quia tamen oportet eum laudare, ut ex uero eum laudemus, decet. Is, qui habitudinem corporis eius aut nouit, aut ab his, qui  eum nouerunt, didicit  , scripsit eum fuisse fortem, uelocem, multum agilem, firmum in bello, forma precipuum, statura procerum, facie decora, cesarie formosa, inclytis oculis, manibus honestis, digitis longis, carne candida; ut a planta pedis usque ad uerticem capitis esset irreprehensibilis. Et ut ueniamus ad bona animi, erat caritate plenus, castitate precinctus, fundatus in humilitate, opportune orationi, opportune lectioni, opportune negotio seculari, uel rei familiari intentus. Ecce, uides hominem adeo donis gratie, adeo bonis nature ditatum, ut dicas, eum in uirum perfectum formatum a Deo. Ecce, inquam, habes hominem cuiuis persone habilem conformari, in quo si attendas ea, que sunt laici, quid de laico ei defuisse dicas? Si  queras, que sunt clerici, totum clericum inuenias.

9. Quis iam miretur pulchritudinem et bonam indolem legislatoris Moysi, quem pre elegantia eius Thermuth filia Pharaonis aluit, et in filium adoptauit, in quo tam excellens gratia decoris fuisse legitur, ut quoties per plateas baiulabatur, uel gradiebatur, omnes uisa eius pulchritudine herentes, ea, in quibus studium habebant, desererent, et Moysi specie potius delectarentur. Moyses in manibus Pharaonis a filia positus, et a rege sibi blandiente dedignatus capiti suo regni diadema imponi, diadema in terram proiecit, et pedibus conculcauit  : Lantbertus eque principem mundi male sibi blandientem aspernatus, diadema superbie eius humilitate sua deiecit et conculcauit. Moysen contra  Aethiopes fortiter et sapienter bellantem Tarbis filia regis Aethiopum admirata adamauit, eiusque amorem saluti patris et patrie preferens, amplexibus eius adhesit  : Lantbertum sancta Ecclesia, qui Aethiopes mundi uiriliter debellabat, sponsum sibi elegit.

10. His causis facile comparatum erat, ut Lantbertus omni honore omnique amore dignus iudicaretur. Propter hoc itaque Theodardo episcopo erat cordi, ut preoptaret eum sibi eligere successorem, nisi sciret apostolica auctoritate decretum, ne sacerdotes audeant alios designatis nominibus sibi subrogare, ne episcopatus non diuinum munus, sed hereditarium putetur esse compendium; et ne  quisquam, quod Dei est, putet homini deberi. Porro in aula regis non leuis erat estimatio de Lantberti nomine, quem et regalis celsitudo et procerum multitudo reuerebatur. Theodardo presule per innocentie uiam ad gloriam martyrum perducto  , uangiones  , in quorum territorio mortem oppetierat, non credebant hoc fortuitu accidisse, sed Dei suauiter omnia disponentis nutu presens noui martyris tutamen sibi procuratum esse sperabant; ideoque non patiebantur corpus eius asportari a sua parochia, cuius presentia optabant eternaliter gloriari.

11. Hec acerbitas rei nimium perculerat Traiectenses, et Lantberti mentem, plus credo omnibus, consternauerat. Sed ipse temperans dolori  ad repetendum presulis corpus se accinxit. Et primo frustratus non destitit, sed toto animo et sensu suo ad explendum operam usus, rem effecit ex sententia. Relatum itaque sancti corpus in uilla publica Leggia tumulauit  , presciens, quod eam diuinitas suo etiam sanguine et nomine specialiter consecrandam preuidebat, et ad ampliandam martyrum gloriam parabat in urbem ampliare  . Talis apparuit pietas Ioseph erga Iacob patrem suum in Aegypto defunctum: talis quoque fuit diligentia Moysi erga requirenda Ioseph patriarche ossa, in Aegypto sepulti, ut uterque eorum referretur ad supulturam patrum suorum.



CAPUT II. Sancti episcopatus Traiectensis, Ecclesie et regno utilis: episcopi et abbates ipsi synchroni: expulso e sede sua: uita monastica Stabuleti.


12. Quis Traiectensium ecclesie substitui deberet episcopus, multum deliberabatur in ecclesia, multum super hoc in aula regis Hildrici  tractabatur, qui mortuo patruo suo Sigeberto  , regnum Austrasie a patre suo Clodoueo acceperat  . Iamque paulatim sermo de palatio ad ecclesiam, ab ecclesia ad populi frequentiam discurrebat, nullum Lantberto meliorem esse, ac per hoc nullum episcopatu Traiectensium esse digniorem: ei competere ex canonica auctoritate, ut in ecclesia sua fructum militie sue perciperet. Cum palatio concordat Ecclesia,  consentit clerus cum populo, unum optant omnium corda, millia populi uno ore acclamant. Se ille oneri negat esse parem, ac per hoc magis cogi meretur. Quam unanimis olim feruor Isrel et Iudam inspirauit ad eligendum sibi in regem Dauid, quem Dominus inuenerat secundum cor suum, tam fauorabilis erat consensus cleri et populi in eligendo Lantbertum, quem et ipsum inuenerat Dominus secundum cor suum, qui faceret omnes uoluntates Dei. Et cum unum esset cor omnium, pre ceteris tamen credas dixisse Traiectenses ad Lantbertum, quod uiri Iuda ad Dauid contribulem suum dicebant: »Os tuum sumus et caro tua; heri quoque et nudiustertius tu eras, qui educebas et reducebas Isrel: tibi enim dixit Dominus Deus tuus: Tu pasces populum  meum Isrel; et: Tu eris princeps super nos.«

13. Tandem uir ditatus honoribus sanctimonie, illustratus commerciis parcimonie, annuit unus omnibus morigerari, ut omnes de se uno in Christo gloriari possent. Adeptus culmen religionis perpetua studuit pietatis augere opera, qui pontificali auctus erat infula. Mactabat omni die holocaustum Domino, non ex pecore alieno, sed ex corpore proprio. Consilium et opus suum semper ad Deum conuertebat, cor et pedes dirigebat ad euangelizandam pacem. Septem quippe dona Spiritus sancti, que Christo substantialiter insunt, huic quoque pro captu humano accidentaliter aderant. Spiritus consilii in eo uigebat egregie, et quidquid agebat, spiritu sapientie  moderabatur. Rex uero Hildricus, uidens eum cunctis prestare, pluris eum habebat cunctis regni primoribus, eiusque episcopis, eique apud animum suum, apud aures et os suum dabat primum locum, et cuius cor credebat Spiritus sancti oraculum esse, cuiusque linguam habebat pro ueritatis organo, ei ultro dederat amicitie sue summam, eumque sibi a secretis fecerat, qui, ut fertur, erat eius etiam a commentariis. Unde a corde et ab ore illius omnis Austrasia pendebat, eumque tota regalis curia reuerebatur.

14. Frater quoque Hildrici regis Theodericus, qui in parte Francie, que Neustria dicitur, regnabat, presentiam appetebat Lantberti, et inter proceres et amicos suos ei seruabat gratie copiam. Et si quid  in regno suo auctorizandum erat, non putabat satis  ratum fore, nisi etiam Lantberti approbatum esset consilio  . Ipsi sane Francorum reges Theodoricus et Hildricus, quamuis pro simplicitate minus per se saperent, in hoc tamen sapiebant, quia audiebant sapientes. Primus enim sapientie gradus est sapere, secundus audire sapientem. Unde quia Lantberti tam sancti et tam prudentis uiri, aliorumque sanctorum episcoporum consilio disponebantur regni negotia, erat in utroque regno rerum facies pulchra, et prosperabatur fides Ecclesie. Erant quippe tunc temporis sancti episcopi, qui scientia prediti et sapientia, sancte et iuste secundas partes regni adiuuabant. In his preeminebant Audeonus Rothomagensis  , Austrigisilus Biturigensis  , Eligius Nouiomensis  , uindicianus  Cameracensis  , Audomarus Tarwanensis  , Leodegarius Augustodunensis  , Faro Meldensis  .

15. Inter hos eminebat Lantbertus, aureum sidus Ecclesie, uelut inter ignes luna minores emicat. Hos Lantbertus suspiciebat ut patres et natu maiores, eosque imitando, a singulis eorum aliquid gratie hauriebat. Porro illi Lantbertum precordialiter amabant ut filium, iam de flore etatis fructus emittentem, eique post se quasi ex hereditaria successione regimen ecclesie competere gaudebant, quem iustum ante Deum et homines uidebant sine querela in omnibus incedere, et ire indies de uirtute in uirtutem. Erant preterea etiam abbates, et tunc et nunc nominabiles sanctitate, Bertinus  , Philibertus   , Wandregisilus  ; Ursmarus Lobiensis  in tyronem Christi adolescebat. Hi erant Lantberti contemporales, tales erant eius contubernales. Hi, ut Cherubim, uirtutum suarum alas concutiebant alter ad alterum, et in laudem Dei orbem terre commouebant.

16. Hi aliique, qui in ea etate, ut stelle in firmamento celi lucebant, quasi triginta sex fortes regis Dauid per equalitatem quadrati numeri firmitatem fidei presignantes, cum nostro Dauid, Lantberto scilicet, manu forti Christi mundum sapientia et fortitudine illustrabant, et in manibus eorum bella aduersum hostes Dei prosperabantur. Inter quos Lantbertus, ut alter Dauid, a Deo datus ad  Ecclesie regimen, ut filius saltus excrescens ad perfectionis culmen, ut tenerrimus ligni uermiculus  humilitatis uirtute dura et fortia demoliens, ut polimitarius  uariis uirtutibus et ipse ornatus, et alios ornans, ad tres primos uirtutum gradus perpaucis ascensu faciles peruenit, sapientia thronum Ecclesie gubernans, humilitate uestigia sequendi Christum presignans, fortitudine aduersitates Deo debellans. Horum meritis diu tranquillata est Ecclesia Dei, diuque status regni prosperatus est. Postmodum propter populi torporem dormiente Iesu in naui sancte Ecclesie, ecce motus magnus factus est in mari huius mundi. Facile est causam tanti motus ediscere.

17. Theodericus et Hildricus fratres bipartitum Francie regnum regebant; sed quia Theodericus hebetioris ingenii erat, Ebroinus maior domus simplicitate  eius abusus, commouit in regem odia totius populi. Franci enim alienam inuidiam in Theodericum retorquentes, deiiciunt eum regno, et fratrem eius Hildricum ex Austria inuitantes, eum sibi regem preficiunt: quos quandiu habuit Hildricus moderate  , potenter utrique regno prefuit. Ubi et ipse modum excessit, insolentius agens, diu contra torrentem brachia tendere non potuit. Nam quia seuerior iusto quemdam nobilem Francorum, nomine Bodilonem, contra legem cedi fecit ad stipitem ligatum, ab eodem Bodilone in uenando exceptus periit. Theodericus totum regnum recipit; recrudescit malitia Ebroini, quoscunque comperiunt fauisse pertinacius partibus Hildrici, bos pessumdant, trucidant, priuant honoribus, multant proscriptione,  relegant exsiliis.

18. Quia Hildrico nullus fidelior uel amicior fuit, quam Lantbertus, totum pondus tribulationis super eum incubuit. uidebatur enim nichil actum fuisse morte Hildrici, si intimus Hildrici Lantbertus impunitus abiret, de quo certum tenebant, quia nunquam factioni iniquitatis sue assentiretur. Ideo consilio Aebroini a rege Theoderico conuocata ad synodum episcoporum turba, qui quasi canes muti non ualebant  latrare contra falsitatis testimonium, alios episcopos exordinant, alios geminata iniustitia ordinant. Et ne quis in regno uel Ecclesia restaret, qui pro ueritatis defensione clypeum fidei auderet erigere exemplo uel instinctu Lantberti, qui pre  ceteris et pro ceteris liberius iniustitie aduersari audebat, omnes diaboli complices insurgunt in Lantbertum, ueritatis amicum, et concinnatis iniustitie causis, eum ab episcopatu deponunt  . Fertur Coloniensis episcopus conspirasse huic prauorum factioni; qui etiam clericum ecclesie sue  Faramundum ad episcopatum Traiectensem contra ius et fas passus est promoueri  .

19. Miser ergo Faramundus, quia abiit in concilio ipsorum, in cathedra pestilentie sedit, de quo quid aliud poterat dici, quam quod ueritas dicit: »Qui non intrat per ostium in ouile ouium, sed ascendit aliunde, ille fur est et latro: qui autem intrat per ostium, pastor est ouium. Fur non uenit, nisi ut furetur et mactet, et perdat.« Lantbertus pastor bonus, exemplo Pastoris essentialiter boni, paratus dare animam suam pro ouibus suis, non ut mercenarius fugit, sed declinauit procellosum domestice persecutionis naufragium, et clementer ferens cuncta, presulatus liquit sceptrum, commendans curam ouium ei, qui lauit baptismate ac redemit sanguine.  Habebat sane uir patiens exsilii sui ducem Dauid regem, qui instinctu filii sui Absalon suis contra se conspirantibus, assumpsit secutum patientie; et ne esset causa ruine in Isrel, flens operto capite et nudis pedibus fugit, Deo causam iustitie sue committens.

20. Expetens ergo Stabulaus monasterium a Sigeberto rege fundatum ante aliquot annos, et feruore sancte religionis ubique nominatum, monastice quietis portum elegit, ibique per septem annos angelicam ducens uitam, habitauit secum. At ex omni ecclesiastice familie numero duo tantum pueri eius obsequio adheserunt, quorum Theodenus nomine illi, qui primus scripsit uitam sancti uiri, relator uerax et testis idoneus operum eius fuit  .  Ecce, habemus uirum ad exemplar uirtutum omnibus propositum, qui sciens, quid solum summus Magister a se discere mandarat, in humilitate cordis, et in patientia sua querebat requiem anime sue. In obedientia uero se coheredi suo Christo conformabat, qui obediuit Patri usque ad mortem. Quale rogo, erat uidere uirum nobilem natu, nominabilem sanctitate, presulem officio, rebus olim potentem, in tantillo temporis agentem iam probatum monachum, quod uix quilibet alter posset assequi multa annorum quantitate?

21. Re uera non eum plus nimio res delectauere secunde, quem mutate non quassauerunt: nunquam enim amittitur sine dolore, quod cum amore  possidetur. Qui cupit, ille etiam metuit: qui metuit, nunquam liber uel securus uiuit  . Lantbertus noster nichil mundi doluit perdere, quia nichil concupiuit; ac per hoc semper securus sui fuit, et liber in Christo. Amotus ab episcopatu per iniustitiam, quando expostulauit de irrogata sibi iniuria? Quam  appellauit personam? Ad cuius se audientiam addixit? Cui iurisperito suam commisit causam? Nullum regno uel Ecclesie scandalum concitauit, sue ruine nullius uoluit miscere ruinam. Soli Deo causam suam reuelans, dicebat, quod Filius Dei ad Patrem dicebat per Prophetam: »Exsurge, Domine, et intende iudicio meo, Deus meus et Dominus meus, in causam meam.« Iam nunc uideamus in uno testimonio obedientie, quam estimata sit Lantberti cenobialis conuersatio. Tendens semper ad perfectionem, augebat aliquid ad sue seruitutis sensum, sciens, quidquid supererogaret, a uero Samaritano sibi reddendum esse. Unde noctibus canonicas uigilias preueniens, soluebat Deo priuatas excubias.

 22. Ad hoc una noctium dormitorio uolens egredi, inquietauit fratres dormientes, altero sandalio a manu sibi elapso: qui sciens, quod ex censura Regule deberet adire crucem, qui fratrum quietem turbasset, statim ad nutum indignantis abbatis  lecto exsiliuit, et sandalia, et que habebat in manibus, relinquens, uno tantum aspero cilicio indutus, nudis pedibus discalciatus, et pene nudus crucem adiuit. Hec crux lapidea inter oratorium et dormitorium erat statuta. Filii Isrel in deserto ob tedium longi itineris ac laboris murmurantes, at pro hac noxa percussione ignitorum serpentium pereuntes, sanabantur ab aspectu enei serpentis, in figura crucifigendi Filii hominis a Moyse pro signo exaltati. Ad hunc modum credibile est, hanc quoque crucem  pro signo positam fuisse, ut ad aspectum illius hi, qui erant Christi, carnem suam crucifigerent cum uitiis et concupiscentiis; et si qui pertesi longi laboris in uia Dei lacesserent, ad aspectum crucis ex morte Christi longanimitatem spei resumerent, et sic ignita antiqui serpentis uenena effugerent.

23. Lantbertus ergo eadem patientia, eadem obedientia, qua Christus obediuit Patri usque ad mortem crucis  , crucem adiit, ad quam addicti regulariter penitebant, si qui grauiusculis culpis delinquebant; ibique psalmis et hymnis intentus pernoctabat immobilis. Frigus noctis illius gelu exasperabatur, et nix cum larga deflueret, non tamen ultra talos presulis ascendebat  . Tota prorsus hiemalis facies nimis horrebat: sed ille mitissimus,  quia ardebat plane interius flamma Paracleti Spiritus, idcirco exterius frigoris non sensit cruciatus. Celum eius patuit precibus, et oratio ad supernos peruenit auditus. Ipso interim canente uersum psalmi. »Quando ueniam et apparebo ante faciem  Dei?« solito citius cantum dabant galli. Fratres surgunt ad prescripta uigiliarum munia, et post hec domum introgressi, accendunt ignem copiosum. Inter calefaciendum abbas inquirit, ubinam sit Lantbertus, qui fratrum conuentui desit. Unus fratrum dixit, Lantbertum esse, qui regulari iudicio per intempestam noctem ad crucem sit addictus.

24. Abbas expauescit, et ire fratres ad eum reuocandum urget. Eunt, eumque canentem offendunt  : »Cor contritum et humiliatum Deus non spernit.« Eo reuocato, aduoluitur eius genibus abbas et omnis congregatio. Abbas se incusat et culpam excusans, ueniam de ignorantia uel intemperantia postulat. Lantbertus accusator sui imputat sibi culpam, nichil esse dicens, quod eis ignoscat.  Fratres beneuolentie eius recompensant gratiam, et balneum illi parantes, uestimenta eius mutant. Inde manus eius pedesque exosculantes, gratantur ei unanimes dicentes, hoc factum esse pro eius augenda gloria. Egregius uero presul, expansis in celum manibus, fratres sic benedixit:

O Deus omnipotens, celestia lumine complens,
Qui celum, terras, pontum ditione gubernas,
Ut sint cuncta tuis in tempore subdita uotis,
Hos, exposco, tuos benedic per secula seruos,
Protege ab insidiis, serua uirtutibus almis,
Donec te uideant, et celi regna prehendant,
Te tribuente, Deus, qui nunc et semper in euum
In triplici uirtute tui benedictus haberis  .



CAPUT III. Sancti in sedem suam restitutio, et cura pastoralis: Taxandri ab idolis ad Christum adducti: S. Landrade sepultura per ipsum miraculo clara.


25. Euoluto septennio, tandem Altissimo placebat, ut post horridam et diutinam tempestatem celi faciem serenaret. Pippinus secundus, Angisisii et Begge  filius, ubi cunctos, qui inter se concertando Franciam discindebant, uiriliter uicit, solus sub Theoderico rege principatum totius Francie obtinuit, et perturbatum regni et Ecclesie statum disposuit meliorare. Cui inter alia hec laudis materies occurrit: Traiectensis mercenarius Faramundus tandem iusta cleri et populi abdicatus sententia, non tantum ab Ecclesia Traiectensi, sed etiam ex  tota prouincia expellitur  . Illico omnium ad celum tollitur oratio, omnium ad principem Pippinum legatio dirigitur, ne amplius Traiectenses pii patris Lantberti careant solatio. Punito diuinitus Absalon inuasore paterni regni, quanta super hoc fuit exsultatio in Isrel populo Dei; tanta tunc erat  letitia populo Dei pro repulsa inuasoris Faramundi et tantum isti gestiebant pro reuocando Lantberto ad episcopatum, quantum illi laborauerant pro reducendo Dauid in regnum. Placet iusta petitio principi, et edicit pastorem ouibus suis restitui.

26. Ita miles emeritus permaxima tribulatione purgatus, ouium suarum uocibus attollitur, et in cathedra Traiectensium decenter relocatur. Et merito, quia in corde illius erat sinceritas et legis plenitudo, in ore illius ueritas erat et pulchritudo. Quanta super eius reditu fuit exsultatio omni ordini, etati et sexui! qualiter omnes, in sua unusquisque causa, iucundati sunt, ille nouit, qui solus omnium affectus discernit. Regressus igitur uir apostolicus ad  propriam urbem, deprauatam a pseudo christianis ecclesiastice institutionis reparauit normam. Et ut Dauid dicebat: Non ignoro me hodie regem factum super Isrel, et ipse credens, se nunc primum episcopum factum, ea, que retro sunt, oblitus, in anteriora se extendebat. Malens ergo esse, quam dici episcopus, superintendebat instantius sibi et uniuerso gregi, non subterfugiens, quo minus omne consilium Dei annuntiaret omnibus; timensque serui mali et pigri notam, qui reposuit in sudario pecuniam domini sui, nichil remissi faciebat cordi et corpori suo; sed urbes et municipia lustrabat, et per corda, ligonibus uerbi exculta, semen uite in tempore iaciebat.

27. Aliquando etiam limites sue diecesis excedebat,  ne a Domino diceretur seruus inutilis, quod id solum fecerit, quod facere debuerat. Erat in proximo prouincia Tessandrorum  , ubi adhuc uigebat idololatria; et dolens fortis Christi athleta, hostes Christiani nominis de tam contiguo aduersari regno regis sui, armis fidei accingitur, et calore uirtutis inflammatus, crebris eos assultibus lacessebat, et oblata eis pace Dominica, tentabat omnimodis, si quo modo super filios pacis pax sua requiesceret. Illi cum fremerent ut barbari, et eum discerpere cuperent, ipse ultro se ingerens bello, templa et simulacra eorum destruebat, aliquando uero eos uerbi dulcedine demulcens, sermocinabatur eis. Ut uos, inquit, fratres, de uera salute moneam, me et mea et  uestra utilitas monet; ut et uos saluemini, et ego de uobis fructum laboris habeam. Nihil est homini utilius, quam salutem querere: sed quis salutem querat, nisi sciat quid sit salus? Quomodo querat, si nesciat unde expetenda sit? Qui aliunde, quam a Deo, qui ipsa salus est, querit, nichil agit. Si homo, neglecta anima, corpori tantum consulat, nichil distat a pecude, que secundum corporis sui habitum terram inspiciens, soli corpori intendit. Quia ille est homo, qui seipsum agnoscit; agnosce homo, quis sis, qualis creatus sis, quis futurus sis.

 28. Homo es, quia de limo  plasmatus es, animal ratione et mortale es, medius inter pecora et angelos. Per rationem es pecore melior, per mortalitatem angelo inferior. Qualis uero creatus sis, ostendit corporis tui habitus. Cur solus homo creatus est ori sublimi, erecto pectore et rectis manibus? Nimirum ut corpore et corde et actu semper celo intendat. uis scire qualis futurus sis? Terra es, et in terram reuerteris. Si tamen  salutem anime quesieris, immortalitatem consequeris. Ad hoc consequendum necesse est ut sciat homo quis uel quid sit Deus. Si nescit quis uel quid sit Deus, sciat saltem quis uel quid non sit Deus. uis scire quid sit Deus? Deus est, qui omnia ex nichilo creauit, qui omnia regit, qui semper uiuit sine initio, sine fine,  sine circumscriptione loci et temporis, sine mutabilitate substantie. Audite etiam quid sit Deus. Deus est eternus et ipsa eternitas, sapiens et sapientia; et quidquid uirtutis alicui adest per accidens, hoc soli Deo inest substantialiter. Quis autem Deus non sit, quis hominem nescit? Homo, lapis, lignum, uel aliquid tale, non est Deus: postremo nulla creatura Deus est. Non  est Deus aliquid eorum que per priuationem aut contrarietatem boni dicuntur; ut sit iniustus, malus, uel aliquid tale. Qui homo est, hec solius nature magisterio discet, et inspecta creatura, Creatorem intelliget.

29. Deus creauit celum et terram, et ultimum omnium creaturarum plasmauit hominem, dans ei arbitrii libertatem, ut per uoluntarium boni appetitum   mereretur etiam boni premium talem eum condens, ut, si non peccaret, immortalis esset si peccaret, mortalis fieret. Qui diabolo magis quam Deo credens, in mortem cum omni genere suo corruit, quod in tantam malitiam erupit, ut peniteret Deum fecisse hominem, et per diluuium deleret de sub celo omnem carnem, solas octo animas per annum integrum in arca reseruans. Horum posteri contra Deum uolentes habere refugium, dum turrim usque in celum erigerent, Deus superbiam filiorum Adam ponens super cor suum, lingua humana, que una omnibus erat, diuisa in septuaginta duabus linguis, eos a se diuisit. Omni malo grauior excreuit idololatria, quam quia solus pene Abraham abhorruit,  benedictionem a Deo meruit et promissionem, quod in semine eius, qui est Christus, benedicerentur omnes gentes. Hic de uirgine natus, uerus Deus et uerus homo in una sua persona faciens opera diuine et humane nature, quidquid est hominis absque peccato, in homine egit et pertulit; et clarens uerbis et signis, quod Dei est, non abscondit.

30. Sed ut uno calore solis cera mollescit, et limus durescit, sic ad calorem uerbi diuini boni ad fidem emolliti sunt, mali contra fidem obduruerunt  Ut ergo Deus operaretur opus suum, ut hominem scilicet saluaret, opus peregrinum et alienum adeo operatus est, ut ipse, qui est uita omnium, in homine pro homine gustaret mortem, et mortem crucis. Qui, spoliato inferno, a mortuis tertia die resurgens, et ad celos ascendens, et Spiritum sanctum mittens discipulis cum scientia omnium linguarum, misit eos in mundum predicare, et baptizare in nomine sancte Trinitatis. Hinc in omnem terram exiuit sonus apostolorum et apostolicorum uirorum. Hic sonus tandem ad uos usque peruenit. Unde pro uobis, fratres, doleo usque ad animam, quia repellentes uerbum Dei, iudicatis uos indignos esse eterna uita. Fugite, karissimi, ab idololatria. Sapientibus loquor; uos ipsi iudicate quod dico.  Quid prodest coli simulacra, quibus non est anima, neque uita? Fugite, inquam, ab idololatria, quia nulla maior hac est iniuria in Deum, qui dicit per prophetam: »Gloriam meam alteri non dabo.« Fugite a tenebris, qui lucem naturalis rationis habetis.

31. Iam pene totus mundus credidit. Ut sol tres mundi cardines, Orientem, Meridiem, Occidentem, sua presentia attingit: Septentrionalem uero cardinem iactis radiis a longe illustrat; sic Sol mundi Christus Orientem nascendo sacrauit, Meridiem in Aegyptum fugiens inuisit, nec reliquit Occidentem, ubi apostolos misit, per quos iam caput mundi Roma inflexit ceruicem. Quartus hic cardo, quem incolitis, quamuis propter solis absentiam tardius lucem  admittat, tamen a longe illuminatos uidet, et si presentia solis caret, solaris tamen lucis usu non minus eget. Hoc modo, karissimi, si ipsum Christum, si Christi apostolos non uidistis, beati estis, si creditis in eum quem non uidistis. Si in ipsum solem non potestis aciem infigere, intendite oculos ad montes a sole illustratos. Per hos montes, per apostolicos scilicet uiros, longe lateque fidei luce transmissa, iam credidit Hispania, tripartita Gallia, Germania, et remote sub alio orbe Britannia et Scotia. Francia de proximo uos arguit obstinate incredulitatis. Cum misericordia Domini plena sit terra, quare super uos, tanquam super filios incredulitatis manet ira Dei? Currite ad lucem, credite in Deum  Patrem, et in Iesum Christum Filium eius, et in Spiritum sanctum. Credite futuram carnis resurrectionem, timete ultimum iudicii diem, in quo habebimus omnes iudicari; mali, ut eant in supplicium eternum; boni, ut habeant uitam eternam cum angelis, non in angelicam mutati naturam, sed pro meritorum uarietate in uariis angelorum ordinibus ad angelicam prouecti gloriam.

32. His et talibus Predicator Christi paulatim abolens ab eorum cordibus barbariem gentilitatis, inescabat eos ad Christianitatis mansuetudinem, et  idololatrie fetorem  remouens, spargebat ubique Christi bonum odorem. Illi tamen humanitatis respectu adducti, attendebant uirtutem et pietatem sancti uiri, qui, quod ore predicabat, opere explebat; et eum imitari uolentes, patiebantur se ab eo in fide Christi confirmari. Nec ante destitit Signifer Christi, quam omnem illam gentem, de regno diaboli abactam, ad regnum  Regis regum transduxit. Hec est, Christe, tua gratia: hec est boni militis tui constantia, qui opus apostolicum aggressus, ad castra tua insignem adduxit triumphum. Ecce Thessandrie apostolum, merito apostolis et apostolicis uiris conferendum. Cum enim ad iudicandum uenerit Princeps pastorum, et quisque pastorum ei representauerit, quotam partem mundi  sua predicatione adduxerit ad fidem, hic Pastor noster inter pastores non inanis apparebit: sed etiam ipse multos suo labore ab idololatria uel malitia retractos post se trahet, et accipiet multiplicem glorie coronam.

33. Quam gloriosus sit Deus in seipso, nullo modo deprehenderetur ab hominibus, nisi aliqua mirabiliter in sanctis suis operaretur, per que a nobis intelligatur uere esse mirabilis. Francis Pippino principante, construxit cenobium in uilla Belisia S. Landrada uirgo  , per omnia S. Lantberti consilio animata et usa auxilio; que imminente die sui exitus, ut parata ad nuptias Sponsi sui intraret cum accensa bonorum operum lampade, accersiuit familiariter eumdem S. Lantbertum, ut ab eo uite uiaticum  acciperet. Accelerante uiam sancto uiro, illa interim soluta est carnis ergastulo; sed Deus, cui nichil gratius fraterna caritate, nec illum, nec illam passus est priuari fructu mutue amicitie. Nam in eundo iucunda Presuli apparuit uisio. Ante oculos iacentis, et quasi per extasim semiuigilantis stabat clara uideri ipsa uirgo Christi Landrada, eumque amicabili uultus et oris gratia compellans. Unde, inquit, tibi, o mi amice, hec insolita mei incuria, ut te ad me uisitandam tanta tenuerit mora?

34. Lantbertus, pretendens affectum familiaritatis, reddebat hec uerba excusationis: Me nec incurie nec more incusare habes, quem ad te uenire maturantem preuenit ocior mortis tue necessitas.  Ecce, quia adsum, et tu iam intrasti in gaudium Domini tui, iusta tibi soluam ex debito; tu, queso, mihi indica, quo in loco corpusculum ex tuo placito sepeliam. Et illa: Suspice, inquit, celum, et diligenter illum in terris locum notato, in quo uideris modo per micantem lucem celitus apparere sancte crucis signum. Lantbertus eam monstrantem sequens oculis et mente, ecce uidet locum in terris celesti luce designari in modum sancte crucis, et ab ore colloquentis sibi uirginis hec ultima uerba accipit: Hunc locum, Lantberte, tibi insinuatum  celitus, scias olim delegatum a Deo mee sepulture. Hac uice sermonum sancta uirgine celo recepta, uir sanctus somno solutus, applaudebat sibi de celestis uisionis oraculo. Locus autem, qui celestis lucis signo irradiabatur, Wentreshouum  erat, quem ipse S. Lantbertus, a S. Landoaldo inibi nutritus, prima sui tyrocinii indole insigniuerat.

35. Lantbertus tanto quidem properantius maturabat uiam, quanto sciebat hoc Deo et sponse eius fore gratius; et ueniens Belisiam tardius uoto, quam pedibus , uisionem omnibus pandit, eosque ad illam exsequendam nititur flectere, quam potest blandius ac facundius. Omnes contra unum reclamant, omnes uno ore tumultuando conclamant: Absit, Lantberte,  absit, o presul beate! Hic ipsa sancta uirgo a te Deo consecrata fuit: hec ecclesia eius opera et impensis constructa, a te per eam est dedicata: hic omnia eius per te ab ea Deo delegata sunt: hic Deo famulantium turba per eam et per te adulta est; et ubi dignius ossa eius quiescent, quam hic, ubi presentialiter tot bonorum eius operum apparent testimonia? Et hec quidem omnia etiam tue sanctitatis merita, Lantberte, accumulant, dum per tue pastoralitatis studium hic et merito et numero aucto fidelium populo, fidei et uirtutis exuberant dona. Lantbertus offensus peruicacia omnium. Gratum est, inquit, preesse ciuibus; sed graue est omnibus placere. Ecce, quia sermo Dei et meus non capit in  uobis, uos omnes inuitus sequar: certus sum tamen, quia celestis oraculi non deerit effectus.

36. Lantbertus igitur, sepulta sancta uirgine magis ex populi, quam ex suo placito, animo fluctuabat, hinc de celesti oraculo certus, illinc incertus de sepulto uirginis corpusculo. Ob hoc omni orandi modo se addicens, querebat rem ab eo, cui nichil impossibile esse sciebat. Sic exacto triduo, conuocato populo ait, uirginem Christi pridem defunctam, uestro etiam iudicio magni dico fuisse meriti; et ideo non leue esse duco, quod ab ore eius iam cum Christo regnantis mihi teneo indicatum. Ideo ne grauemini, quod precor, ut aperta uirginis tumba, rem ipsam oculis experiamur. Obeditur ei ab omnibus; tumba aperitur; sed nichil reperitur de sancto  ibi sepulto corpore, cum ipso sarcophago alias transposito. Expallet uultus omnium; solus Lantbertus gaudet, et attonitos paterne demulcens. Quia, inquit, diffidentiam uestram experti estis, iam nunc Dei mirificentiam experiamur, et in loco mihi designato sancti corporis glebam queramus. Eo duce  Wentreshouum curritur, qui mente et oculis relegens celestis signi ostensa sibi uestigia, ostendit locum beneplacitum sancte uirgini. O rem nouam! Ibi sancti corporis glebam, cum ipso sarcophago transportatam inueniunt, tam composite tamque decenter relocatam, ut nulli esset dubium, angelico ministerio sanctam uirginem illuc translatam fuisse.

37. Et quid mirum, si ille, qui martyri suo Clementi habitaculum in modum templi marmorei preparauit in mari angelicis manibus  , huius quoque uirginis corpus per angelos, mysteriorum Dei administros, tam competenter transtulit  ? Huic miraculo tanquam inusitato si quis discredit, moueat eum saltem argumentum a contrario. Quippe  cum sciat multorum corpora in sanctis locis indigne sepulta, per angelos malos longe proiecta esse, non diffidat sanctos angelos ad nutum Dei sancte uirgini suam impendisse operam, et uoto uerbisque S. Lantberti fidem fecisse. Attollunt ergo cuncti Dei uirtutem, super omnia predicant fidem et meritum gloriosi Lantberti, cuius conuersatio iam in celis erat, quamuis corpore adhuc teneretur in terris, in quo uidebant impleri illam Domini uocem: »Omnia possibilia sunt credenti.« O uirum dignum Deo, cui nichil deest ad perfectionis cumulum, paratum etiam ascendere ad illam caritatem, qua maiorem nemo habet, ut animam suam poneret pro amicis suis! Quam enim maiorem daret rex suo emerito militi,  quam ut coronatum martyrio donaret, rude eterne quietis. Nos ut extremam manum operi imponamus, iam nunc passionis eius uexillum erigamus.



CAPUT Iu. Pippinus ob ductam Alpaidem pellicem correptus: pellicis odium et insidie: sancti, illa instigante, martyrium.

38. Pippinus, ut prediximus, principabatur egregie super omnes principes Francorum, cuius gloriam augebant crebri uictoriarum tituli, quem ad uirtutem incitare poterant saltem deducta ab utroque parente nobilitatis et sanctitatis monumenta. Ut enim sileam de sanctitate Gerdrudis matertere  eius, uel Clodulei  Mettensis episcopi,  qui fuit patrinus ipsius; quis S. Begge matris eius uitam non miretur? Quis nesciat sanctimoniam paterni aui eius Arnulphi  , qui primo maior domus regis, post Mettensis episcopus, et in uita et in morte mirabilis mundo fuit? Iam uero etiam filiorum eius potentia uigebat in regno, e quibus  Drogo  dux erat Campanensium, at Grimoaldus  hereditarium patris principatum exspectabat. Hos illi genuerat legitima sua coniux Plictrudis. Et cum Pippino nichil glorie, nichil potentie, nichil felicitatis deesset, nunquam ei super industriam fortuna fuit.

39. O nichil unquam tutum apud diabolum! uir tam uictoriosus de seipso non potuit triumphare, et ferreum pectus suum passus perforari molli telo libidinis, puellam nobilem et elegantem, nomine Alpaidem, superduxit legitime coniugi sue Plictrudi ex qua etiam suscepit filium Karolum, cui postea propter indomitam bellandi fortitudinem Tudetes, siue Martellus, agnomen fuit. Hec soror erat Dodonis  , qui domesticus Pippini principis erat,  uir plenus opibus, genere clarus, per amicos et cognatos, et multos sibi obsequentes pueros, multam potentiam assecutus in regno. Cum autem nullus esset episcoporum, qui staret ex aduerso et opponeret se murum pro domo Isrel, ut staret in bello in die Domini, Lantbertus opportune, importune arguebat principem, et alterum se Eliam uel Ioannem exhibebat, et quorum imitabatur zelum, ad eorum quoque tendebat meritum, ut quibus par erat in certando constantia, par foret in uincendo gloria. Elias Aab  . . . regem Isrel hostem pertulit et uicit, et eum ad hoc arguendo attraxit, ut intentatam Dei iram a se differret, quam forte ex toto effugisset, nisi eum Iezabel uxor sua, contra Deum concitans, sub peccato uendidisset.

 40. Ioannem Herodes se arguentem metuebat, et pro eo multa faciebat; sed eum quoque Herodias uxor per lasciuiam saltantis filie ad iusiurandum, et per hoc ad necem Sancti perpulit. Tertius Elias, uel alter Ioannes noster scilicet Lantbertus, in spiritu et uirtute Elie et Ioannis, etiam ipse directus parare uiam Domino, arguebat libere Pippinum principem, nec secunde Herodiadis timebat rabiem. Nam quod animi habebat Herodias, cum Herodes Ioanni, eum pro adulterio arguenti, libenter accommodabat aurem; hoc animi habebat etiam Alpais  , cum Pippinus Lantberto, eum pro pelicatu suo arguenti, obediebat. Equidem uir alias laudabilis et religiosus, hoc excepto, multum Lantberti iucundabatur  consiliis, et monitis flectebatur qui si amantem pellicem fallere potuisset, nimirum lucrose audisset se merito increpantem presulem. Elias in celum raptus exspectat adhuc per Antichristi gladium uictorie palmam; Ioannes pro ueritate caput  suum martyrio deuouit; tertius duorum Lantbertus se quoque dignum exhibuit ad bibendum calicem Domini.

41. Pellex rem ad fratrem suum Dodonem refert, eique omne consilium suum deferens, precabatur ut eius ope aboleatur opprobrium generis sui, quod nimis inualesceret, si per Lantberti censuram contingeret suum a principe diuortium. Ille causam suam et sororis cum ualentioribus sui generis communicans, per se et per eos episcopum compescere ab increpatione principis laborat; quem quia inuenit inflexibilem, nec faciem alicuius contra iustitiam reuereri sensit, proximis et amicis suis promittit de causa sororis ultionem. Hinc duo fratres, Gallus et Rioldus, consanguinei Dodonis  , neptis sue  Alpaidis miserantes uicem, lacessendi episcopum opportunitatem querunt, et insurgentes cum omnibus suis in ecclesie Traiectensis familiam omnem, qualicunque arte contra eos calumniam concinnant, nullam, quam eis inferre possunt, molestiam pretermittunt; si quo modo possent per hoc sententiam presulis inflectere, ut saltem causa suorum a redargutione principis desisteret. Sed res aliter, ac rati erant, cessit. Iustus nempe, ut leo confidens, clipeo patientie contra omnes se protexit incursus, et gladio Spiritus, quod est uerbum Dei, contra minas terrene potestatis se accinxit, et galeam salutis indutus, agebat indubitanter rem ueritatis. Et primo quidem blande compellebat eos, et quibus modis  pietas Patris, et censura presulis poterat, eos ab iniusta deterrebat uiolentia.

42. Sed quia in uentum fundebat uerba, se quam familiariter in Deum reiiciens, dicebat: »Exsurge, Domine, et iudica causam meam; memor esto opprobrii seruorum tuorum.« At filii Belial acrius Dei fideles impetebant, et omni genere nocendi tribulabant innocentes. Illi, quibus res erat pro anima, et quibus tota spes in sola innocentia pendebat, inconsulto episcopo armis obuiam ire parant, ut aut ulciscantur suas iniurias, aut ne moriantur inulti. Concursum est, pugnatum est. Pugnant illi pro temeritate, repugnant isti pro salute: Gallum et Rioldum, consanguineos Dodonis, locat superbia in prima fronte belli, Petrum et Audolecum, consanguineos presulis,  ex aduerso in prima acie opponit iustitia. Galli et Rioldi degeneres animos timor arguit; Petri et Audoleci dexteras ad uirtutem erigit innocentia. uirtus innocentie fauit, uictoria cessit parti ecclesiastice: Gallus ac Rioldus, factionis inique principes,  cesi oppetunt; Petrus atque Audolecus, Ecclesie uindices, referunt uexillum uictorie  . Confusi sunt impii, nec erubuerunt; uicti sunt, sed defatigati non cesserunt: Dodo enim, qui fuerat incentor omnium malorum, iam et ipse efficitur belli, auctor, et uilipendens, quod de sacerdotibus dicitur ex ore Dei: »Qui tangit uos, tangit pupillam oculi mei;« grassatur in ipsum caput sancti episcopi, deuouet eum morti, in eum solum retorquet nepotum suorum ultionem.

43. Pippinus princeps illis diebus Iopiliam  uenerat, ad uillam Leggie contiguam, ubi uir sanctus, quasi pro regni negotio ad eius curiam inuitatus, suam presentiam non negauit. Princeps et principis pellex uultum serenant contra eum; alii  iram dissimulant, simulant alii letitiam, multi pro suo quisque arbitrio habitum cordis uariant. Tractabat autem pellex opportune aliquem parare sibi precatorem, per cuius interuentum posset sibi conciliare animum episcopi, uel saltem ab importuna reprehensione principis inpresentiarum mitigare. Conuiuium apparatur; inuitatur episcopus; iucundatur prorsus omnis curialis frequentia. Princeps oblatum sibi a pincerna poculum innuit afferendum esse episcopo, ducens benedictionis uice, si de consecrata sancti episcopi manu poculum acciperet, quod olim a Martino, Turonensi episcopo, sciebat quesisse Maximum imperatorem  . Sed Pippinus maiorem benedictionem a Lantberto percepisset,  quam Maximus imperator a Martino percepit, si talem gratiam apud Lantbertum uxor Pippini meruisset qualem apud Martinum uxor Maximi promeruit  .

44. Martinus melioris Maximo imperatore estimauit presbyterum suum, cui poculum porrexit ante regem; Lantbertus nullum Pippino pretulit. Exemplum principis secuti minores proceres, omnes a sancta manu sancti episcopi poculum sibi porrigi efflagitant. Dum ad hoc omnes mistim irruunt, et se confuse ingerunt, ut alter alterum preueniat; ecce pellex sua manu clanculum manibus aliorum intermista, satagebat uel sic de manu episcopi preripere poculum. Ille ante et retro oculatus, precauit femineas insidias callenti animo, et ad principem conuersus,  de nimietate feminee presumptionis conqueritur, queritur, que callida arte quesisset inurere sibi notam non placite Deo communionis. Inde se aula proripuit, et omnem illam principalis conuiuii imminuit iucunditatem  . Nec sic quieuit uersutia feminee, nichil uolentis relinquere inexpertum.  uesperi parente redire episcopo, ei per suggestionem pellicis a principe iubetur, ne abeat insalutata sua coniuge.

45. Episcopus, loquente in se Spiritu ueritatis Testor, ait, o maxime princeps, testor uere Iesum, spem uite nostre, me nunquam fornicarie communicaturum; quia mandauit nobis Paulus: »Ne commisceamini fornicariis.« Testor, inquam, Deum, me nunquam eam salutaturum; quia scio dixisse amicum Dei Ioannem: »Si quis non permanet in doctrina Christi, non eum recipiatis, nec aue ei dixeritis: qui enim dicit illi aue, communicat operibus illius malignis.« Te ei communicare nimis doleo, te nolle resipiscere egre fero; propter hoc Dei iram tibi timeo. Pellex igitur uidens, cause sue nichil esse  reliqui, iamiamque, si diu aduiuat Lantbertus, timens sibi imminere diuortium, rem totam seriatim fratri furioso mandat, et oleum camino addens, obtestatur, ut quantocius agat de occidendo episcopo. Dolorem, quem Dodo habebat de nece nepotum suorum, exaggerabat geminatus de repulsa sororis sue dolor; iamque in hoc totus erat, ut sibi et sorori sue satisfaceret.

46. Preco ueritatis Lantbertus, iam tendens ad brauium superne uocationis, uenerat Leodium; Dodo uero ad uicum Auridum secesserat, satis Leodio contiguum: parat arma, socios aggregat, a domo etiam regia, suo uel sororis sue nomine comparatos euocat auxiliarios. Dilationis moras odit, iras colligit differendo, irascendo stimulos furoris ad cotem durissimi  cordis acuit. Lantbertus interim prescius instare suum agonem, noctem illam insomnem duxit, non quia terrerent eum aliqua insomnia mortis, sed quia spe preoccupabat futura quietis gaudia. In ipso namque conticinio noctis surgens ad confitendum Domino, angelico se in terris obsequio exercebat. Hora celebrande nocturne synaxis  excitatis discipulis, ait: Surgite ocius, promisit Deus coronam uigilantibus. Officio expleto, ceteri se lecto reddunt; ipse prestat [forte perstat] boni operis cursum consummando. Circa crepusculum corpore corruptiuo aggrauante animam, cepit exemplo Domini euntis ad passionem tedere, et oculis grauatis somno, captabat dormiens modicum  quietis.

47. Tunc ecce, circa auroram rarescentibus tenebris, hostilem exercitum cuneatim incedere uidet et nuntiat excubitor episcopalis domus, nomine Baldoueus; et quamuis nebula mane ascendens liberum intuitum retunderet, facile erat rem deprehendere  uel ex uisa multitudine uirorum, uel ex audita collisione armorum. Micabant lorice, preminebant cassides in capite, leue tegebantur clypeis, dextere armabantur spatis et lanceis; preibant fundibularii cum sagittariis. Audite rem mirabilem, diuine pietatis indicem! Ut enim clareret, Lantbertum in nullo gloriari, nisi in cruce Domini nostri Iesu Christi, per quem ei mundus crucifixus erat, et ipse mundo, eique iam a terra in celum per uirtutem crucis ascensum in celis parari, quidam sequentes exercitum, uident signum admirabile stupentes supra domum, in qua erat pontifex, instar Dominice crucis, clarius omni metallo, a terra usque ad celum rutilare. Constat quibusdam, qui spe pacte mercedis, non auiditate fundendi sanguinis, et tantum ad  augendum numerum militum, non ad patrandum scelus Dodonem sequebantur, sanctam crucem fuisse conspicuam; illis econtra occultabatur obiectu nebule, qui cupiditate rapine et exspectatione premii spirabant in perniciem sancti pontificis  .

48. Primo Constantino imperatori ad bellum emuli signum crucis igneo fulgore rutilum in celo apparuit, quo inscriptum uidebatur: , quod est, In hoc signo uinces  . Lantberto quoque in procinctu belli stante, signum crucis apparuit super domum eius, plane portendens illi, qui stigmata crucis Christi in corde et corpore suo pertulerat, iam a Deo uictoriam et coronam parari. Dilecto  quoque Domini Benedicto uia palliis strata et lampadibus a terra usque ad celum parata esse, per quam ad celum ascenderet, quibusdam apparuit  : Lantberto uero quam Benedicto gloriosior uia parata est, qui per ipsam crucem, a terra usque ad celum rutilantem, celos ascendit. Lantbertus quoque felicior fuit ipso Elia: Elias enim igneo curru in celum raptus, morte dilata, longam spem uite eterne adhuc tenet: Lantbertus, morte obita, in celum ductus per crucem ignee lucis, in eterna uita gaudet cum Christo.

49. Acies hostium iam quasi ad precinctum appropinquabat: excubitor domus inclamat dormientes, quibus ipse iam circumstans exercitus esse poterat  nuncius horroris. Testis Christi Lantbertus attonitus grauedine somni et rei acerbitate, discalciatis pedibus surgit, et arripit gladium, quasi se suosque defensurus: sed ad se reuersus, se temeritatis  damnauit, et quia illicite saltem attentauerat arma, se ante Deum congruenti addixit penitentie  . Te, inquit, bone Iesu, qui dixisti: »Mihi uindictam, et ego retribuam,« te precor, ne perdam uictoriam meam, quia satius est mihi mori in te, quam super inimicos meos bellando mittere manus. Tu bellator fortis, apprehende arma et scutum, et exsurge in adiutorium mihi. Iam irruptis portis, iam effractis foribus, ipsos domus parietes impingebant lanceis; aliqui etiam introgressi, ignem intentabant. Petrus et Audolecus introgressos eliminabant, et tam multis tam paucorum uiribus frustra conabantur resistere; quos sanctus pro tempore consolans. Si, inquit, me, fratres, uicarie amastis, Christum, sicut ego diligo, diligite: uestra Iesu  peccata confitemini, et orate pro inuicem, ut saluemini. Me oportet iam dissolui, et cum Christo uiuere.

50. Scitis uos, o nepotes mei, reos et noxios fuisse in crimine isto  , de quo modo ultio expetitur; quod tunc iniuste egistis modo, precor, iuste ac patienter luite. Non iudicabit Deus bis in id ipsum, nec consurget duplex tribulatio. Ne, queso, peccatum uestrum ante Deum inundet, nec per manus uestras sanguis sanguinem tangat. Non timeamus seuitiam persecutorum, quia illis erit in uindictam gladius et ignis, qui manducabit carnes illorum usque ad medullam. uos tantum manus uestras seruate innoxias, ut et spiritus uester in eternum  sit saluus: uestras etiam carnes date illis ad dilacerandum. His ultimis monitis Patris sui, iam in agonia constituti, animati sunt omnes ad occumbendum pro iustitia et innocentia. Ipse arrepto Psalterio, et primum psalmi uersum, qui occurrit, pro presagio accipiens: »Quoniam requiret Dominus sanguinem seruorum suorum;« hoc subiunxit ultimum: uideat Dominus, et requirat. Et egressis omnibus extra cubiculum, et quasi agnis in medio furientium [l. furentium] expositis, ipse extensis manibus, terre in modum crucis prosternitur, et orans cum lacrymis, in manus Domini animam suam commendauit, ut nemo unquam affectuosus se Deo commendauerit.

 51. Carnifices interea Petrum et Audolecum peremerunt, et quotquot ecclesiastice clientele ibidem inuenerunt. Unus ceteris truculentior, ascenso tecti culmine, eumque uidens herentem solo pauimenti,  cor eius iacto telo transfixit  ; animam uero eius cum ipso orationis murmurio angeli intulere celo. Pretiosus ego sacerdos Domini Lantbertus, qui hic fuerat particeps omnium custodientium mandata Dei, fruitur illic gaudens et exsultans, omnium sanctorum contubernio. Cum continentibus et uirginibus redimitus serto castitatis, confessor cum confessoribus, ante Deum bibit secundum calicem confessionis; monachus cum monachis accipit centuplum eterne recompensationis; apostolus cum Apostolis in sede iudiciarie potestatis sedet; propheta cum prophetis spe gaudet, patriarcha cum patriarchis fide fulget; postremo martyr cum martyribus calicem salutaris accipiens, nomen Domini inuocat, quia maius non habuit, quod Domino retribueret  pro omnibus, que retribuit sibi. Inter nouem etiam locum ordines angelorum habet, in quo singulis pro merito officii sui participet. Itaque factus omnium particeps, electus est in eterna curia municeps, ubi obtinet palmam perennis glorie, et stolam iucunditatis eterne.



CAPUT u. Corporis sepultura Traiecti: Dodonis et sociorum pena: miracula Leodii facta, et ecclesia ibi edificata: corpus eo translatum: Grimoaldi cedes diuinitus punita: Northmanni a sacro corpore repulsi: auctoris obseruatio: tempus martyrii.

52. Pauci ex satellitio sancti martyris, qui euaserunt mortis periculum, tegentes uili tegmine corpus  roseo cruore perfusum, quantocius nauigio Traiectum transuexerunt. uolat fama per populos, pauore et horrore uniuersos concutiens: pauent omnes pro offensa principis  , horrent omnes pro indebita nece presulis, deflent Traiectenses, se amisisse pii patris beneuolentiam, nec tamen satis audent debitam tanto patri reuerentiam exhibere. uix caros lugere, uix reos uacat odisse. Exposito ad portum sancto corpore, cucurrit populus sine nomine et numero, et quanti apud omnes S. Lantbertus estimatus sit, ex confusis omnium planctibus estimari poterat. Impositus feretro defertur sanctus martyr ad basilicam S. Petri cum honore debito; clerus cum psalmis et canticis prosequitur, populus complodit manus cum lamentis: populus  pernoctat solemniter, clerus rite frequentat excubias.

53. Iuuat omnes allambere uestigia pii patris; magna se putat suffragia meruisse, cui contingebat  sanctis membris infigere oscula. Delectabile ac pium erat uidere omnes pastori suo impendere pignus amoris; sed miserabile ac mirum erat circa erraticas oues iram pii pastoris aduertere. Traditur enim a maioribus, quia, cum omnibus sanctum exosculandi liber aditus pateret, si qua pellex se ingerebat ad corpus martyris osculandum, quasi quodam turbine rotata, retrocedebat  . Per pellicum ergo repulsam clarebat nimis, Deo et sancto martyri pellicem  illam odiosam fuisse, que duplici crimine Franciam infamauerat, et sanctam conturbauerat Ecclesiam. Tantus autem timor Traiectenses pro huius rei acerbitate incesserat, ut nec mausoleum dignum tanti nominis uiro auderent preparare: idcirco aperta tumba Apri patris ipsius  S. Lantberti, mane facto cum ossibus patris sui corpus sanctissimi filii eius usque ad tempus tumulandum decreuerunt.

54.

Exanimes artus non liquit celica uirtus, et
Monstrauit populis, quante fuerint bonitatis.

Ne enim terrerentur populi humano terrore, quo minus sanctum domini Lantbertum digno honore uenerarentur, cepit ad tumulum eius noctu et interdum in die audiri angelicum conticinium psallentium, quoties ibi humanum silentium esse uidebatur. Nec defuerunt, qui rei ipsius ueritatem scrutabantur, et cum apponerent omnem mentis et aurium diligentiam, uidebatur eis [ex qualitate uocis S. Lantberti bene sibi nota  ], quod ipse sanctus cum aliis, qui  secum occubuerant, diuine maiestati dulcem melodiam caneret. Si quis ea hora uellet adire basilicam, pre horrore non poterat introire, et quanto quis se propius ingereret, tanto minus angelicas uoces admittebat retusis auribus: cum autem elongabatur, angelica melodia amplius iterabatur. O ineffabilis potentia tua, Christe! Quis compenset tua magnalia? Ecce, palam facis, quod ore tuo dixisti: »Non est Deus mortuorum, sed uiuorum.« Omnes enim tibi uiuunt, qui uiuis et regnas in secula seculorum.

55. Miles Christi gloriosus Lantbertus, quantus apud Regem regum in celis esset, cepit statim in terris patefacere, per hoc multo beatior, quod per eum etiam post mortem nomen Domini benedicebatur  in populis. Apparens enim nocte thesaurario, nomine Amalgiso  ; iudici quondam suo, eum blando compellabat alloquio: qui de causa aduentus sui ab eodem uiro diligenter inquisitus; Romam,  inquit, iuimus; Roma, ecce, redimus, uisitaturi Dodonem et complices eius; sanguis enim innocentium, qui mecum pro Christo super terram effusus est, iamiamque expetit ab eo uindictam, nec suam Deus ab eis gratiam elongabit. His dictis, disparuit. Sed quia uisio non fuit fantastica, rerum exitus docuit. Dodo nempe sanctis antistitis interfector statim incurrit iram diuine ultionis: nam omnia uitalia putrefacta et fetida per os suum proiiciens, ostendit omnibus infelicitatem suam per miserabilem uite exitum; et qui hic pompa seculi abusus est, deputatus est in inferno iam [igni] inextinguibili, et uermi non morienti.

56. Fertur etiam, quod propter intolerantiam nimii fetoris corpus eius in fluuium Mosam proiectum  sit, uermibus et tabe corruptum  ; nec aliam sepulturam meruit, qui miserabilem tanti criminis sibi memoriam acquisiuit. Dodoni in crimine equandus ille, qui sanctum Domini suis manibus peremit, fratri suo miser bello congreditur, et fratrem perimens, mutuo a fratre perimitur. Ut aiunt, paucis omnia concludam: infra anni ipsius spatium uix aliquis euasit, qui in nece sancti martyris reus fuit: et si quis superfuit, in tantum se aut sensu  perdoluit annullari, ut illos felices duxerit esse, qui citata, quamuis miserabili, morte consumpti sunt. At Christi martyr coronatus triumphat, et uictorie palmam  tenens, in sinu Abrahe exsultat. Sic, Christe, in sanctis tuis de inimicis triumphas, et diligentes te diligens, honorificas  honorantes te.

57. Legia, que illustrari meruit patroni sui martyrio, quamuis corpore ipsius se ad tempus doluerit uiduatam esse, tamen miraculorum eius immunis non fuit. In cubiculo namque martyrii illius conscio luminaria, diuinitus accensa, sepius resplendebant; ut tota domus, quasi solus radius, refulgeret [ut lucem illam uix humanus ferret  ], oculus. Hec fame primordia uerificabat sequens gratia miraculorum, quorum hic summa capitulanda est. Theodimum  quemdam uir sanctus semel per uisum monuit, ut pectinem suum optimum redderet, ab eius uxore sibi prereptum: tertio  non parentis sibi pectus affecit insanabili ictu, sicque suum ab inuito recepit. Baldigisilus iussus per uisum excubare  ad locum martyrii eius, et alter quidam Raginfridus eumdem locum emundare monitus, ambo lumen oculorum, quo carebant, receperunt, in suo quisque tempore.

58. ueniebat cum fide ad hunc locum uirgo Oda, et ipsa ceca; et loco proxima ut nomen inuocauit sancti martyris, quod uolebat accepit  . His augebatur recens ueneratio noui patroni, et accensa populi deuotio sancto basilicam edificat, tanto citius, quanto deuotius. Lectus etiam sancti a fidelibus fabricatus, in illo loco positus est, ubi sanctus telo iniqui transfixus fuit. Hec Legiensium deuotio adeo Domino placuit, ut iam crebro multis fidelibus celitus uiso appareret, ut sanctus Martyr relatus a Traiecto martyrii sui loco restitueretur. Sanctus  Hubertus, sanctissimi Lantberti discipulus et successor, non contraibat Dei et martyris uoluntati. Anno igitur episcopatus sui XIII  tumulum sancti aperiens, corpus eius solidum et illibatum ac miro odore respersum inuenit: mutauit uestimenta, et priora pro dandis pignoribus  seruanda sigillauit.

59. Claruit uel transferendo, hoc beneplacitum fuisse Domino: in uilla quippe Nuella  requiescente populo, pauper et cecus, ditatus est reddito sibi officio oculorum. Nec multo post in uilla Hermala  cunctis requie releuantibus laborem paralyticus  ibidem adductus in aspectu sancti feretri solidata compage membrorum, sibi redditus est. In singulis his locis statim basilice in  honorem sancti martyris fundabantur. Cum tali tripudio appropinquabatur tuo, o Legia, municipio  ! Quanta et qualis fuerit processio cleri et populi, quanta et qualis exsultatio undique concurrentium, quanta omnium liberalitas in dandis sancto muneribus, quanta fuerit fidelium orandi et uota soluendi puritas; hec et huiusmodi facilius a sapiente estimari poterunt, quam alicuius ore uel stylo narrari.

60. Habes, Legia, tuum gaudium; ecce, tenes tuum speciale patrocinium. Hinc cepit tui profectus [al. prouectus] initium, per hunc in urbem exaltata, proueheris de filia in matrem  : per hunc in episcopalem sedem promota, in omnem profecisti honestatem. Aliis urbibus in senium quodammodo  uergentibus, tu per hunc effloruisti in pulchre iuuentutis statum. Protegat te in euum suis sanctis martyr suffragiis, qui te ad hoc prouexit, ut in terra merito et nomine magnificeris. Ex tunc in reliquum tempus non est modus uel numerus miraculorum; cum omnibus per Lantberti nomen ibi Deum inuocantibus in ueritate semper patuerit ostium diuine misericordie. Erat illic uidere compeditorum uincula, debilium sustentacula, in argumentum uirtutis Dei appensa. Quicunque ueniebat fidei tenax, nunquam redibat inefficax.

61. Hic quoque sanctus martyr, sicut piis et fidelibus pius et opportunus adiutor erat, ita erat contra impios aut seuerus correptor aut iustus ultor. Post paucos enim annos translationis eius  ,  egrotante sepe nominato Pippino maiore domus, ibat ad eum uisitandum filius eius Grimoaldus, qui deuotus S. Lantberto, ideo forte amplius quia occubuerat pro defenso matris eius Plictrudis matrimonio, diuertit Legiam, et ad tumulum sancti oraturus accessit. Inter orandum exceptus ibidem ante altare S. Lantberti perimitur a quodam satellite Rabbodonis ducis Frisonis, cuius filie a patre suo Pippino sibi desponsate connubium exspectabat  . Sed Rabbodo id impune non tulit, cuius instinctu innocens occubuit Grimoaldus: nam non multo post idem Rabbodo mirabiliter a demone ludificatus, subita periit et eternali morte 

62. Post decessum S. Lantberti gens Northmannica  beluina feritate spirans, Leodium, id est Legiam, uiolenter irrupit, et municipiis effractis atque combustis, ciuibus etiam immoderata cede fusis, et substantiis direptis, ad ultimum ecclesiam S. Lantberti igne consumpserunt, et eam solo cequantes, sola ruine et combustionis uestigia reliquerant.  Deinde ad locum in quo sanctum corpus uenerabatur, barbarica presumptione uolentes accedere, et optima, queque inuenirent, diripere, diuinitus incussa formidine resilientes aufugerunt; qui fugientes hoc modo fugam suam consolabantur, dicentes sibi dispendium euenisse, quod solam et nunc adeo pretiosam circa Martyris corpus ita micantem fabricam non abstulissent  . Quia longum est et tediosum singula S. Lantberti miracula particulariter enarrare, Dei per eum operantis potentiam laudemus uniuersaliter.

63. uitam S. Lantberti primitus iussu Agilfridi episcopi scripsit Godescalcus, diaconus ipsius congregationis, qui fuit tempore Pippini tertii et Caroli Magni  ; quam licet pro simplicitate sensus  multis barbarismi et stylocismi uitiis expresserit  , eam tamen totam ad honorem sancti martyris ipse aurigraphus aureis litteris scripsit, et gesta quidem eius ueraciter prosecutus, de causa martyrii  parum libero ore est locutus. Quod hac de causa fecisse creditur, ne sui temporis regibus culpam maiorum suorum uideretur exprobrare. Ex illicito quippe Pippini  et Alpaidis coniugio natus est Carolus Martellus, ex Carolo Pippinus tertius, qui ex principe in regem Francorum promotus est; de Pippino Caroius Magnus, quo nemo ante ipsum uel post ipsum fuit maior; de quo dubitari potest fortior an felicior esset, potentior in republica, an religiosior in ecclesiastica disciplina.  Passus est autem S. Lantbertus Xu Kalendas Octobris, anno episcopatus sui XL, sub rege Francorum Hildeberto Theodorici regis filio, a quo Theodorico reges Francorum solo nomine regnabant, penes maiores-domus potentia regni constituta, usque ad Pippinum tertium in regem promotum.





SIGEBERTI SERMO DE SANCTA LUCIA


 Tempore quo Constantinopoli Iustinianus secundus, et post eum Philippicus imperauit, apud Francos uero Pippinus senior, filius Ansigisi, et post eum Carolus Martellus principatum administrauit regni. Longobardorum regnum Aripertus strenue rexit, et post eum filius eius Liutbrandus regnauit. Sub his, Ariperto scilicet et Liutbrando, inter duces Longobardorum dux Spoletinorum Faroaldus, filius Trasamundi, fortissimi ducis, potentia et fortitudine domi militieque clarebat. Et non solum fines suos uiriliter ab aliis tuebatur, uerum etiam finitimos suos hostili excursione crebro turbabat, et potentia sua abusus ipsi sancte Romane Ecclesie erat nimis infensus. Hic etiam trans maris littora laxans principatus sui habenas, deuenit Sicilie Syracusas; indeque  auferens uenerabilis Lucie sacrum corpus, transtulit illud in Italiam, ad Corfinum, urbem sui principatus. Agebat hoc sane mira Dei dispensatio, ut scilicet lucerna tanti luminis accensa in mundo, in arcto breuis insule, que paulo latius quam sexaginta millibus dilatatur, non lateret angulo; sed palam candelabro superposita, mundum longe lateque multiplicis iubaris illustraret gratia. Porro contra Faroaldum filius eius Trasamundus insurrexit, eumque principatu priuatum, in clericum tonsurauit. Attendamus et hic Dei ordinationem, et sancte uirginis pietatem erga deuotum sibi ducem. Quia huiusmodi ducis bonos actus offuscabat negligentie maculis secularis occupatio; quia tamen erga Dei famulam affectuosa fuit eius deuotio, credibile est  quod meritis sancte uirginis in presenti seculo peccatis illius a Deo fuerit retaliatum, et loco et spatio penitendi a Deo sibi indulto, anime eius in futuro sit consultum. Trasamundus autem, qui edictum Dei contempsit dicentis: Honora patrem tuum, ut sis longeuus super terram, non effugit Dei uindictam. Nam rebellans contra regem Liutbrandum, ducatum quem patri preripuerat tandem perdidit, et in clericum tonsuratus, sententiam quam patri suo inflixerat et ipse excepit. Ciuitas uero Corfinus quod fuerit antiquitus ualida muris, et plena diuitiis, et ex petarum carmine, et ex historiarum fide discere lector poterit. Cuius nobilitatem adauxit satis dux Faroaldus, dum in eam sancte uirginis Lucie  transtulit corpus. Cuius beato pignore per annos circiter ducentos gauisa est, donec et ipsa, peccatis exigentibus, cum aliis Italie urbibus, barbarorum  incursionibus ad hoc redacta est, ut qualis uel quanta fuerit olim, modo solis parietinarum indiciis monstrari possit.

Post multam annorum euolutionem, cum multe magneque tempestates a quatuor uentis celi longe lateque diu multumque concussissent orbem terrarum, tandem diuine miserationis oculus respexit super filios hominum, dum ad regendum reipublice statum, inuenit uirum secundum cor suum, primum scilicet Ottonem, fortem, sapientem, et religiosum regem. Hic, inspirante Deo bone uoluntati eius, postquam intestina et domestica bella fortitudine et industria sua exstinxit funditus, barbarasque gentes ab inuasis imperii exturbauit finibus, ad componendum imperii statum totus incubuit. Pro Ecclesie  quoque pace et religione reformanda non minor ei cura fuit. Qui caput imperii adiens Romam, imperialem accepit coronam, et per triennium peragrans Italiam, ab omni tyrannorum uexatione liberauit illam. In hac triennali expeditione, indiuiduus ei adhesit Deodericus, gloriose memorie Metensium quadragesimus sextus episcopus, qui ipsius imperatoris consobrinus, nobilitatis gloria et sapientie gratia preeminebat palatinis omnibus. Per hunc tractabantur cuncta imperii negotia; per hunc meliorabantur ecclesiastica; per hunc placebat quicunque imperatori placebat; per hunc quisque que obtinenda erant, obtinebat. Iam mira dilectione et familiaritate imperatori coniunctus, et diuine religionis cultui deditus, quecunque ad honorem et decorem  seu munimentum sue sancte sedis, Metensium scilicet Ecclesie, erant certatim exquirebat, et ut efficaciter uotis eius cuncta suppeterent, corporum sanctorum maximam copiam ex diuersis Italie locis, diuina se gratia adiuuante collegit, et digniori cultu atque honore alibi prestantius ueneranda eidem sue sancte sedi Metensi inuehi studuit, et in ecclesia, in honore sancti uincentii leuite et martyris a se in insula Metensi fundata, honorifice recondidit. Et inter cetera sanctorum pignora que laudabili cupiditate undecunque sibi congessit, tandem magna et uniuersalis Ecclesie celebritate memorabilis uirgo et martyr Lucia Syracusa ad auidissimam eius deuotionem peruenit. Eam predicti presulis  presbyter Uuigericus, uir satis tute fidei, tunc cantoris, post custodis ecclesie beati Stephani officium gerens, ab urbe Corfini detulit, qui ea sacra  ossa, ab ipsa, que non leui munimine arctabatur, urna, manibus extulit. Quod quia pre magnitudine rei incredibile uidebatur, ipse episcopus loci, manu sancto Euangelio apposita, iureiurando confirmauit hanc ipsam Syracusanam esse Luciam, de qua responsoria et antiphone cum missa ubique in Ecclesia canuntur. Translatum est autem huius sancte uirginis corpus anno nongentesimo septuagesimo Dominice Incarnationis, et cum mirifico utriusque ordinis applausu locatum in ecclesia Sancti uincentii martyris et leuite. Operata est et hic dispensatiue incomprehensibilis Dei sapientia, ut nomen et meritum sancte uirginis etiam Alpium transiret in uia; et quam iam olim tota predicabat Italia, non ignoraret et iam tripartita Gallia. Quanto enim frequentiori  translatione recentior erat sancte uirginis memoria, tanto fiebat celebrior ubique tanti nominis reuerentia. Quia ergo animo festinanti nil satis festinatur, Deodericus presul, in obsequium Lucie uirginis ex toto pronus, preoccupauit statim construere oratorium in quo decenter reponeret datum sibi diuinitus thesaurum pretiosum super aurum et topazion. Quo opere laudabiliter consummato dedicauit solemniter ipsam basilicam in honore gloriose uirginis Lucie octauo Idus Augusti, anno nono episcopatus sui, anno uero Dominice Incarnationis nongentesimo septuagesimo secundo, presentibus et cooperantibus sibi suis consuffraganeis episcopis, Gerardo Tullensi et Winofrido uirdunensi, qui olim in aula imperatoris familiari contubernio sibi adheserant,  et modo eis exsequendis ecclesiastice religionis officiis, unanimi deuotione sibi inuicem obtemperabant.

Anno post hec quinquagesimo secundo, electus ad imperium Conradus secundus, quod sibi propter hereditariam regalis prosapie successionem competebat, et magis propter sapientie et fortitudinis  eminentiam congruebat. Quamuis exterioribus imperii negotiis sollicite inuigilabat Conradus, tamen que Regis regum erant, non in secundis habebat; unde inter cetera, in parochia Spirensis Ecclesie, in loco qui dicitur Lindiburch, in honore sancte Dei Genitricis Marie cenobium fundauit munificentia regali, Gisla bone memorie coniuge sua cooperante sibi. Sed mors equo pede pulsans regum turres et tabernas pauperum, impediuit eius desiderium, ne ad finem perduceret opus inceptum. Bono patri bonus succedens filius, Heinricus scilicet, huius nominis imperator tertius, opus fundati a parentibus cenobii, quasi ex iure hereditario, ad se traxit, regaliter edificauit, nobiliter consummauit; et cui nulla terrene substantie deerat affluentia,  intendit animum ad contrahenda undecunque sanctorum pignora, ut eorum prompta sibi in necessitatibus adessent suffragia, quorum presentialiter frequentabatur die nocteque memoria. Nec tamen credidit uotis suis satisfactum esse, nisi etiam pignora sancte uirginis Lucie mereretur habere, cuius in Ecclesia celebre nomen habebatur, cuiusque per Gallias suffragium fideli deuotione ab omnibus expetebatur. Mettensi Ecclesie, que specialiter corpore sancte uirginis letabatur, Deodericus iunior quadragesimus octauus episcopus preerat, qui et propter nobilitatem generis in seculo multe potentie, et propter sapientie dignitatem magne in Ecclesia erat reuerentie. Ab hoc Heinricus imperator brachium sancte Lucie sibi dari expetiit; et quamuis  difficulter, tamen impetrauit. Idem ipse ergo presul brachium sanctum ad uotum imperatoris, ad cenobium Lindiburgense detulit, quo nichil gratius esse imperatori potuit. Translatum est autem anno regni eius tertio, Dominice autem Incarnationis anno millesimo quadragesimo secundo.





SIGEBERTI GEMBLACENSIS EPISTOLA DUPLEX DE DIFFERENTIA QUATUOR TEMPORUM Treuirensibus clericis, sub nomine Leodiensium, scripta




[EPISTOLA.]

  Quarentibus nobis utrumnam statim in primo Sabbato Martii sit ieiunandum, etiamsi idem mensis quinta, sexta uel septima feria incipiat, an in aliud Sabbatum propter quartam feriam sit differendum, uos ex scripta sanctorum atque antiquorum Patrum  sententia, et maxime ex auctorali Ecclesie uestre consuetudine rescripsistis diffinite, quod absque ulla refragatione semper primi mensis feria debet exspectari, quoniam idem ieiunium quod quarta feria incipitur et Sabbato finitur, nequaquam Februario,  sed Martio totum deputatur, ea uidelicet ratione ut in eo mense primum ieiunium nostrum Domino consecretur, in quo principium anni, ac ipsa creatio cepit mundi. Qui querebamus de una questione per uos certificari, multiplici dubietate inuoluimur. Salua ergo gratia uestra, liceat uobiscum adhuc conferre ea de quibus dubitamus. Non enim leuiter accipimus, quod a uobis tam grauibus et tam doctis uiris definitur.

Quod uitiose et abusiue dicitur, hoc otiose trahitur ad exemplum ueritatis. Martium, quem Romulus uitiose posuit in primo anni mense nos etiam abusiue primum anni mensem dicimus, nec tamen ita esse credimus, quia ab ipsius Dei ore didicimus qui sit primus mensis. Mensis, inquit, iste principium  mensium primus erit uobis in mensibus anni . Martium uero mensem quis nescit pro duodecimo mense in lege et prophetis computari? A Moyse omnis diuina Scriptura pendet. Hinc innituntur omnes qui de diuina Scriptura tractant. Nos nisi recta uia incedamus, semper discentes, nunquam ad scientiam ueritatis perueniemus. Quia ergo mense Martio, secundum positionem gentilium, mediato, primus dies seculi prefigitur in XuIII eiusdem mensis die, qui est Xu Kalendas Aprilis, num idcirco primam partem Martii pro primo anni mense accipiemus? Prima pars Martii magis fini quam principio anni congruit. Si re uera Xu Kalendas Aprilis fuit primus dies seculi, ibi initium erit primi anni, ac proinde omnium anorum seculi,  in quo mense est primus dies seculi, ille mensis debet primus haberi, ac per hoc facesset illa Romuli institutio de suo primo Martio, et Nume de suo Ianuario. At si quis dixerit a parte totum posse accipi, ut ab ultima sui parte totus Martius pro primo anni mense accipiatur, nec ipse, ut ita dixerim, uobis Martius annuet, ut idem sit primus et ultimus anni mensis, presertim cum nec uos ei annuatis, ut tres uel duos dies, uel unam saltem feriam mutuetur a Februario, ut a parte sit totum eius ieiunium, quod ei soli deputatis totum. Porro seruata positione gentilium de ordine mensium cum quodam intellectuali modo ultimam Martii partem referamus ad mundi principium, quod non Martio  sed Aprili ascribitur, si etiam hoc intellectuali modo initium Martii non ponamus in Kalendis eius, sed sursum uersus numerantes, u. g. a Xu Kalendas Martii, ibi intelligamus esse initium Martii ut quatuordecim dies quos ei a suo fine creatio tollit mundi, hos ei ante suas Kalendas restauretis. Sic forte obtinebimus, ut non inuideatis ieiunio nostro quartam uel sextam feriam, que licet in Februario pronuntientur, Martii tamen esse intelligantur.

Tali diuine et humane scripture biuio intercepti, heremus sub intelligendi ambiguo, et dum neuter neutri credit que uia sit directior, ad id quod uolumus non sine labore tendimus et utinam sine errore perueniamus.

Dicitis: »Cui sententie lectio prophetica consentit,  que ieiunium primi et ieiunium quarti et ieiunium decimi, et non ieiunium duodecimi esse ostendit, quod nullo modo ita esse poterit refragari, si prefatum primi mensis ieiunium quarta uel sexta feria Februarii congruat celebrari.«

Si nos noster super his intellectus non fallit, hos quatuor menses ita accepisse uidemini, ut ieiunium primi mensis deputetis Martio; ieiunium quarti Iunio, qui est quartus a Martio; ieiunium septimi Septembri, qui est septimus a Martio, ieiunium decimi Decembri, qui est decimus a Martio. Quod uos intellexisse ut intelligamus addidistis, et non duodecimi, qui est Februarius duodecimus a Martio. Quid in tantum derogatis Februario, cuius saltem unum diem ad primum ieiunium non admittitis, ut  quodam modo timere uideamini, ne forte ieiunium decimi mensis ad eum aliquo modo transferatur. Si hoc prophete capitulum in uestris exemplaribus ita habeatur: ut uos posuistis, uos uideritis. Nos dicimus quia nec in LXX Interpretum editione, qua ueteres Greci et Latini utebantur, hoc ita scriptum habetur, nec in editione qua modo Ecclesia utitur, quam Hieronymus de Hebreo in Latinum transtulit, et eamdem exposuit. In LXX ita habetur: Ieiunium quartum, et ieiunium quintum, et ieiunium septimum, et ieiunium decimum erunt Domini, et reliqua . In editione uero Hieronymi ita habetur: Ieiunium quarti, et ieiunium quinti, et ieiunium septimi, et ieiunium decimi erunt Domini, et reliqua. Ubi mentio hic primi in primo mense  ieiunii super quo uos nobis patrocinamini? Si propheta primi mensis hic posuisset, non alium primum mensem quam Aprilem significasset, et ab Aprili ordinem aliorum mensium deduxisset. Ordinem mensium et causas ieiuniorum Hieronymus ita exponit: »Ieiunium, inquit, quarti  qui est Iulius, ab Aprili quartus, est septima decima die eiusdem mensis, quando Moyses descendens de monte, tabulas legis confregit; quo etiam mense Nabuchodonosor Ierusalem primus cepit. Ieiunium quinti, mensis quintus ab Aprili, qui est apud nos Augustus, erat die X eiusdem mensis, pro eo quod per speculatores de inspecta terra repromissionis reuersos orta est seditio; propter quam omnes  preter duos per XI annos in eremo perierunt. Quo etiam mense Nabuzardan, princeps coquorum regis Nabuchodonosor, muros capte antea Ierusalem euertit, et templum incendit, et multo post mense eodem anno, a Tito Cesare Domini templum euersum et exaratum est. Ieiunium septimi mensis ab Aprili, qui est apud nos October, pro eo quod eo mense occisus est Godolias, qui uictis Iudeis a Nabuchodonosor prelatus erat, et reliquie Iudeorum ad internecionem delete sunt. Ieiunium decimi mensis ab Aprili, qui est apud nos Ianuarius, pro eo quod Ezechiel propheta et alii captiui in Babylone, cognoscentes hoc mense templum Domini fuisse destructum, fecerunt planctum, et indixerunt ieiunium.« Hec Hieronymus: Ne ergo uos molestet uidere quam  parum uestre sententie lectio prophetica conueniat, que cum nec de ordine mensium, nec de causa ieiuniorum pro uobis agat, ad hoc tantum hic ualet, ut exemplo Iudeorum ad celebranda quatuor anni ieiunia nos incitet.

Dicitis: »Ieiunium quod a quarta feria incipitur, et Sabbato finitur, nequaquam Februario, sed totum Martio deputatur: ea uidelicet ratione, ut in eo mense primum ieiunium nostrum Domino consecretur, in quo principium anni ac ipsa creatio cepit mundi.«

Hanc uestram sententiam non proterue refellimus, quippe qui paratiores sumus discere quam docere; sed est ratio que nos dehortatur, ne uobis in hoc assentiamus, de qua iudicare habebit sincera uestre  dilectionis sententia. Calixtus papa, a Petro apostolo XuII decreuit fieri ter in anno ieiunium in die Sabbati pro frumento, uino et oleo. Quo decreto in melius mutato, decreuit fieri triduanum per quatuor anni tempora ieiunium, ita scribens Benedicto episcopo: »Ieiunium quod ter in anno celebrari apud nos didicisti, ut sicut replemur frumento, uino et oleo ad alenda corpora, sic repleamur ieiunio, ad alendas animas; nunc conuenientius per quatuor anni tempora fieri decernimus, ut sicut annus per quatuor uoluitur tempora, sic et nos quaternum solemne agamus ieiunium per quatuor anni tempora, ut inter cetera ex uerbis Domini, ait Zacarias propheta: Ieiunium quarti et ieiunium quinti et ieiunium septimi et ieiunium decimi erunt domui  Iuda in gaudium et letitiam et in solemnitates preclaras. ueritatem tantum et pacem diligite dicit Dominus. In hoc ergo nos unanimes oportet esse, ut secundum apostolicam doctrinam, idipsum dicamus omnes, et non sint in nobis schismata, simus autem perfecti in eodem sensu et in eadem scientia.«

Hec Calixtus papa presago, credo, spiritu preuidens dissensiones Ecclesie futuras pro hoc ieiunio a se instituto. Ex his Calixti uerbis patres nostri instituti sunt et nos instituerunt, ut quot annus tempora, tot habeat et ieiunia; et quot menses unumquodque tempus habet, tot ieiuniorum dies habeat; et dum singulis quatuor temporum ieiuniis terni deputantur dies, quarta et sexta feria et Sabbatum  singuli dies pro singulis mensibus deputentur: ut quidquid in toto mense deliquimus, ieiunato uno mensis die, fiat nobis ueniale, et ut ad usus nostros bonam et salubrem eris temperiem Deus singulis temporibus, mensibus et diebus attribuat. Quia ergo hoc Quatuor Temporum ieiunium distinguit rata ratio temporum, a sanctis et doctis, et antiquis Patribus intellecta et disposita, si et de multis pauca, et de duobus certiora eligamus. Beda in libro De temporibus dicit: »Initia Quatuor Temporum diuersi diuerse ponunt. Isidorus, Hispalensis episcopus,  hiemen nono Kalendas Decembris, uer octauo Kalendas Martii; estatem nono Kalendas Iunii; autumnum decimo Kalendas Septembris habere exortum dicit. Greci autem et Romani, quorum, potius in hoc auctoritas sequenda est, hiemem uII Idus Nouembris, uer uII Idus Februarii, estatem uII Idus Maii, autumnum uII Idus Augusti inchoare decernunt; hiemis uidelicet et estatis initia signantes matutino, uel uespertino ortu, uel occasu uergiliarum, que etiam Pleiades uocantur; item ueris et autumni ponentes ingressum, cum uergilie medio fere die uel nocte oriuntur aut occidunt.« Et, ut ostendat Beda qua ex ratione Greci uel Romani temporum initia ita prefigant, adnectit uerba sancti et docti, et antiqui uiri Anatolii, Laodicie episcopi,  de equinoctiis et solstitiis ita disputantis: »Hoc, inquit, non ignores, quot ipsa temporum confinia, duo scilicet equinoctia, et duo solstitia, licet mensium sequentium Kalendis approximantur, unumquodque eorum medium temporis teneat, et non exinde principia temporum inchoantur, unde mensium Kalende initiantur. Sic itaque unumquodque tempus inchoandum est, ut a prima die ueris tempus diuidat equinoctium uIII Kal. Aprilis et estatis, medium teneat solstitium uIII Kalendas Iulii et autumni, et autumni medium teneat equinoctium uIII Kalendas Octobris et hiemis, medium teneat solstitium uIII Kalendas Ianuarii.« Secundum beati  Anatolii uerba, si ab uII Kalendas Aprilis numeraueritis sursum uersus usque ad uII Idus  Februarii, habebis dies XLuI, quod est medium uerni temporis, et per hanc Anatolii auctoritatem ponunt Greci et Romani initium ueris uII Idus Februarii, abhinc usque ad Kalendas Februarii, reliquis diebus sex ad hiemem pertinentibus, et hoc secundum antiquos qui ponebant equinoctia et solstitia in uIII Kalendas. At nos iuniores, qui secundum decretum Nicene synodi, ponimus equinoctia et solstitia in XII Kalendas, si, posito equinoctio et dimidio uerni temporis in XII Kalendas Aprilis, abhinc sursum uersus numeremus dies XLuI, qui uer dimidiant, inueniemus initium ueris in III Nonas Februarii. Hoc modo quatuor, uel duobus tantum diebus Februarii ad hiemem spectantibus,  obtinet uer totum Februarium. Secundum hoc uideretur Februarius debere esse ueris primus mensis, et in eo debere celebrari ieiunium primi temporis, et quidem iuste. Sed ne contentiosis daretur ansa calumniandi ieiunium primi temporis, contingeret enim aliquot dies ultimi temporis, quod est hiemis, conuenientius in sequentem mensem Martium differtur ueris ieiunium. Nec tamen ideo totum Martio deputatur, quia licet trium ieiuniorum dies in una hebdomada unius mensis continentur, propter mysteriorum continuationem,  singuli tamen ieiuniorum dies singulis mensibus deputantur Iu feria Februario, uI Martio, uII Aprili. Quando ergo Martius initiatur, u, uI, uel uII feria, que inconuenientia est preuenire initium Martii ieiunando in antepenultimo et ultimo die Februarii, qui dies etsi non sunt Martii, sunt tamen ueris, cuius est hoc totum ieiunium per partes eiusdem per menses distributum? Quid, inquam, disconuenit ieiunare quartam in Februario feriam, presertim cum ipsa ieiunetur pro impetranda bona et salubri temperie Februarii? Quid disconuenit Martio, quod sexta in Februario feria pro ipso Martio ieiunatur? Non merebitur Aprilis bonam et salubrem eris temperiem, quod ieiunium sabbati sibi preoccupetur in Martio? Per hoc ratum esse dico, quod  dixi quartam et sextam feriam esse obsecutrices et quasdam preparationes ad ipsum sabbatum Martii, et eas eiusdem esse conditionis cuius est Sabbatum, cui officium siue seruitium exhibent preparationis, nimirum ieiunio tertie et sexte ferie se preparantibus illis, qui uel suscipiunt, uel celebrant mysteria ad sabbati diem pertinentia, nec esse opus, ut ad id, uel Februarius numero dierum dilatetur, uel Martius abbreuietur, quandoquidem ferie Februarii et Martii per hoc unius sunt conditionis, quod unius sunt temporis. Si quis non recipit hanc distinctionem ieiuniorum per distinctionem mensium, saltem in commune accipiet totum pro tempore ieiunium. Sed quia hoc quod est diuisum in multis, non est alicuius totum; et quod est commune multis, non est  alicuius proprium, non erit ieiunium ueris totum Martii, quod tribus eque deputatur mensibus. Non erit, inquam, Martii proprium quod tribus est commune mensibus.

Ad hec non otiose uel mendose scriptum legimus, quod sancti pape Romani Simplicius, Gelasius, Symmachus et Felix fecerunt ordinationes per mensem Februarium, siue enim uIII Kalendas Martii secundum Hispanos, siue uII Idus Februarii secundum antiquos Grecos et Romanos, siue secundum Niceam synodum III Nonas Februarii uer oriatur, credendum est quod apostolice dignitatis uiri non excluserunt a ieiunio Kalendarum Martii quartam et sextam feriam Februarii, que erant uerni  temporis; forte etiam integram Februarii hebdomadam receperunt ad explendum ueris ieiunium, et ad celebranda mysteria illi ieiunio congruentia. In communibus enim annis sepe Februarius aliquot Quadragesime hebdomadas obtinet.

Perpendit ergo uestra dilectio cur ieiunium ueris non totum Martio deputetur, quia scilicet dies uerni temporis agunt pro Februario, ne excludatur a ueris ieiunio. Quod si ratio et ordo temporis euicerit; quod uer ipsis Kalendis Martii oriatur, uerbum non amplius addam, quin excludantur a ieiunio quarta et sexta in Februario ferie, si cum mense suo fuerint penitus aliene a uerno tempore. Sed preter rudem Romuli institutionem, nusquam scripturarum  auctoritatem inuenimus, quod initium ueris et Martii ipso Kalendarum die simul concurrant. In Kalendis Martii initium ueris ponentibus repugnat auctoritas Anatolii et aliorum Patrum; repugnat etiam celum et terra; celum quoniam philosophi deprehenderunt initia temporum per ortus et occasus stellarum, quas Deus fecit in signa et in tempora, in menses et in annos: terra uero, nisi aliqua inequalitas eris interturbet, ortum ueris in rore arborum uel herbarum longe ante initium Martii ostendit.

Regula Anatolii, qui negat initia temporum in Kalendis mensium, et ubi initiari debeant ita uerbis ostendit, ut etiam oculis possit ostendi. Ostendat adhuc per initium estatis ubi debeat celebrari ieiunium estatis. Posito solstitio estiuali et estatis medio  secundum antiquos in uIII Kalendas Iulii, si numeres sursum uersus XLuI dies, inuenies initium estatis in uI Idus Maii, et abhinc usque ad Kalendas Maii octo tantum diebus ad tempus ueris spectantibus, totus pene Maius deputabitur estati. Nec desunt aliqui modernorum quanto iuniores tanto perspicaciores, qui ascensum uel descensum solis in solstitiis oculis et digitis notantes, contendunt equinoctia et solstitia rectius esse ponenda in quinto decimo Kalendas. Quod si fuerit probatum, quis contradicet ueritati, quin totum Februarium sibi uindicet? Cum ergo per hoc ieiunium ueris dies Februarii, ad ieiunium estatis dies Maii licenter admitti debeat, quando Iunius initiatur in quinta uel sexta feria, que inconuenientia uetat in secundo  eius Sabbato uel secunda hebdomada celebrari secundum ieiunium, quod totum estati debetur, a uobis uero soli Iunio tantum deputatur? In ueris ieiunio uidetur impedire quod quarta et sexta ferie ieiuniorum in una hebdomada concurrunt, quid cause est quod differtis ieiunium in ulteriorem hebdomadam? Quid tantum inheremus occidenti littere, ut deuiemus a spiritu uiuificante? Quid tantum inheremus in querendo primo mensium Sabbato? Semper laborando querimus et semel tantum inuenimus. Si enim numero dierum compensetur Sabbatum, tale Sabbatum tenemus illis solis annis, quibus menses Iunius, Martius, September et December in prima feria initiantur. Ceteris uero annis semper imperfecte hebdomade sabbatum tenemus.  uos quippe qui ieiunium temporis, quod est commune tribus mensibus, deputatis soli medio trium mensium mensi, quando u, uI, uel uII feria initiantur menses ieiuniorum, semper pro primo Sabbato secundum, pro secundo tertium, pro tertio quartum habetis, quia expleta primi mensis hebdomada, in tertio uel secundo secunde hebdomade die Sabbatum locatis. Porro nos qui ieiunium temporum accipimus secundum nomen suum, et dies temporis indifferenter admittimus ad ieiunium temporis, primum Sabbatum quod occurrit in mense ieiuniorum pro primo habemus, referentes illud non ad mensem, sed ad hebdomadam, in cuius qualibet feria initiatur ille mensis, qui ad celebrandum temporis  ieiunium et ieiunii mysterium aptior esse uidetur.

Putet aliquis illorum qui nobis ex aduerso sunt, esse has contentiones et questiones et pugnas legis, quas ut uanas et inutiles Paulus Tito et per eum nobis deuitandas esse scribit. Qui recipiet que diximus ad consequentia temporum ueris et estatis, aduertet facile consequentiam autumni et hiemis per regulam Anatolii, et uidebit quod ieiunium ueris non sit totum deputandum Martio, sed etiam Februario.

Dicitis: »Quando primum Sabbati ieiunium ante Quadragesimam euenerit, ex consuetudine Ecclesie uestre in secundum uel tertium Martii Sabbatum nobis mirum uidetur obseruari.«

 Miramur de uobis cur super hoc miremini de nobis. Nunquid hoc facimus sine auctoritate Patrum antiquorum uel iuniorum? Siquidem non longo abhinc tempore, iussu Conradi imperatoris apud Triburias habito generali conuentu et concilio episcoporum, episcopi inter cetera uoluerunt decernere hoc capitulum: »Ut si quando ieiunium primi mensis euenerit infra hebdomadam qua caput ieiunii in feria Iu constat, amborum ieiuniorum celebritas unius officii expletione compleretur.« Sed huic multorum decreto pauci nostratium refragantes, saniori consilio obtinuerunt, ut ieiunium primi mensis in altera hebdomada in qua habetur officium celebraretur iuxta antiquorum consuetudinem. Hanc ieiuniorum instructionem confirmat auctoritas.

 Gelasius enim papa, secutus sententiam Zozimi pape, »ordinationes, inquit, presbyterorum, aut diaconorum, non debent, nisi certis temporibus exerceri, id est Iu, et uII, et X mensis ieiunio, sed et quadragesimalis initii, ac mediane Quadragesime die sabbato ieiunio circa uesperum nouerint esse celebrandas.« Hec Gelasius. Quem quis non uideat preuidisse per Spiritum sanctum contentiosam posterorum super hoc ieiunio discordiam, dum facito primi mensis nomine, et neglecto primo Sabbato, tempus cause congruum notauit ad ieiunandum, scilicet in initio, uel in medio Quadragesime. Precauit enim quia paschalis uarietatis ratio nos inuolueret,  hoc quo nunc tenemur ambiguo.

Quod Gelasii capitulum ne cuius contentio infirmare audeat, confirmatum est etiam quinto episcoporum concilio, iussu Caroli Magni imperatoris habito. »Decernimus de presbyteris et diaconibus, non nisi certis temporibus ordinandis, sicut continetur in decretis Zozimi et Gelasii.« In horum sententiam se pedibus ire testantur sancti et apostolici uiri, quos pro idoneis auctoribus habet Ecclesia; de quibus solius Isidori Hispaniensis uerba ponamus: »Sunt, inquit, quatuor Sabbata, in quibus sunt statuta ieiunia et officia lectionum et orationum maiora, id est mense Martio Sabbato primo, iuxta obseruationem Quadragesime, uernoque tempore, et reliqua.« Tam idoneis testibus et testimoniis  confirmata nostre ecclesie consuetudo, non debet ieiunium ueris ante Quadragesimam celebrari, non debet uobis miraculo esse, nisi habeatis aliquos, quorum auctoritas his preponderet.

Dicitis: »Cuius antequadragesimalis, ut ita dictum sit, ieiunii, ut salua uestra gratia loquamur, uidetur primi sabbati sedem de loco pellere, quod Nabuzardan expugnat adhuc muros Ierusalem.«

Salua nostri gratia, accipimus quidquid loquimini, ut et salua uestri gratia, accipiatis quod loquimur. Nihil enim ex contentione, sed totum querimus ex caritate. Scrupulum iniecistis nobis, cum dicitis nobis sedem primi Sabbati de loco pelli. uos in hoc falli non credimus, sed nos tarditatis arguimus,  qui uestra bene forsan dicta non bene capimus. Quamuis Sabbatum a causa, non a numero dicatur, et per hoc aliquando non ad numerum, sed ad causam referatur; quia tamen illud de quo agimus Sabbatum semper sedet in numero, in feria scilicet que a numero denominatur septima, nemo melius uobis nouit sedem Sabbati sic esse immobilem, ut est immobilis numerus, qui sedem Sabbato fundauit. Nullum enim diem hebdomade preter septimum uocamus sabbatum, sed a Sabbato omnes dies uocantur, id est prima, secunda, uel tertia Sabbati. Si uero id quod causa, aut usus addicit Sabbato, pellitur aliquoties de loco; non ideo surgit sabbatum de sua sede. Ieiunium ergo quod primo Martii ascribitur, si aliqua causa uel necessitate pellatur  a prescripto sibi loco, quomodo per hoc sedes Sabbati de loco suo pellatur, a uobis audire uellemus. Si enim Sabbati sedes posset a loco suo moueri, et Sabbatum, ut ita dicam, posset sequi diem ieiunii de loco suo pulsi, semper ipsum Sabbatum esset primum, nec pateretur ut secundum Sabbatum incubaret primo loco. Quid ergo grauamini ita motum primi ieiunii, non quidem semper necessarium, sed aliquando opportunum, cur negatur primo ieiunio quod ceteris temporum ieiuniis conceditur, quibus licet opportune de loco suo moueri. Ecce de hiemalis temporis ieiunio nulla est querela, quod de hebdomada in hebdomadam, de Sabbato in Sabbatum, transduxit Dominica Natiuitas. Et  gratias uobis, quod mutationem autumnalis ieiunii conceditis nostre festiuitati. Et quia forte non timetis, quod Nabuzardan expugnare debeat muros nostre Ierusalem, dicitis quodam modo nobis cum Esdra: Comedite pinguia, et bibite mulsum, et mittite partes eis qui non preparauerunt sibi; sanctus enim dies Domini est: nolite contristari, gaudium etenim Domini est fortitudo uestra . Quod nobis conceditur, concedi potest etiam cuilibet Ecclesie, ut si in quolibet temporum ieiunio intercurrat specialis festiuitas, ieiunii sedes transmutetur, aut Sabbatum estiualis ieiunii, si concurrat Sabbato Pentecostes, que utraque Sabbata prenotantur titulo XII lectionum, differtur ieiunium in hebdomada Pentecostes, quia non possunt expleri una celebritate  duo authentica officia, et duo mysteria: unum baptizandi, et unum ordinandi. Quamuis nostra pene memoria tres archiepiscopales sedes, uos scilicet Treuirenses, Colonienses et Magundienses uoluerint hec duo mysteria duplicis ieiunii uno unius diei officio compleri, sed ea causa, nec ad consensum omnium, nec ad usum Ecclesie potuit peruenire. Quid, inquam, adeo grauamini solius primi ieiunii mutatione, ut dicatis quod Nabuzardan, princeps coquorum Nabuchodonosor, uel diaboli, expugnet adhuc muros Ierusalem, si hoc ieiunium transferatur in quadragesimam? Ultimo Pascha, quod est uII Kalendas Maii, initiatur Martius in secunda Sexagesime feria; in penultimo Pascha, quod est uIII Kalendas Maii, in  tertia feria; in antepenultimo Pascha, quod est IX Kal. Maii, initiatur Martius in quarta Sexagesime feria. Quia ergo his annis in Quadragesime hebdomada tres ferie, quarta, et sexta, et septima concurrunt ad ieiunium uernalis et ordinum mysteria celebranda, uestro relinquimus iudicio, si conuenienter ieiunetur et ordinetur in Sexagesime Sabbato. Moderatiores fuerunt in hoc pape Zozimus et Gelasius, qui hoc ieiunium et mysteria ieiunio congruentia deputauerunt Quadragesime. Et ut aliquid etiam a nobis dicamus, solet aliquando a sanctis et bene moderatis uiris differri hoc ieiunium in ultimum Martii Sabbatum, uel in penultimam Quadragesime hebdomadam, ut paratiores sint, et  qui ordinant, et qui ordinantur, si forte  adhuc Nabuzardan expugnarit muros Ierusalem, illi qui de captiuitate Babylonis redibunt, penitentia laborabunt in restruendis muris sue Ierusalem, una manu facientes opus orationum, et altera manu tenentes gladium ieiunii.

Delectat etiam nos allegorizare super numero hebdomadarum que distinguunt ieiunia temporum. Sed quia, ut ait Origenes, in campis allegorie est libera euagandi licentia, hec libertas debet habere modum progrediendi. Tres generationum Christi ordines tribus ieiuniorum ordinibus allegorice respondent, quid conferetur quarto ieiunio, quod etiam hebdomadarum mutilatur numero? Placet hec allegoria, sed non ita, ut pro certa figatur ieiuniorum  regula. Placet et Bernonis regula, que uos quodam intellectuali linearis numeri filo a primo ieiunio ad secundum, a secundo ad tertium, a tertio ad quartum ieiunium ducit, et utinam sine errore. Et multo plus placeret, si etiam per XIIII a quarto ieiunio ad primum recurreret. Sed ut cum pace et gratia uestra loquamur, hec eius linea, quia non equaliter diuidit anni hebdomadas per Quatuor Temporum ieiunia, uidetur quibusdam non esse satis directa. Si enim per quatuordecim triplicatur a quarto ieiunio usque ad primi recursum, restant decem tantum hebdomade. Si per quatuordecim  quadruplicatur, quatuor hebdomadas excurrit, ultra quinquaginta duas anni hebdomadas. Cuius intellectuali filo non audemus pedem innectere, ut si desiliamus in artum, possimus licenter pedem retrahere aut protendere. Quidam super hoc lineari numero hebdomadarum disputans, »Si, inquit, aliquis numerus debuisset limitare hec quatuor ieiuniorum interstitia, nullus ad hoc aptior numerus esset, quam quatuordecim, qui quadruplicatus reddat quinquaginta duas anni hebdomadas. Per hoc enim, si modo usus admitteret, semper in primo Sabbato mensis ieiunio deputati occurreret ieiunium cuiusque temporis per huius numeri lineam.« Hoc ille quamuis uerum tamen frustra dixit, quia extra usum sensit Berno, a cuius ore uos pendetis, cuius  uerba sunt uobis pro regula, qui uestrum sacramentorum librum suo exemplari attitulat, nobis quoque placet, hunc nos magni habemus, quia quod pro uirili portione potuit in tabernaculo Dei obtulit. Sed precipit Apostolus omnia probare, quod bonum est tenere, ab omni specie mala nos abstinere. Species mala est discordia Ecclesie, pro qua omnes quotidie oramus, ut in primis eam dignetur Deus pacificare et adunare toto orbe terrarum, nec tamen unam eam adunari patimur, dum per dissonantiam ecclesiastici ritus ab inuicem diuidimur. uos uestrosque ritus non improbamus, sed quod ex antiqua Patrum traditione tenemus, utrum recte teneamus, bonorum iudicio committimus.

De temporibus initiandis pre omnibus Anatolium  sequimur, qui quanti debeat esse, nobis testatur Eusebius in ecclesiastica Historia, et Hieronymus in libro illustrium uirorum. »Anatolius, inquit, Alexandrinus Laodicie Syrie episcopus sub Probo et Gaio reparatoribus floruit, uir mire doctrine in arithmetica, geometria, astronomia, grammatica, rhetorica, dialectica.« Et si ad modernos ueniendum est, sequimur nostros Waterhonem  nostre urbis episcopum, et Olbertum Gemblacensis cenobii abbatem, qui in generatione sua iusti et docti fuerunt, iustis et doctis uiris sui et nostri temporis conferendi aut etiam preferendi. Hi fuerunt contemporales Aribonis et Bernonis. Hi Bernonis scripta, eo monstrante, legerunt; sed multa legentes  et omnia probantes, iuxta quod Dominus precipit predicatoribus, non transibant de domo in domum, id est de sententia istius ad sententiam illius; sed regiam patrum uiam gradientes, non ad dextram, nec ad sinistram declinabant. Hi ieiunia Quatuor Temporum secundum rationem temporum accipientes, dies temporis ante Kalendas Martii non excludebant a ieiunio uerni temporis, sed in primo statim Sabbato, imo in primo aliquando mensis die ieiunium et ieiunii historiam explebant. Hos aliosque sanctos et doctos uiros in hoc sequimur, non quia sancti et docti fuerunt, sed quia ueritatis  assertores esse probantur. Sic enim docet nos Augustinus scribens Hieronymo. »Solis, inquit, scripturis que appellantur canonice hunc honorem atque tenorem defero, ut nullum earum auctorem errasse aliquid firmissime credam. Alios uero sic lego, ut quantalibet sanctitate et scientia prepolleant, non ideo uerum esse putem quia ipsi ita senserunt, sed quia mihi per illos canonicos auctores uel probabili ratione quod a uero non haberat, persuadere potuerunt.« Hoc Augustini exemplo multorum scripta legimus; sed non omnibus credere habemus, et quos magis sequi debeamus querentes, hec uobis scribimus non ex pertinacia, quia nec uos credimus scripsisse ex pertinacia, qui epistolam uestram tam delectabili conclusistis epilogo, quod et nos mutuatum  remittimus uobis. Si ex ratione catholica est uobis certum nobis aliquid melius ostendere, promptum est nobis intellectui uestro cedere, quam nostre pertinacie ulterius inutiliter deseruire.

Sed et hoc adiiciendum est quod anno millesimo nonagesimo quinto Dominice Incarnationis tota pene Ecclesia recepit a sede Romane Ecclesie decretum apostolice auctoritatis, ut semper in prima Quadragesime hebdomada ieiunium ueris, semperque in ipsa Pentecostes hebdomada ieiunium estatis celebretur. Cum ergo Februarius sepe unam, sepe duas, aliquando, in primo scilicet Pascha, tres Quadragesime obtineat hebdomadas; eodemque modo Maius sepe una, sepe duabus, aliquando in primo scilicet Pascha tribus hebdomadibus ultra Dominicam  Pentecostes excurrat. Constat totum ieiunium ueris in Februo ab illis celebrari; ieiunium uero estatis non solum a secunda Iunii hebdomada, sed etiam ab initio Iunii longe remoueri. Nulla certe est controuersia apud istos de spectanda quarta uel sexta feria ante Kalendas Martii, Iunii uel Septembris, quippe qui non ad certos menses, sed ad rationem temporis, refertur ieiunium temporis. ualete.





Item epistola Treuirensium ad Leodienses, cur regulam  Bernonis modo crescere, modo decrescere arguant.

Cum bene et decenter responsum a uobis uideatur esse in ceteris, hoc unum dubitamus, utrum  iuste arguatur regula Bernonis modo crescere, modo decrescere tanquam non ille considerasset, quod ab ultimo ieiunio usque ad recursum primi, decem tantummodo sint hebdomade tribus tesserescedecadis per interualla ieiuniorum deputatis. Ille enim uidetur lineam suam protendere a primo ieiunio usque ad quartum, et de tempore quod est ab ultimo usque ad primi recursum non agere, ut sic descensus  quadraginta duarum hebdomadarum respondeat quadraginta duabus generationibus Christi quod putamus intendisse Amularium, qui et primam Martii hebdomadam accepit in figura prime generationis, que est Abraham, et ultimam Decembris in figura ultime generationis, que est Christus, et tres consecrationes ieiuniorum tres appellauit tesserescedecadas hebdomadarum, que sunt interstitia eorum. Cur ergo dicitis de quarto quid fiet? Dubitationem uobis ostendimus. ualete.



RESCRIPTUM DOMNI SIGEBERTI. PRO LEODIENSIBUS CLERICIS.

Quia, ut ait quidam, littera sola res est que eos qui sunt absentes facit esse presentes, iuuat nos  datis et acceptis litteris alloqui et audire uos quos diligimus, presertim, dicente Hieronymo, quia magnum desiderii solamen habet amicus, cum litteras amici accipit. Dubitationem uestram nobis ostendistis; scilicet an iuste necne arguatur regula Bernonis modo crescere modo decrescere, et cur dixerimus de quarto quid fiet?

De posteriori interrogatione primum dico  me non dixisse, de quarto quid fiet? sed dixisse quid conferetur quarto ieiunio: de qua re merito quesistis; quia dum eam subintelligendam reliqui, remansit sub ambiguo quod subintelligi uolebam. Dicens enim tres generationum Christi ordines tribus ieiuniorum ordinibus allegorice respondent, subintuli, quid, subaudis allegorie, conferetur quarto ieiunio?  Quod quesiui quero adhuc a uestra prudentia, quid possit conferri illis decem hebdomadis, que a quarto ieiunio restant usque ad primum, ut omnibus anni hebdomadis sua respondeat allegoria. Si enim a uobis primo hoc subintellectum fuisset, uideretur uobis his decem hebdomadis posse conferri illas generationes, que decem a Ne usque ad Abraham secundum Hebraicam ueritatem numerantur, si nulla denarii numeri aptior causa possit conferri. Has enim consequens generatio Abrahe obtinebit congrue primam Martii hebdomadam.

Porro regula Bernonis utrum modo crescat, modo decrescat, uel si iuste necne possit argui, scit uestra que eam terit prudentia. Quid uestra interest eam arguere diximus et dicimus. Sit Bernoni sua  sibi regula, quia nolumus ea coarctari, qui iuxta competentiam rei ac temporis ponimus libere interstitia quatuor ieiuniorum, siue per quatuordecim, siue per quindecim. At uero quia uos eam nobis porrigitis ad uidendum, uobis eam ex una parte tenentibus, communiter uideamus qualis sit. Et hec quidem est eius regula.

»A Sabbato, inquit, uernalis ieiunii uelut intellectuali  quodam filo rectissime linea regule per XIu hebdomadas usque in Iunii mensis secundum ducatur Sabbatum, indeque per alias XIu hebdomadas ad tertium Septembris Sabbatum, itemque siue per XIu, siue per XIII ad illum proximum ante Natale Domini Sabbatum, ut absque errore termini eorum Sabbatorum possint interueniri.«

Hec rectissima linea cur a XIu recurrit ad XIII? Nimirum ideo quod necesse sit ei sequi competentiam temporis. His in hebdomadis numerandis sibi quidem satisfecit, nescio si et uobis satisfecerit. uos quippe intendere uidemini, ut hebdomade quadraginta, due sic respondeant quadraginta, duabus generationibus Christi, ut prima generatio, que est Abraham, teneat primam Martii hebdomadam;  ultima uero generatio, que est Christus, respondeat ultime Decembris hebdomade. uos recte in hoc sapitis, si linea Bernonis uos ad hoc posset dirigere; sed nascente Christo in ultima Decembris hebdomada, quomodo dabitis Abrahe primam Martii hebdomadam? Linea Bernonis Abraham ab ea excludit, quia si eam obtineret Abraham, ultima Decembris hebdomada non responderet ultime generationi. Quia ergo, ut ait Tullius, prima causa uictorie est diligenter ediscere causam pro qua dicturi sumus causam huius difficultatis communiter queramus, ut communi labore difficultatem ipsam uel uidere queamus.

A Kalendis Martii usque ad uIII Kalendas Ianuarii, sunt hebdomade XLII et dies uI. Hos sex dies  subtrahens Berno a numero hebdomadarum, eas non a Kalendis Martii, sed a Sabbato uernalis ieiunii incipit numerare. Per hoc quidem cauit sibi, ut linea sua in numero hebdomadarum neque crescat, neque decrescat, non tamen per hoc se omni scandalo absoluit. Propter hos sex dies subtractos disconuenit inter nos et uos aliquando, inter Abraham uero et nascentem Christum nullo anno conuenit. Abraham enim nolens quodam modo decedere a prescripta sibi prima Martii hebdomada, subtractos sibi sex dies semper repetit, et singulis annis singulos dies recipiens, uidetur arguere regulam Bernonis, modo crescere, modo decrescere; quia quot dies sue hebdomade recipit, tot Christus  sue hebdomade dies amittit. Abraham quanto longius a sua hebdomada elongatur, tanto plures dies sibi usurpat, ut aliquando plusquam unam hebdomadam, aliquando plusquam duas obtineat, tribus scilicet annis, quibus uos ponitis Sabbatum ieiunii circa uI Idus Martii. At puer cuius est nomen Dominus iustus noster, ad suam partem recrescente linea suos, tantum dies annuatim recepit, et nichil plus sua iusta parte exigit. Ita uos nunquam, nisi excepto uno anno datis nascenti Christo integram hebdomadam, nisi forte subtractos in Martio dies assuatis decurtate Christi hebdomade, ut uel sic detis quodam modo pauperi Christo camisiolam de conscissis panniculis reconsutam, cuius inconsutilem tunicam nec inimici eius sciderunt. Non decet  uos talia semicinctia offerre illi, cui cum Magis aurum, thus et myrrham obtulistis.

Quod dicimus, per annorum consequentiam probemus. Anno quo Martius initiatur in prima feria, incipit Berno numerare hebdomadas a Sabbato ieiunii uernalis posito in Nonis Martii, uno die tantum relicto Abrahe, eoque tantum anno Christus habet plenam hebdomadam. Sequenti anno, posito ieiunii Sabbato in primo die Nonas, tertio anno in tertio Nonas, quarto anno in quarto Nonas, quinto anno in quinto Nonas, per hos sex uel quinque annos intercurrente bissexto reddit Berno sex subtractos dies; et secundum uariationem Nonarum Martii, linea eius crescere, aut decrescere uidetur in utramlibet partem. Secundum uos autem, longius  posito ieiunii Sabbato, amplius linea uariatur. Quid quod aliquando per lineam Bernonis plus iuste excrescentem exturbatur. Nascens extra quadragesimam secundam hebdomadam et generationem? Quia enim Berno a Sabbato hebdomadas et generationes inchoat, in sexta feria eas semper consummat.

Anno ergo quo initiatur Martius in secunda feria, consummantur XLII hebdomade et generationes IX Kalendas Ianuarii, id est in uigilia Natalis Domini, que eo anno occurrit in sexta feria, ultra quam non debet protrahi Bernonis regula. Per hoc initiante quadragesima tertia hebdomada, in sequenti Sabbato nascitur Christus, in eo quasi in alieno, quia non est ei hoc anno locus in Bernonis  diuersorio. Confidimus tamen de uobis in Domino, quod ipse qui nascitur magni consilii Angelus inspirabit uobis et aspirabit, ut habeat etiam hoc anno locum in uestre sapientie diuersorio. uelit forte aliquis excusare Bernonem, per hoc quod in uIII Kalendas Ianuarii incipit ultima Decembris hebdomada, que debet respondere Christi generationi. Posset quidem per hoc excusari, si etiam hoc anno differretur ieiunium in secundum Martii Sabbatum. Sed ei uia hunc euandendi precluditur, quia posito Sabbato ieiunii in II Nonas, et Abraham obtinente plus quam secundam Martii hebdomadam, Christus nec penultimam Decembris hebdomadam habet.

Hec iuste necne dixerim de regula Bernonis, uidebit  uestre diligentie oculus; et si quid incaute a nobis dictum est, nos simplicitas oculi nostri excusabit, et ueniam impetrabit. Non enim B[.....]rnoni in aliquo derogamus, quem ut sanctum et sapientem censemus numerandum in numero illustrium uirorum, quia quod a Deo habuit ad profectum posterorum obtulit, et inde id ipsum quod obtulit, a Deo probandum fuit. Obtulit aurum sanctitatis et sapientie. Tanquam aurum in fornace probat electos Dominus, obtulit argentum eloquentie. Quid de tali uiro suggerit uobis sapientia per Salomonem? Aufer, inquit, rubiginem de argento, et egredietur uas purissimum. Optarem in domo Dei ambulare cum consensu talis uiri; sed ait Amos propheta: Nunquid ambulabunt duo simul, nisi eis conuenerit?   Putabamus nobis et Bernoni conuenire in recipienda allegorica generationum consonantia; sed dissonantia prime Martii et ultime Decembris hebdomade nos ab illa conuenientia aduocat. At de numero XIu hebdomadarum nobis et Bernoni conuenit, quas etiam nos recipientes, ambulamus quidem simul eadem uia, sed non ubique per eadem uestigia. Bernone enim sex diebus precurrente, non a Sabbato ieiunii cum eo, sed semper a Kalendis Martii ingredimur uiam numerandi XLII hebdomadas, easque ut et uos distinguimus per tres tesserescedecades; sed in prima tesserescedecadarum statutis ieiuniorum hebdomadis prima scilicet Martii, secunda Iunii, tertia Septembris, quarta Decembris. Sex autem dies qui supersunt,  nichil ad distinguenda ieiuniorum interstitia obsunt. Hoc extra interrogationem uestram adieci,  ut tollatur a uobis nota inconuenientie, quam priores uestre littere imposuerunt nobis. Quod intrante Martio in uI uel uII feria uno anno ieiunium Iunii, altero anno ieiunium Septembris in Xu hebdomadam celebramus. Ut salua gratia uestra dicamus, nos secundum tenorem uestre, non nostre regule uestro preiudicio urgentes. Ecce uidetis que sit causa mutue dissonantie, sex scilicet dies a Bernone Martio subtracti, et quia tropum synecdoche uel dies temporum in ieiuniis temporum non admittitis, quis nescit in quantis locis Scriptura uacillet, nisi a tropo synecdoche sustentetur? Non surrexit Christus a mortuis, nisi tropum synecdoche recipiamus. uos qui gratia Dei diuites estis in illo, in omni uerbo, et in omni scientia, confirmet Deus  usque ad finem sine crimine. ualete.





SIGEBERTI EPISTOLA AD LEODIENSES


Roberto, Flandrie comiti, ex bello sacro anno 1101 reuerso, Paschalis papa litteras scripsit quibus illum hortatur ut Leodienses schismaticos, Henrico imperatoris adherentes, ab Ecclesia expellat. Sententiam pontificiam impugnat Sigebertus in epistola ad Leodienses missa, quam, propter infensiorem, quo in sanctam sedem, inuehitur, animum, dare supersedimus. Exstat in tomis Conciliorum Labbei , sine auctoris nomine, cum hoc titulo: »Responsoria Declamatio acerrima Leodiensium schismaticorum, qui, more suorum comparum in schismate Donatistarum aduersus principes resilientium, et catholicum nomen affectantium, suam Declamationem sic inscripserunt: Epistola Leodiensium aduersus Paschalem papam.« EDITOR PATROLOGIAE.





SIGEBERTI EPISTOLA ADuERSUS LAICORUM IN PRESBYTEROS CONIUGATOS CALUMNIAM.


Hec epistola scripta uidetur occasione censure Gregorii uII pape, qui ut incontinentes sacerdotes ad sanam mentem reuocaret, uetuit ne quis fidelium eorum missas audiret, multo minus ne ecclesiastica sacramenta reciperet. Quam sententiam dum impugnare conatur noster, non uno in loco minus recte sentit. Et hoc quoque opusculum omittendum duximus. EDIT.





SIGEBERTI Responsio ad epistolam Hildebrandi quam scripsit ad Herimannum Metensem in potestatis regie calumniam

uide supra, in Prolegomenis, col. 16, notam 40.





FRAGMENTUM RHYTHMI DE S. LUCIA AUCTORE SIGEBERTO






[NOTA.]

Ad monasterium Lintburgense, in diecesi Spirensi, anno 1042 translate sunt sancte Lucie uirginis et martyris reliquie, Heinrico imperatori, Conradi Salici filio, dono date a Theoderico Mettensi episcopo,  qui eas ex Sancti uincentii monasterio accepit, uti nos docent Lintburgensium monachorum hac de re littere, quas hoc loco referre non pigebit: Cenobitis beati uincentii et Sancte Lucie, uinee scilicet Dei electe, Lintburgensis cenobii grex pusillus, dignos Deo facere fructus. Pignus reliquiarum sancte martyris Lucie nouerit uestra fraternitas nos omni pretiosa margarita amabilius possidere: sed quo modo et a quibus personis ad nos translatum sit, certa uobis ratio pro nostra experientia patebit. Diue memorie domnus Conradus imperator, cum coniuge sua Gisia, deuotissimus nostri loci exstitit fundator atque constructor; quo adhuc uiuente, cripta et quedam monasterii altaria sunt dedicata. Eo autem ex hac luce migrante, cum filius eius Heinricus eumdem locum non minus studiose reparauerit, plerisque sanctorum reliquiis longe lateque congregatis, etiam sancte Lucie brachium a Theoderico, secundo Mettensis Ecclesie pontifice, petiuit et impetrauit. Quo ad nos, ipso presule deferente, translato, ferunt ad comprobationem, si Lucia Siciliensis esset, cum id a Domino precibus quereretur, signorum indiciis declaratum. Sed et hactenus per eius opitulationes multarum fiunt infirmitatum curationes. Huius addita ueneratione, nostrum templum in honore sancte crucis et sancte Marie semper uirginis, et sancti Ioannis euangeliste est dedicatum. De cuius gestis non sunt nobis alii sermones, excepta illius sub Paschasio proconsule passione. Quam, ut spopondistis, metrice compositam nobis transmittere dignemini, ut illius preclari participemur opusculi, cuius una uobiscum pretiosi compossessores sumus corpusculi. ualete in Domino, fratres dilectissimi, sancte Lucie et omnium sanctorum precibus adiuti.« Hactenus epistola Lintburgensium, ex codice Sancti uincentii a nobis eruta. Scripta est post initium seculi duodecimi, quo tempore Sigebertus, Gemblacensis monachus, qui litteras apud Sanctum uincentium docuit, rhythmum de sancta Lucia composuit, cuius copiam hac epistola postulant Lintburgenses. Huc spectat Sigeberti uersus rhythmici qui sequuntur.




Pro tam beate pignore uirginis
Se gloriantur participes fore
   In laudibus Christo canendis
   Ecclesie parochi Spirensis.

Te dico Lintburch nomine nobilis,
Fundata summi seruitio Patris,
   Manu Cuunradi imperantis,
   Ipsius et Gisile iugalis.

Cum multa comant ecclesie decus,
Que larga regum contulerat manus
   Nil tam pium, nil tam decorum
   Inter opima tenes bonorum,

Quam sancta sancte pignora uirginis,
Quam laude nobiscum celebri colis:
   uos brachio Lucia solo,
   Corpore nos sacrat ipsa toto.

uobis hoc Henrich iunior attulit,
Nobis Deodrich iunior abstulit:
   Augustus Henrich gloriosus,
   Deodrichque stola decorus.

Et in fine auctor:


Lucia, martyr fortis et inclyta,
Lucia, uirgo nobilis et pia,
   Me me misellum Sigebertum
   Extrahe ab ignibus inferorum.






FRAGMENTUM DE S. LULLO






[NOTA.]

Litem de iurisdictione monasterii Fuldensis Lullum inter et Sturmium abbatem intercessisse, nec contentioni bilem defuisse, ut fit in similibus causis, pronum est credere. Et dum Sturmius iura monasterii sui a Romanis pontificibus concessa, regum auctoritate munita, strenue propugnat, exorta inter se suosque dissensione, pars Lullo metropolitano blandiri, crimina Sturmio affingere. Que ille dum nimis credulus  ad regem defert, inuidie notam apud Sturmii amicos et laudatores retulit, et forsitan ob hanc causam male audiit apud Adrianum papam. uerum longe aliter de hoc facto sensit anonymus Gemmelacensis, uite Lullane scriptor, quem Sigebertum, eius loci monachum, esse suspicor, qui exposita translatione corporis S. Bonifacii in Fuldense monasterium, hec subdit:

His rebus bene ex sententia gestis, archiepiscopus omnem operam suam in locum ipsum intendit. uerum ea longe aliter quam ipse spe conceperat, cessere. Nam Sturmio quidam nomine tunc preerat monasterio  uir excellentis ingenii ac predicande sanctitatis, sed uehementis nimium ac ferocis nature. Is animum fratrum sollicitabat, commonens hanc pontificis Lulli circa se gratiam aliorsum spectare quam ipsi opinarentur. His atque huiusmodi sermonibus a beato Lullo animos fratrum alienauit, et nichil suspicanti non mediocrem inuidiam conflauit. Preterea non mediocri tedio iam uiri Dei afficiebatur animus, cum uideret tot tantosque labores suos incassum effluere, beneficiis inuidiam non exstingui; extreme uero dementie esse, huic loco tantas rerum impensas sine fructu insumere, quibus alio in loco perenne deuotionis sue monumentum possit exstruere. Locus autem erat in silua Buchonie, cui Herollofelt nomen indidit posteritas, habitationi monachorum peropportunus. In hoc abbas Sturmio, tempore quo primo ad solitariam siluestremque uitam cum feruore spiritus precipitem agebat, consederat, ac erutis arbustis paruas sibi fratrisbusque cellulas opere impolito construxerat, nouemque annos iam ibi euoluerat. Sed beatum Bonifacium, licet amenus loci situs alliceret et aque opportunitas, offendit tamen latus contiguum Saxonibus, qui adhuc paganis ritibus tenebantur, et plerumque in Christiana loca cedes hominum et depopulationes agrorum non modicas dabant. Ut igitur hanc incommoditatem euaderent, altius in Bochoniam tendentem locum, quo nunc Fuldense monasterium conspicitur, occupauerunt. Locus autem Herueldensis tradente beato Bonifacio in proprium cessit sancto Lullo, qui iam tunc forsitan construendi illic monasterii desiderium animo conceperat. In hunc ergo locum omnes copias suas dedit, ac opere egit succisis profusius arbustis, ut amplioris monasterii fratribus laxans spatium, ipsumque cultoribus edificiis exstruere aggressus sit, breuique tempore Herueldense nomen in immensum glorie ac magnitudinis culmen euasit. Cum autem beatus Lullus ab exordio iacti fundamenti ecclesiam monasterii beatis apostolis Simoni et Thadeo attitulasset, angelica in somnis uoce est admonitus, ut corpus beati Wicberti eo transferret.




ANNO DOMINI MCXII.
CHRONICAE POLONORUM EDIDERUNT I. SZLACHTOWSKI ET R. KePKE PH. DD.






PROLEGOMENA

 Ante hos centum annos Godofredus Lengnich Chronicon Polonorum primus in lucem emisit, quod Martino cuidam Gallo uindicandum esse sibi persuadebat. Neque aliter uidebatur editori posteriori I. u. Bandtkio, qui idem Chronicon ex locupletiore codice nostro seculo publici iuris fecit, postque eos idem nomen ab omnibus uiris doctis repetitum est, qui Polonorum res antiquissimas illustrandas sibi sumpserunt. Sed non sane iure. Nam neque Martini neque Galli nomen stare potest, cum a recentioribus scriptoribus tradita, omnibus quibus fides habenda est auctoritatibus careant. Re enim paulo accuratius examinata, unum tantum inuenies presidium, idque hoc loco in summam dubitationem merito uocandum, quo hanc sententiam nonnulli tueri posse sibi uidebantur; est hoc Dlugossi, rerum Polonicarum scriptoris seculi decimi quinti, testimonium. uerum est, legitur apud hunc  Martini Gallici nomen  , sed, dolendum sane est, que laudat uerba illius, in nostris codicibus non leguntur. Quis uero tali auctoritate innitatur? Cum igitur codices nostri neque unum neque alterum illud nomen exhibeant, reiicienda sunt ambo; neque Galli nomen retinendum uidebatur ob pauca illa uerba, recentiore manu exarata, que in codice Heilsbergensi iam deperdito legebantur  , neque ob mentionem apud alios Polonorum scriptores ante Lengnichium factam  . Nam illo altero nomine sine dubio auctoris patriam indicare uoluerunt. Sed hec etiam de patria questio non minus est obscura quam de nomine illa. In ipso enim libro tenebris uix dispellendis auctor uidetur se texisse; nusquam quis fuerit, uel ubi terrarum natus sit, apertis uerbis tradidit. Unum uero est quod nullis dubitationibus conuelli potest, Polonus non erat, quod ipse uerbis probauit luce clarioribus in  epistola ad capellanos ducales ante tertium librum: Tantum opus non ideo cepi ut---patriam uel parentes exsul  apud uos et peregrinos exaltarem, sed ut aliquem fructum mei laboris ad locum mee professionis reportarem.---Hunc laborem suscepi ---ut otium euitarem, et dictandi consuetudinem conseruarem, et ne frustra panem Polonie manducarem  . Legine possunt que clariora sint? Auctor apud Polonos exsul, non ut suam patriam uel suos parentes laudibus efferret opus suum aggressus est, sed ut Polonorum rebus scribendis hospitalitati eorum gratiam rependeret, sibique fructum aliquem  ad illud monasterium, ubi se monachum professus erat, aliquando reuersurus reportaret. Nam ita locum illum professionis intelligendum esse credimus  . Neque huic quam proposuimus sententie illi obstant loci, quibus Poloniam patriam appellat.  , neque Polonice lingue scientia, quam sine ullo dubio tenebat, eum Polonum fuisse euincit  . Ex occidentalis  Europe partibus aduena in Polonia sedem fixit  , eamque consuetudine sibi alteram patriam fecit. Sed ubi tandem primam lucem uidit? Gallum eum fuisse alii, Germanum alii uoluerunt  ; sed ex neutro populo originem duxit, Italus uidetur fuisse. Quod una potissimum qua usus est, uoce uastaldiones  confirmatur, que ni fallimur eadem est ac Langobardorum gastaldiones. Que uox apud solos Italorum scriptores occurrit, neque sane perspici potest quomodo monachus Polonus uel Germanus in talem uocem, que ad peregrinorum aures uix peruenerit, incidere potuerit. Et hoc uidetur Itali esse, quod Germanos in uniuersum uocat Alemannos  , quod Germanos saltem auctores nunquam fecisse omnes sciunt. Accedit denique quod apud hominem septentrionalem illorum temporum frustra queras, quod uno loco apparet, eum pingendi artis fuisse haud imperitum, uel tabulas pictas eum sepius inspexisse  . Nescimus an coniecture iusto plus indulgeamus, si  hunc Italum monachum non modo in Boleslai tertii ducis aulam uenisse sed etiam inter capellanos ducales  receptum esse dicamus. In libri tertii enim dedicatione ad capellanos ducales scripta aliosque bonos per Poloniam clericos, hos fratres carissimos appellat. uidit etiam Boleslaum ducem ob Sbigneum fratrem cecatum ieiunantem, cinere et cilicio humi peruolutum, lacrymis irrigatum, ab humano consortio separatum  . Facile itaque credas auctorem ex paucissimis illis fuisse, quibus ducis secretum ad S. Aegidii monasterium in Ungaria iter notum fuerit, eumque unum ex ducis comitibus fuisse; ita accurate eius penitentiam eiusque iter in Ungariam et ad sancti Adalberti sepulcrum perscripsit. Quibuscum hoc etiam coniungas, quod, etsi non atrox crimen in Sbigneum commissum, tamen Boleslaum excusare conatur, ipsumque facinus cuius ducem penitebat, non aperte indicauit, sed cautius et obscurius tantum innuit  . Quod minime mireris, si finem consideres quem sibi in libro componendo auctor proposuit, ut Boleslaum tertium potius laudibus suis celebraret,  quam Polonorum res gestas posteritati traderet. Quod consilium in proemio libri primi disertis his uerbis proposuit: Est autem intentio nostra de Polonia et duce principaliter Bolezlao describere, eiusque gratia quedam gesta predecessorum digna memoria recitare. Quod aliis quoque libri locis non minus aperte profitetur  . Satisque constanter hunc finem in toto libro intuitus est, nam haud raro doleas, quod ob hoc consilium paucissimis uerbis res absoluit, quas sine dubio copiosiore sermone narrare potuisset. Itaque omnium priorum ducum Polonie res gestas uno libro primo comprehendit, Boleslai uero uitam usque ad uicesimum octauum etatis annum, i. e. usque ad annum 1113  duobus alteris libris uberrima narratione exposuit. Attamen non uno tenore librum perscripsit, sed, ut ipse probat, in fine libri secundi aliquantisper quieuit  . Duos enim libros priores composuit anno 1109 uel 1110, quos, ut aliis nonnullis episcopis, Paulo episcopo Crusuicensi et Mauro Cracouiensi dedicauit, quorum ille 1110 diem  supremum obiit  , alter anno 1109 consecratus  est  . Tertium librum paulo post Boleslai ad S. Aegidium iter, fortasse ipso anno 1113, conscripsisse uidetur. Fautores uero et adiutores huius operis quinque illos habuit episcopos, quibus librum primum dedicauit, quorum auctoritate et opitulatione fretus, scribendi munus in se suscepit, quorumque benignitas certas ei metas interius aperuit  . uix enim dubites quin illi auctori scribendi subsidia administrauerint, et ante omnes Michel cancellarius, quem cepti laboris opificem suumque cooperatorem uocat  .

Presidia quibus usus est, pene omnia ita erant parata, ut ea tantum posteritati traderet que aut ex aliorum narrationibus hauserat, aut ipse testis uiderat. Ex libris unam tantum sancti Adalberti passionem laudauit  . Littere quas inseruit potius ab ipso auctore uidentur scripte, quam ab illis quibus tribuuntur  . Res ab illis qui nouerant inquisiuit  , et in Polonorum fabellis antiquissimis narrandis  secutus est seniores antiquos, quas uero cum ex paganismi temporibus originem ducerent, obliuioni potius quam memorie tradere uoluit  . Alio loco maiorum relationem laudat  . Neque carmina popularia Polonorum reiecit, ut probat illa cantilena in honorem Boleslai composita  . Num uero alterum illud carmen a Germanis in laudem Boleslai factum reuera ex populi ore an ex auctoris ingenio originem traxerit  , haud immerito dubitet aliquis. Cautiusque atque modestius omnia que ob antiquitatem dubia uidebantur, uel que non satis perspecta et cognita erant, uoce fertur uel alio quodam modo notauit  , alia denique se nescire aperte professus est  . Neque minus laudauit testes qui rebus interfuerant  . Ut ueritatem historie teneat  quasi normam atque legem sibi proposuit, quam ab eo in uniuersum satis accurate obseruatam esse minime neges, etsi cautius de Boleslao tertio et de morte sancti Stanislai scripsit  . Haud dubie auctor uir erat eruditus, litteris antiquis satis imbutus, ut illis  locis probauit quibus antiquorum populorum rerum gestarum memoriam protulit  . Ex rerum scriptoribus pre ceteris legit Sallustium  , ex petis Lucanum  . Scribendi genus longe abhorret a natiua uenustate illa, que apud alios illorum temporum scriptores animum allicit; est tumidum atque imaginibus et metaphoris audax, ita ut non uno loco hesites, utrum que legis sensu proprio an metaphorico sint intelligenda. Accedit quod totum pene librum  uersibus illis composuit, qui apud seculi duodecimi scriptores sepissime leguntur. Ex quibus illos tantum seruauimus, qui paulo accuratius confecti, rhythmum habent aure facile percipiendum.

Ex posteriorum temporum scriptoribus nostrum auctorem in suum usum uerterunt Kadlubek  , compilator apud Lengnichium  , auctor Chronici ducum Polonie  , annales Poloni  , Dlugossus  , et Sarnicius [ a fol. 55 recto ad 74. uitam sancti Stanislai, quam I. u. Bandtkie una cum Chronico Galli uulgauit [ fol. 90-96 uers. Chronicon Hungarorum mistum et Polonorum [ Codex Clodauiensis, postea Pulauiensis Santkonis de Czechel, chartaceus, secula Xu exeunte paratus, paginis 945 seriore manu consignatis  et duobus foliis ultimis membran. constans, Clodauiensi  beati Aegidii monasterio a preposito eiusdem Santkone de Czechel donatus est, ut probat hec inscriptio [ Codex Szamotuliensis, postea Heilsbergensis, chart., sec. Xu exeuntis prima pagina auratis litteris  minoribus exhibet inscriptionem: Liber magnifici domini Petri de Schamotuli, castellani et capitanei Poznaniensis 1471, satis nitide  scriptus, multis uacuis spatiis inter omnia fere capita relictis ad pingendas haud dubie litteras eorum initiales, complectitur 279 paginas ex utroque latere numeris Arabicis recentiori manu signatas, que in duabus cuiusuis pagine columnis contextum exhibent. Hic quoque codex erat ad manus I. u. Bandtkii, cum editionem suam Galli pararet, quem cum cod. 2 ex bibliotheca Pulauiensi acceperat. Ex hac editione descriptionem huius codicis hausimus, quem in bibliothecis hodie frustra quesiueris, iniuria temporum ablatum. uarias lectiones ex Bandtkii editione recepimus. Erat uero codex infime sine dubio note; est enim mutilatus et interpolatus. Desiderantur capita I, 21, II, 9, 16. 20, 27-33, 44-47; III, 16-26  . Reliqua capita pene omnia sunt in compendium redacta, orationes directe sepius recise, hinc inde in textu litteras, etc.,  inuenies. In textum recepta sunt ex uita sancti Stanislai capita 11, 14-16, 32, et alia quedam ex uita sancti Stephani descripta  .

Primam editionem ex codice Heilsbergensi parauit G. Lengnich Gedani 1749 sub hoc titulo: uincentius Kadlubko et Martinus Gallus scriptores historie Polonie antiquissimi, p. 56, quam repetiuit Mizler de Kolof in Historiarum Polonie et Lithuanie scriptorum magna Collectione, uarsouie 1769 tom. III. Tertia est I. u. Bandtkii qui eumdem codicem et Clodauiensem secutus Martini Galli Chronicon uarsouie 1824, 8o, integrum primus satis accurate edidit.

Quibus subsidiis adiuti, textum quantum fieri poterat genuinum restituere conati sumus, in uerbis tamen scribendis pro more seculi XII ineuntis diphthongum e et syllabam ti loco simplicis e et ci que in libris seculi XIu et Xu habentur restituimus.

Leopoli et Berolini, mense Decembr. 1849.


I. SZLACHTOWSKI et R. KePKE.





INCIPIUNT CRONICAE ET GESTA DUCUM SIuE PRINCIPUM POLONORUM



INCIPIT EPISTOLA ET QUAEDAM PRAEAMBULA TANGENTIA CRONICAS POLONORUM HOC MODO [1 1Kb] .

 Domino M.  Dei gratia summo pontifici, simulque [2 1Kb] Symoni  , Paulo  , Mauro  , Syroslao  , Deo dignis ac uenerandis pontificibus Polonie regionis, nec non etiam cooperatori suo, uenerabili cancellario Micheli, ceptique laboris opifici, subsequentis scriptor opusculi supra montem Syon Domini sanctorum [3 1Kb] gregi commisso [4 1Kb] uigilanti studio speculari, ac de uirtute in uirtutem gradiendo Deum deorum facie ad faciem contemplari.

Ni uestra auctoritate suffultus, patres pretitulati, uestraque opitulatione fretus fierem, meis uiribus in  uanum tanti ponderis onus subirem, et cum fragili lembo [5 1Kb] periculose [6 1Kb] tantam [7 1Kb] equoris immensitatem introirem; sed securus nauta poterit in nauicula residens per undas seuientis freti nauigare, qui nauclerum habet peritum, qui scit eam [8 1Kb] certam uentorum et syderum moderamine gubernare. Nec maluissem quomodo tante caribdis naufragium euitare, ni libuisset uestre karitati meam nauiculam uestri remigii gubernaculis subleuare; nec de tanta siluarum densitate ignarus uie potuissem exire, ni uestre benignitati placuisset certas [9 1Kb] mihi metas interius aperire. Tantorum  ergo [10 1Kb] rectorum aminiculis insignitus [11 1Kb] portum subibo securus, uentorum turbinibus expeditus; nec dubitabo lippis luminibus uiam incognitam [12 1Kb] palpitare, cum cognouerim [13 1Kb] rectorum oculos precedentium luce lucidius choruscare. Et cum tales premiserim causidicos [14 1Kb] defensores, flocipendam, quitquid musitando [15 1Kb] murmurarent inuidiosi detractores. Et quoniam fortuna uoti compos uos fautores obtulerit iuste rei, dignum duxi tantos uiros inserere quasi cronica seriei [16 1Kb] . uestro namque tempore uestrisque precibus preciosis illustrauit Deus Poloniam Bolezlaui tercii gestis memorabilibus et famosis [17 1Kb] Et cum multa et magnifica uobis gesta pretermittam degentibus, quedam tamen [18 1Kb] suggerere subsequenter [19 1Kb] posteriorum memorie non dimittam [20 1Kb] , sed ad presens  uos uno ore, una laude [21 1Kb] unanimiter unanimes unanimus, et quos indissolubile caritatis uinculum annectit, nostris [22 1Kb] quoque preconiis adnectamus [23 1Kb] . Dignum est enim, ut rerum etiam gestis institerant prenotari,  quos diuina gratia facit donis carismatum ipsis principibus principari, cibi quorum dispensatione subditorum quod capacitatibus celestis alimonie fidelibus erogatur, eorundem patrocinii nostre pusillanimitatis opusculum suffragio tueatur [24 2Kb] Nam quos Deus ordinauit tanto priuilegio dignitatis hominibus ceteris preminere, oportet eosdem studiosius singulorum [25 1Kb] utilitatibus et necessitatibus preuidere. Igitur ne uiles [26 1Kb] persone uideamur uanitatis fimbrias [27 1Kb] dilatare, codicellum non nostro decreuimus, sed uestris nominibus titulare. Quocirca laudem huius operis et honorem [28 1Kb] huius patrie principibus ascribamus, nostrum uero laborem laborisque talionem uestre discretionis arbitrio fiducialiter committamus. Spiritus sancti gratia, que uos dominici gregis pastores ordinauit,  tale suggerat consilium uestre menti, quatenus princeps digna det munera promerenti, unde uobis honor, sibique [29 1Kb] gloria proferenti [30 1Kb] . Semper gaudete, nobis operique fauete


EXPLICIT EPISTOLA.



INCIPIT EPILOGUS [31 1Kb] .



 Bolezlauus dux [32 1Kb] inclitus,
   Dei dono progenitus,
   Hic per preces Egidii
   Sumpsit causam exordii.

Qualiter istud fuerit,
   Si Deus hic [33 1Kb] annuerit [34 1Kb] ;
   Possumus uobis dicere,
   Si placeat adiscere.

Relatum est parentibus
   Successore carentibus,
   Conflent [35 1Kb] auri congeriem
   In humanam [36 1Kb] effigiem,

Quam mittant sancto propere [37 1Kb] ,
   Fiat ut eis prospere [38 1Kb] ,
   uotumque Deo uoueant,
   Atque firmam spem habeant.

Aurum ilico funditur,
   Effigies efficitur,
   Quam pro futuro filio
   Sancto mittunt Egidio.

 Aurum, argentum, pallia,
   Donaque mittunt alia,
   uestes sacras et aureum
   Calicem sat ydoneum.

Nec mora, missi properant
   Per terras quas non nouerant;
   Pretereuntes Galliam
   Peruenerunt Prouinciam.

Missi munera proferunt,
   Monachi grates referunt;
   Causam [39 1Kb] narrant itineris
   Et qualitatem operis.

Tunc monachi continuo [40 1Kb]
   Ieiunauere [41 1Kb] triduo:
   Et dum agunt ieiunium,
   Mater concepit filium;

Et pro uero pronunciant [42 1Kb] ,
   Quod [43 1Kb] missi sic inueniant [44 1Kb] .
   Monachi rem recipiunt,
   Missi redire cupiunt,

 Transeuntes Burgundiam
   Remearunt Poloniam.
   Ergo grauem inueniunt
   Ducissam quando ueniunt.

Sic puer ille nascitur,
   Qui Bolezlauus dicitur,
   Quem Wladislaus genuit
   Dux, sicut [45 1Kb] Deus uoluit.

 Genitrix Iudith nomine,
   Fatali forsan omine---
   Iudith [46 1Kb] salutauit populum
   Per Holofernis [47 1Kb] iugulum [48 1Kb] ---

Ista [49 1Kb] peperit filium,
   Triumphatorem hostium,
   De cuius gestis scribere
   Iam tempus est insistere.



PRIMO [50 1Kb] PROHEMIUM

 Quoniam orbis terrarum in uniuersitate spatiosa a regibus ac ducibus plurimis plurima memoria digna [51 1Kb] geruntur [52 1Kb]  , que fastidiosa negligentia philosophorum [53 1Kb] , forsitan inopia, silentio conteguntur, opere pretium duximus quasdam res gestas Polonicorum principum, gratia cuiusdam gloriosissimi ducis ac uictoriosissimi nomine Bolezlaui, stilo puerili [54 1Kb] potius exarare, quam ex toto posterum memorie nichil notabile [55 1Kb] reseruare; ob hoc etiam [56 1Kb] maxime, quod Dei dono precibusque sancti Egidii natus fuit, per quem, ut [57 1Kb] credimus, bene fortunatus semperque uictoriosus extitit. Sed quia regio Polonorum ab itineribus peregrinorum est remota, et nisi transeuntibus in Rusiam [58 1Kb] pro mercimonio paucis nota, si breuiter inde disseratur [59 1Kb] ,  nulli uideatur absurdum, et si pro parte describendo [60 1Kb] totum inducatur, nemo reputet onerosum. Igitur ab aquilone Polonia septemtrionalis pars est Sclauonie [61 1Kb] , que habet ab oriente Rusiam, ab austro Ungariam, a subsolano Morauiam et Bohemiam, ab occidente Daciam et Saxoniam collaterales. Ad mare autem septemtrionale uel anphitrionale [62 1Kb] tres habet [63 1Kb] affines barbarorum gentilium ferocissimas nationes, Selenciam  , Pomeranam [64 1Kb] et Pruziam [65 1Kb] , contra quas regiones Polonorum dux assidue pugnat, ut eas ad fidem conuertat; sed nec  gladio predicationis cor eorum a perfidia potuit reuocari,  nec [66 1Kb] gladio iugulationis eorum penitus uipperalis progenies aboleri. Sepe tamen principes eorum a duce Poloniensi [67 1Kb] prelio superati, ad baptismum confugerunt; itemque collectis uiribus fidem christianam abnegantes, contra christianos bellum denuo parauerunt. Sunt etiam ultra eos et infra brachia amphitrionis alie barbare gentilium nationes et insule inhabitabiles, ubi perpetua [68 1Kb] nix est et glacies. Igitur terra Sclauonica ad aquilonem hiis regionibus suis partialiter diuisuris [69 1Kb] siue constituturis [70 1Kb] existens, a Sarmaticis qui et Gete uocantur in Daciam [71 1Kb] et Saxoniam terminatur [72 1Kb] , a Tracia autem per Ungariam, Hunis [73 1Kb] qui et Ungari dicuntur quondam [74 1Kb] occupatam [75 1Kb] , descendendo per Carinthiam in Bauariam [76 1Kb] diffinitur; ad austrum uero  iuxta mare mediterraneum ab Eppyro deriuando per Dalmaciam, Crouaciam [77 1Kb] et Hystriam [78 1Kb] finibus maris Adriatici [79 1Kb] terminata, ubi uenecia et Aquileia [80 1Kb] consistit, ab Hytalia sequestratur. Que regio, quamuis multum sit nemorosa, auro tamen et [81 1Kb] argento, pane et [82 1Kb] carne, pisce et [83 1Kb] melle satis est copiosa, et in hoc plurimum aliis preferenda, quod cum [84 1Kb] a tot supra dictis gentibus et christianis et gentilibus sit uallata, et a cunctis insimul et a singulis multotiens impugnata, nunquam tamen ab ullo fuit penitus subiugata; patria [85 1Kb] ubi er salubris,  ager [86 1Kb] fertilis, silua melliflua, aqua piscosa,  milites bellicosi, rustici laboriosi, equi durabiles, boues arabiles, uacce lactose, oues lanose. Sed ne digressionem nimium prolixam fecisse uideamur, ad intentionis nostre propositum reuertamur. Est autem intentio nostra de Polonia et de duce principaliter Bolezlao [87 1Kb] describere, eiusque gratia quedam  gesta predecessorum [88 1Kb] digna memoria [89 1Kb] recitare. Nunc ergo sic ordiri materiam incipiamus, ut per radicem ad ramum arboris ascendamus. Qualiter ergo ducatus honor generationi huic acciderit, subsequens ordo narrationis intimabit [90 1Kb]



LIBER PRIMUS [91 1Kb]



1. De duce Popelone. Dictus [92 1Kb]  Chosisco [93 1Kb] .


Erat namque in ciuitate Gneznensi, que nidus interpretatur Sclauonice [94 1Kb] , dux nomine Popel, duos filios habens, qui more gentilitatis ad eorum tonsuram grande conuiuium preparauit [95 1Kb] , ubi plurimos suorum procerum et amicorum inuitauit. Contigit autem ex occulto Dei consilio duos illuc hospites aduenisse, qui non solum ad conuiuium non [96 1Kb] inuitati, uerum etiam a ciuitatis introitu cum iniuria sunt redacti. Qui statim ciuium illorum inhumanitatem [97 1Kb] abhorrentes et in suburbium descendentes, ante domunculam aratoris predicti ducis pro filiis conuiuium facientis forte fortuna deuenerunt. Ille uero bone conpassionis pauperculus hospites illos [98 1Kb] ad suam [99 1Kb] domunculam inuitauit, suamque paupertatem  eis benignissime presentauit. At illi [100 1Kb] pauperis inuitationi [101 1Kb] gratanter inclinantes et hospitalitatis tugurium subeuntes: Bene, inquiunt, nos aduenisse gaudeatis, et in nostro aduentu bonorum [102 1Kb] copiam et de sobole honorem et gloriam habeatis.



2. [103 1Kb] De Pazt [104 1Kb] filio Chosischonis [105 1Kb] .

Erant enim hospitii [106 1Kb] domestici [107 1Kb] Pazt [108 1Kb] filius Chostconis [109 1Kb] et uxor eius Repca [110 1Kb] uocabulo nuncupati [111 1Kb] , qui cum magno cordis affectu pro posse suo hospitum necessitati ministrare sathagebant, eorumque [112 1Kb] prudentiam intuentes, secretum si quid [113 1Kb] erat cum eorum consilio perficere disponebant. Cumque de more resistentes [114 1Kb] colloquerentur de plurimis, et peregrini an ibi potus aliquid [115 1Kb] habeatur inquirerent, arator hospitalis respondit:  Est, inquit, michi uasculum ceruisie fermentate, quam pro cesarie filii quem habeo unici tondenda [116 1Kb]  preparaui, sed quid prodest hoc tantillum? Si libeat ebibatis. Decreuerat enim rusticus ille pauper, quando dominus suus dux pro filiis conuiuium prepararet ---nam in alio tempore pre nimia paupertate non posset---aliquid obsonii [117 1Kb] pro suo tondendo paruulo preparare et quosdam amicorum et pauperum, non ad prandium, sed ad gentaculum inuitare, qui etiam porcellum nutriebat, quem ad illud seruitium reseruabat. Mira dicturus sum, sed quis [118 1Kb] ualet Dei magnalia cogitare? uel quis audet de diuinis beneficiis disputare? qui temporaliter pauperis [119 1Kb] humilitatem aliquotiens exaltat [120 1Kb] , et hospitalitatem etiam gentilium remunerare non recusat. Imperant ergo [121 1Kb] eum [122 1Kb] hospites [123 1Kb] securi ceruisiam propinari, quam bene nouerant potissando  [124 1Kb] non deficere sed augeri; usque adeo enim creuisse fertur cereuisia, donec uasa mutuata replerentur omnia et que ducis conuiuantis inuenere uacua. Precipiunt et porcellum supradictum occidi, unde decem situle. Sclauonice cebri, mirabile dictu, memorantur adimpleri. uisis ergo [125 1Kb] Pazt et Repca [126 1Kb] miraculis que fiebant, aliquid magni presagii [127 1Kb] de puero sentiebant, iamque ducem et conuiuas inuitare cogitabant, sed non audebant, nisi prius peregrinos hoc inquirant. Quid moramur? consilio itaque hospitum et exhortatione dominus eorum dux et conuiue omnes ipsius [128 1Kb] ab agricola Pazt inuitantur, neque rustico suo dux inuitatus [129 1Kb] condescendere dedignatur. Nondum enim ducatus Polonie erat tantus, neque princeps orbis tanto fastu  superbie tumescebat, nec tot cuneis clientele stipatus, ita magnifice procedebat [130 1Kb] . Inito [131 1Kb] de more  conuiuio, et habundanter omnibus apparatis, hospites illi puerum totonderunt, eique Semouith uocabulum ex presagio futurorum  indiderunt.



3. [132 1Kb] De duce Semouithaii qui dicitur Semouith filio Pazt [133 1Kb] .

Hiis itaque peractis puer Semouith, filius Pazt Chossitconis [134 1Kb] uiribus et etate creuit, et [135 1Kb] de die in diem in augmentum proficere probitatis incepit [136 1Kb] , eotenus quod rex regum et dux ducum [137 1Kb] eum Polonie ducem concorditer ordinauit, et de regno Pumpil [138 1Kb] cum sobole radicitus extirpauit. Narrant etiam seniores antiqui, quod iste [139 1Kb] Pumpil [140 1Kb] a [141 1Kb] regno expulsus, tantam [142 1Kb] a muribus persecutionem patiebatur, quod ob hoc a suis consequentibus [143 1Kb] in insulam transportatus, et ab illis feris pessimis illuc  transnatantibus in turre lignea tamdiu sit defensus, donec pre fetore pestifere multitudinis interempte ab omnibus derelictus, morte turpissima, monstris corrodentibus exspirauit. Sed istorum gesta quorum memoriam obliuio uetustatis aboleuit, et quos error et ydolatria defedauit, memorare negligamus, et ad ea recitanda, que fidelis recordatio meminit, istos succincte nominando transeamus. Semouith uero principatum adeptus, non [144 1Kb] uoluptuose uel inepte iuuentutem suam exercuit, sed usu laboris et militie, probitatis famam et honoris gloriam acquisiuit, atque sui principatus fines ulterius quam aliquis antea [145 1Kb] dilatauit. Cuius loco decedentis Lestik filius eius subintrauit [146 1Kb] , qui paterne probitati et audacie gestis sese militaribus adequauit  [147 1Kb]  . Lestik [148 1Kb] quoque morienti Semimizl [149 1Kb] eius genitus successit, qui parentum memoriam et genere et [150 1Kb] dignitate triplicauit [151 1Kb] .



4. De cecitate Meschconis [152 1Kb] filii [153 1Kb] Zeminizl ducis [154 1Kb] .

Hic autem Semimizl magnum et memorandum Meschonem [155 1Kb] progenuit, qui primus nomine uocatus alio [156 1Kb] , septem annis a natiuitate cecus fuit. Septimo uero recurrente natiuitatis eius anniuersario, pater pueri, more solito conuocata comitum aliorumque suorum [157 1Kb] principum concione, copiosam  epulationem et sollempnem celebrabat, et tantum [158 1Kb] inter epulas pre cecitate pueri, quasi doloris et uerecundie [159 1Kb] memor, latenter ab imo [160 1Kb] pectore suspirabat. Aliis equidem exultantibus et palmis ex consuetudine plaudentibus, letitia alia aliam cumulauit, que uisum recepisse cecum puerum indicauit [161 1Kb] . At pater nulli [162 1Kb] nuntianti hoc credidit, donec mater de conuiuio exurgens ad puerum introiuit, que patri nodum [163 1Kb] ambiguitatis amputauit, cunctisque residentibus [164 1Kb] uidentem puerum pronuntiauit [165 1Kb] . Tunc demum cunctis letitia plena fuit, cum puer illos quos nunquam uiderat recognouit, sueque cecitatis ignominiam in gaudium inextricabile commutauit. Tunc Semimizl dux seniores et discretiores qui aderant [166 1Kb] subtiliter sciscitatur, si  quid prodigii per cecitatem et illuminationem pueri designatur. Ipsi uero per cecitatem Poloniam sic antea fuisse quasi cecam indicabant, sed de cetero per Meschonem illuminandam et exaltandam super nationes contiguas prophetisabant [167 1Kb] . Quia et ita se habuit, et aliter tamen interpretari potuit. uere Polonia ceca prius erat, que nec culturam ueri Dei nec doctrinam fidei cognoscebat, sed per Meschonem illuminatum est et ipsa illuminata [168 1Kb] , quod [169 1Kb] eo credente Polonica gens de morte infidelitatis est exempta. Ordine [170 1Kb] enim competenti Deus omnipotens uisum primus Meschoni corporalem restituit, et postea [171 1Kb] spiritalem adhibuit, ut per uisibilia ad inuisibilium agnitionem penetraret, et per rerum notitiam ad artificis omnipotentiam suspicaret. Sed [172 1Kb]  cur rota  currum precurrit [173 1Kb] ? Semimizl autem senio confectus extremum uale [174 1Kb] mundo fecit.



5. Quomodo Mesco [175 1Kb] recepit Dobrowcam sibi [176 1Kb] in uxorem [177 1Kb] .

At Mesco [178 1Kb] ducatum adeptus, ingenium animi cepit et uires corporis [179 1Kb] exercere, ac nationes per circuitum bello sepius atemptare. Adhuc tum [180 1Kb] in tanto gentilitatis errore inuoluebatur [181 1Kb] , quod sua consuetudine [182 1Kb] septem uxoribus abutebatur. Postremo [183 1Kb] unam christianissimam de Bohemia Dubroucam nomine in matrimonium requisiuit [184 1Kb]   . At illa ni prauam consuetudinem illam dimittat, seseque fieri christianum promittat sibi [185 1Kb] nubere recusauit. Eo ergo [186 1Kb] collaudante, se usum [187 1Kb] illius paganismi dimissurum et [188 1Kb] fidei christiane sacramenta suscepturum, illa domina cum magno secularis et ecclesiastice religionis apparatu Poloniam introiuit, necdum tamen thoro sese maritali federauit, donec ille paulatim consuetudinem christianitatis et religionem ecclesiastici ordinis diligenter contemplans, errori gentilium abnegauit seque gremio matris ecclesie couniuit [189 1Kb] .



6. De primo Bolezlauo qui dicebatur Gloriosus seu Chabri [190 1Kb] .

Primus ergo Polonorum dux Mescho per fidelem uxorem ad baptismi gratiam peruenit, cui ad laudem  et gloriam satis habundanter sufficit, quod suo tempore et per eum oriens ex alto regnum Polonie uisitauit [191 1Kb] . De hac namque benedicta femina gloriosum Boleslauum generauit [192 1Kb] , qui post ipsius [193 1Kb] obitum   regnum uiriliter gubernauit, et in tantam Deo fauente uirtutem et potentiam excreuit, quod, ut sic eloquar, sua probitate totam Poloniam deaurauit. Quis enim eius gesta fortia uel certamina contra populos circumquaque commissa digne ualeat [194 1Kb] enarrare, nedum etiam scriptis memorialibus [195 1Kb] commendare? Numquid non ipse [196 1Kb] Morauiam et Bohemiam [197 1Kb] subiugauit, et in Praga ducalem sedem obtinuit, suisque eam suffraganeis deputauit?   Numquid non ipse Hungaros frequentius in certamine  superauit, totamque terram eorum usque Danubium suo dominio mancipauit?   Indomitos uero tanta uirtute Saxones [198 1Kb] edomuit  , qui [199 1Kb] in flumine Sale in medio terre eorum meta ferrea fines Polonie terminauit  . Quid ergo [200 1Kb] est necesse uictorias et triumphos de gentibus incredulis nominatim [201 1Kb] recitasse, quas est constans [202 1Kb] eum quasi sub pedibus conculcasse? Ipse namque Selenciam, Pomoraniam et Prusiam usque adeo uel in perfidia resistentes contriuit uel conuersas in fide solidauit , quod ecclesias ibi multas [203 1Kb] et episcopos per apostolicum, ymmo apostolicus per eum ordinauit. Ipse etiam beatum Adalbertum in  longa peregrinatione et a sua rebelli gente Bohemica multas iniurias perpessum, ad se uenientem cum magna ueneratione suscepit, eiusque predicationibus fideliter [204 1Kb] et institutionibus obediuit. Sanctus uero martir igne caritatis et zelo predicationis accensus, ut aliquantulum iam in Polonia fidem pullulasse et sanctam ecclesiam excreuisse conspexit, intrepidus Prusiam intrauit, ibique martirio suum agonem consummauit [205 1Kb] . Postea uero corpus ipsius ab ipsis Prusis Bolezlauus auri pondere comparauit  , et in Gneznensi [206 1Kb] metropoli condigno honore collocauit [207 1Kb] . Illud quoque memorie [208 1Kb] commendandum estimamus, quod tempore ipsius [209 1Kb] Otto Rufus  imperator ad sanctum Adalbertum orationis ac reconciliationis gratia simulque  gloriosi Bolezlawi cognoscendi fama introiuit, sicut in libro de passione martiris potest propensius inueniri  . Quem Bolezlauus sic honorifice et magnifice suscepit  , ut regem imperatorem Romanum ac tantum hospitem suscipere decens fuit. Nam miracula mirifica Bolezlauus [210 1Kb] imperatoris aduentu, acies inprimis [211 1Kb] militum multimodas, deinde principum in planitie spatiosa quasi choros ordinauit, singulasque [212 1Kb] separatim [213 1Kb] acies diuersitas indumentorum discolor uariauit. Et non quelibet erat ibi uilis [214 1Kb] uarietas ornamenti, sed quitquid potest usquam gentium pretiosius reperiri, quippe Bolezlaui tempore quique milites et queque femine curiales palliis pro lineis uestibus uel laneis utebantur, nec pelles quantumlibet  pretiose, licet noue fuerint, in eius curia sine pallio [215 1Kb] et aurifrisio portabantur. Aurum enim eius tempore commune quasi argentum ab omnibus habebatur, argentum uero uile quasi [216 1Kb] pro stramine [217 1Kb] tenebatur. Cuius gloriam et potentiam et diuitias imperator Romanus considerans, admirando dixit: Per coronam imperii mei [218 1Kb] , maiora sunt que uideo, quam fama percepi; suorumque [219 1Kb] consultu magnatum coram omnibus adiecit: Non est dignum tantum ac uirum talem [220 1Kb] , sicut unum de principibus, ducem aut comitem nominari, sed in regale solium glorianter redimitum dyademate sublimari  . Et accipiens imperiale dyadema capitis  sui, capiti Bolezlaui in amicitie fedus imposuit, et pro uexillo triumphali [221 1Kb] clauum ei de cruce Domini cum lancea sancti Mauricii dono dedit, pro quibus illi Bolezlauus sancti Adalberti brachium redonauit. Et tanta sunt illa die dilectione couniti [222 1Kb] , quod imperator eum fratrem et cooperatorem imperii constituit [223 1Kb] et populi Romani amicum et socium appellauit. Insuper etiam [224 1Kb] in ecclesiasticis honoribus [225 1Kb] quitquid ad imperium pertinebat in regno Polonorum, uel in aliis superatis ab eo uel superandis regionibus barbarorum, sue suorumque potestati concessit, cuius pactionis decretum papa Siluester [226 1Kb] sancte Romane ecclesie priuilegio confirmauit. Igitur Bolezlauus in regem ab imperatore tam gloriose sublimatus, inditam sibi liberalitatem  exercuit [227 1Kb] , cum tribus sue consecrationis [228 1Kb] diebus conuiuium regaliter et imperialiter celebrauit, singulisque diebus uasa omnia et supellectilia transmutauit, aliaque diuersa multoque pretiosiora presentauit. Finito namque conuiuio, pincernas et dapiferos uasa aurea et argentea, nulla enim lignea ibi habebantur, cyphos uidelicet et cuppas, lances et scultellas [229 1Kb] et cornua de mensis omnibus trium dierum congregare [230 1Kb] precepit, et imperatori pro honore, non pro principali munere, presentauit. A camerariis uero pallia extensa et [231 1Kb] cortinas [232 1Kb] , tapetia, strata, mantilia, manutergia, et quecumque seruitio presentata fuerunt, iussit similiter congregare [233 1Kb] et in cameram imperatoris comportare [234 1Kb] .  Insuper etiam [235 1Kb] alia plura dedit uasa, scilicet aurea et argentea diuersi operis, pallia uero [236 1Kb] diuersi coloris, ornamenta generis ignoti, lapides pretiosos et huiusmodi [237 1Kb] tot et tanta presentauit, quod imperator tanta munere pro miraculo reputauit. Singulos uero principes eius ita magnifice munerauit, quod eos ex amicis [238 1Kb] amicissimos  acquisiuit. Sed quis dinumerare poterit qualia et quanta maioribus [239 1Kb] dona dedit, cum nec unus quidem inquilinus de tanta multitudine sine munere non recessit. Imperator autem letus magnis cum muneribus ad propria remeauit, Bolezlauus uero regnans in hostes yram ueterem renouauit.



7. Quomodo terram potenter Bolezlauus Russie [240 1Kb] intrauit [241 1Kb] .


Igitur imprimis inserendum est seriei, quam gloriose et magnifice suam iniuriam de rege Ruthenorum uindicauit [242 1Kb] , qui sibi sororem dare suam in matrimonium denegauit  . Quod Bolezlauus rex indigne ferens cum ingenti [243 1Kb] fortitudine Ruthenorum regnum inuasit, eosque primum armis resistere conantes, non ausos committere [244 1Kb] , sicut uentus puluerem, ante suam faciem profugauit. Nec statim cum hostili more ciuitates capiendo uel pecuniam congregando suum iter retardauit, sed ad Chyou [245 1Kb] caput regni, ut arcem regni simul et regem caperet, properauit [246 1Kb] . At Ruthenorum rex  simplicitate gentis illius in nauicula tunc [247 1Kb] forte  cum hamo piscabatur, cum [248 1Kb] Bolezlauum adesse regem ex insperato nuntiant. Quod ille uix credere potuit, sed tandem [249 1Kb] aliis et aliis sibi nuntiantibus, certificatus exhorruit. Tunc demum pollicem simul [250 1Kb] et indicem ori porrigens, hamumque sputo more piscatorum liniens, in ignominiam sue gentis prouerbium protulisse fertur: Quia Bolezlauus huic [251 1Kb] arti non studuit, sed arma militaria baiolare [252 1Kb] consueuit, idcirco Deus ad manum eius tradere ciuitatem istam regnumque Ruthenorum et diuitias destinauit. Hec dixit, nec plura prosecutus, fugam arripuit. At Bolezlauus, nullo sibi resistente, ciuitatem magnam et opulentam ingrediens, et euaginato gladio in aurea porta percutiens, risu satis iocoso suis admirantibus [253 1Kb] , cur hoc fecisset, enodauit. Sicut, inquit,  in hac hora [254 1Kb] aurea porta ciuitatis ab isto ense percutitur, sic in nocte sequenti soror regis  ignauissimi mihi dari prohibita corrumpetur; nec tamen Bolezlauo thoro maritali sed concubinali singulari uice tantum coniungetur, quatenus hoc facto nostri generis iniuria uindicetur, et Ruthenis ad dedecus et ad ignominiam imputetur. Sic dixit, dictaque factis compleuit. Igitur rex Bolezlauus urbe ditissima [255 1Kb] regnoque Ruthenorum potentissimo decem mensibus potitus [256 1Kb] , inde pecuniam in Poloniam transmittendo nunquam extitit otiosus; undecimo uero mense, quia regna quamplurima tenebat, et puerum  ad regnandum Meschonem adhuc ydoneum non uidebat, loco sui quodam ibi Rutheno sui generis in dominium constituto  cum thezauro residuo Poloniam remeabat [257 1Kb] . Illum itaque [258 1Kb] cum ingenti gaudio [259 1Kb] et pecunia [260 1Kb] remeantem, iamque Polonie finibus propinquantem [261 1Kb] , rex fugitiuus collectis uiribus ducum Ruthenorum cum Plaucis et Pinciniatiris [262 1Kb] a tergo subsequitur, et ad fluuium Bugam committere certus de uictoria conabatur. Arbitrabatur namque Polonos more hominum de tanta uictoria preda gloriantes, unumquemque domum suam propinquare, utpote triumphatores terre sue finibus propinquantes, et tamdiu extra patriam sine filiis et uxoribus immorantes. Nec illud sine ratione cogitabat, quia magna pars iam Polonorum exercitus  rege nesciente defluxerat [263 1Kb] . At rex Bolezlauus uidens suos milites paucos esse, hostes uero quasi centis [264 1Kb] tantum [265 1Kb] fere, non sicud ignauus et timidus, sed ut audax et prouidus, suos milites sic affatur  : Non est opus probos et expertos diu milites cohortari [266 1Kb] ; nec triumphum sese nobis offerentem retardari, sed est tempus uires corporis animique uirtutem exercendi. Nam quid prodest tot et tantas prius uictorias habuisse, uel quid prodest tanta regna nostro dominio subiugasse tantasque diuitias aliorum cumulasse, si forte nunc subactos nos contingat hec et nostra perdidisse? Sed de Dei misericordia uestraque probitate comperta confido, quod si uiriliter in certamine resistatis, si more solito fortiter inuadatis, si iactantias et promissiones in predis  diuidendis et in conuiuiis meis habitas ad memoriam reducatis, hodie uictores finem laboris continui facietis, et insuper famam perpetuam ac triumphalem uictoriam acquiretis. Sin uero uicti, quod non credo, fueritis, cum sitis domini, serui Ruthenorum et uos et [267 1Kb] filii uestri eritis, et insuper penas pro illatis [268 1Kb] iniuriis turpissime rependetis. Hec et hiis similia rege Bolezlao proloquente, omnes sui milites hastas suas unanimiter protulerunt, seque cum triumpho malle  quam cum preda domum turpiter [269 1Kb] intrare repsonderunt. Tunc uero rex Bolezlauus suorum unumquemque nominatim exhortans, in [270 1Kb] hostes confertissimos [271 1Kb] sicut leo sitiens penetrauit. Nec est nostre facultatis recitare, quantas strages sibi resistentium ibi fecit [272 1Kb] , neque quisquam ualet hostium peremptorum milia certo numero computare, quos constabat ad prelium sine numero conuenisse, paucosque superstites fuga lapsos euasisse [273 1Kb] . Asserebant namque plurimi pro certo, qui post multos dies pro amicis uel propinquis inueniendis ad locum certaminis de longinquis regionibus ueniebant, tantam ibi cruoris effusionem fuisse, quod nullus poterat nisi per sanguinem [274 1Kb] uel super cadauera per totam planitiem ambulare, totumque [275 1Kb] Bugam  fluuium plus cruoris speciem quam fluminis retinere. Ex eo enim tempore Rusia Polonie uectigalis diu fuit.



8. De magnificentia et potentia Bolezlaui Gloriosi [276 1Kb] .

Plura itaque sunt et maiora gesta Bolezlaui, quam a nobis possint describi, uel etiam [277 1Kb] nudis sermonibus enarrari. Nam quis arithmeticus [278 1Kb] satis certo numero ferratas eius acies ualeat computare, nedum etiam describendo uictorias et triumphos tante multitudinis recitare? De Poznan [279 1Kb] namque mille trecenti loricati miltes cum quatuor milibus clipeatorum militum, de Gneznen [280 1Kb] mille quingenti loricati et quinque milia clipeatorum, de Wladislau [281 1Kb] castro octingenti loricati et duo milia  clipeatorum, de Gdech [282 1Kb]  tresenti loricati et duo milia clipeatorum; hii omnes fortissimi et ad bella doctissimi [283 1Kb] magni [284 1Kb] Bolezlaui tempore procedebant. De aliis [285 1Kb] uero ciuitatibus et castellis et [286 1Kb] nobis longus et infinitus labor est enarrare, et uobis forsitan fastidiosum fuerit hoc audire. Sed ut uobis fastidium numerandi pretermittam, numerum uobis sine numero multitudinis anteponam. Plures namque habebat rex Bolezlaus milites loricatos,  quam habeat [287 1Kb] nostro [288 1Kb] tempore tota Polonia clipeatos: tempore Bolezlaui totidem in Polonia fere [289 1Kb] milites habebantur, quot homines cuiusque generis nostro tempore continentur.



9. De uirtute et nobilitate Gloriosi Bolezlaui.

Hec erat Bolezlaui regis [290 1Kb] magnificentia militaris, nec inferior ei erat uirtus obedientie spiritualis [291 1Kb] . Episcopos quippe suosque capellanos in tanta ueneratione retinebat, quod eis astantibus sedere non presumebat, nec eos aliter quam dominos appelabat, Deum uero summa pietate colebat, sanctam ecclesiam exaltabat, eamque donis regalibus adornabat [292 1Kb] . Habebat etiam preterea quiddam iustitie magnum et humilitatis insigne, quod si quando rusticus pauper uel muliercula quelibet de quouis  duce uidelicet [293 1Kb] uel comite quereretur, quamuis esset magnis negotiis occupatus, multisque cuneis et magnatum et [294 1Kb] militum constipatus, non prius se de loco dimouerat [295 1Kb] , donec causam ex ordine conquerentis auscultaret, et pro illo de quo querebatur camerarium transmandaret; interim uero ipsum conquerentem alicui fideli suo commendabat, qui eum procuraret sibique causam aduersario adueniente suggereret, et sic rusticum quasi pater filium admonebat, ne absentem sine causa accusaret, et ne iniuste conquerendo iram quam alteri conflabat sibimet ipsi cumularet. Nec accusatus citissime uocatus uenire differebat, nec diem a rege constitutum qualibet occasione preteribat. Adueniente uero principe, pro quo missum fuerat, non se illi maligne  [296 1Kb] commotum ostendebat, sed alacri eum et affabili uultu recipiens, ad mensam inuitabat, neque ea die, sed sequenti uel tertia causam discutiebat. Sicque diligenter rem pauperis ut alicuius magni principis pertractabat [297 1Kb] . O magna discretio magnaque perfectio Bolezlaui! qui personam in iudicio non seruabat, qui populum tanta iustitia gubernabat, qui honorem ecclesie ac statum terre in summo culmine retinebat. Iustitia nimirum [298 1Kb] et equitate [299 1Kb] ad hanc Bolezlauus gloriam et dignitatem ascendit, quibus uirtutibus initio potentia Romanorum et imperium excreuit. Tanta uirtute, tanta potentia tantaque uictoria regem Bolezlauum Deus omnipotens decorauit, quantam eius bonitatem et iustitiam  erga se ipsum et homines recognouit, tanta gloria Bolezlauum, tanta rerum copia tantaque letitia sequebatur,  quantam eius probitas et liberalitas merebatur.



10. [300 1Kb] De prelio Bolezlai cum Ruthenis.

Sed ista memorare subsequenti pagina differamus, et quoddam eius prelium nouitate facti satis memorabile [301 1Kb] referamus, ex cuius rei consideratione humilitatem superbie preferamus. Contigit [302 1Kb] namque uno eodemque tempore Bolezlauum regem Rusiam, Ruthenorum uero regem [303 1Kb] Poloniam, utroque de altero [304 1Kb] nesciente, hostiliter introisse, eosque super fluuium alterum in alterius termino regionis, interposito flumine, castra militie posuisse. Cumque nunciatum esset Ruthenorum regi, Bolezlauum ultra iam fluuium transiuisse, inque sui regni confinio [305 1Kb] cum exercitu consedisse, existimans  rex insulsus se quasi feram [306 1Kb] in rethibus cum sua multitudine conclusisse, prouerbium ei magne superbie capiti suo retorquendum dicitur mandauisse: Nouerit se Bolezlaus tanquam suem in uolutabro canibus meis et uenatoribus circumclusum. Ad hec rex Polonicus [307 1Kb] remandauit: Bene, inquit [308 1Kb] , suem in uolutabro nominasti, quia in sanguine [309 1Kb] uenatoris canumque [310 1Kb] tuorum, id est ducum et militum [311 1Kb] , pedes equorum meorum inficiam, et terram tuam et ciuitates ceu [312 1Kb] ferus singularis [313 1Kb] depascam. Hiis uerbis [314 1Kb] utrimque renuntiatis, die sequenti solempnitas imminebat, quam [315 1Kb] rex Bolezlauus celebraturus [316 1Kb] , in diem certum [317 1Kb] bellum committere differebat. Eo namque die animalia innumerabilia mactabantur, que sequenti solempnitate  ad mensam regis, cum omnibus suis principibus comessuri [318 1Kb] , more solito parabantur. Omnibus itaque cocis, inquilinis, apparitoribus [319 1Kb] , parasitis exercitus ad animalium carnes et exta purganda super ripam fluminis congregatis, ex altera ripa Ruthenorum clientes et armigeri clamosis uocibus insultabant, eosque probrosis iniuriis ad iracundiam lacessebant. Illi uero nichil iniurie e contrario respondebant, sed intestinorum sordes et inutilia contra eorum oculos pro iniuria iaciebant [320 1Kb] . Cumque Rutheni magis eos magisque contumeliis incitarent, et sagitis etiam acrius infestarent, canibus [321 1Kb] quos [322 1Kb] tenebant auibusque omissis [323 1Kb] , cum armis militum in meridiana [324 1Kb]  dormientium fluuio transnatato,  Bolezlaui parasitorum exercitus  super tanta Ruthenorum multitudine triumphauit. Bolezlauus  itaque rex et exercitus totus clamore simul et strepitu armorum excitatus [325 1Kb] , quidnam hoc esset sciscitantes, cognita rei causa, facta [326 1Kb] ex industria dubitantes [327 1Kb] , cum ordinatis aciebus in hostes undique fugientes irruerunt; sicque parasiti nec gloriam uictorie soli, nec sanguinum [328 1Kb] noxam soli habuerunt. Tanta uero fuit ibi militum flumen transeuntium multitudo [329 1Kb] , quod non aqua uidebatur ab inferioribus, sed quedam itineris siccitudo. Hoc autem tantillum dixisse de bellis eius sufficiat, quatenus eius uite recordatio ab auditoribus imitata proficiat [330 1Kb] .



11. De dispositione ecclesiarum [331 1Kb] in Polonia et uirtute Bolezlaui.

Igitur rex Bolezlaus [332 1Kb] erga diuinum cultum [333 1Kb]  in ecclesiis construendis et episcopatibus ordinandis beneficiisque conferendis ita deuotissimus [334 1Kb] existebat, quod suo tempore Polonia duos metropolitanos cum suis suffraganeis continebat. Quibus ipse per omnia et in omnibus ita beniuolus et obediens existebat, quod, si forte aliquis [335 1Kb] principum contra [336 1Kb] quemlibet [337 1Kb] clericorum uel pontificum [338 1Kb] litigii causam inchoabat, uel si quitquam de rebus ecclesiasticis usurpabat, ipse cunctis manu silentium indicebat, et sicut patronus et aduocatus pontificum causam et ecclesie defendebat. Gentes uero barbarorum in circuitu quas uincebat non ad tributum pecunie persoluendum, sed ad uere religionis incrementum cercebat. Insuper etiam ecclesias ibi de proprio construebat [339 1Kb] , et episcopos honorifice  clericosque canonice cum rebus necessariis apud incredulos ordinauit [340 1Kb] . Talibus ergo uirtutibus, iustitia et equitate, timore scilicet [341 1Kb] et dilectione, rex Bolezlauus precellebat, talique discretione regnum remque publicam procurabat. uirtutibus siquidem multis ac probitatibus longe lateque Bolezlauus emicuit, tribus tamen [342 1Kb] uirtutibus, iustitia, equitate, pietate specialiter ad tantum culmen magnitudinis ascendit. Iustitia, quia sine respectu persone causam in iudicio discernebat, equitate, quia principes et populum cum discretione diligebat, pietate, quia Christum eiusque sponsam modis omnibus honorabat. Et quia iustitiam exercebat et omnes [343 1Kb] equanimiter diligebat, et matrem ecclesiam  uirosque ecclesiasticos exaltabat, sancte matris ecclesie precibus eiusque prelatorum intercessionibus  cornu eius in gloria Dominus exaltabat , et in cunctis semper bene semperque prospere procedebat. Et cum sic esset Bolezlauus religiosus in diuinis, multum tamen apparebat gloriosus in humanis.



12. Quomodo Bolezlauus per suas terras sine lesione pauperum transiebat.

Eius namque tempore non solum comites, uerum etiam quique nobiles torques aureas inmensi ponderis baiolabant [344 1Kb] , tanta superfluitate pecunie redundabant. Mulieres uero curiales coronis aureis, monilibus, murenulis [345 1Kb] , brachialibus, aurifrisiis et gemmis ita honuste procedebant, quod ni sustentarentur ab aliis, pondus metalli sustinere non ualebant. Talem etiam gratiam ei Deus contulerat,  et ita uisu desirabilis cunctis erat, quod, si forte quemlibet a conspectu suo pro culpa ueniali momentaneo [346 1Kb] remouebat, quamuis ille rerum suique libertate frueretur, donec beniuolentie eius ac [347 1Kb] conspectui redderetur, non se uiuere sed mori, nec esse [348 1Kb] liberum sed trusum carceri reputabat. Suos quoque [349 1Kb] rusticos non ut dominus in angariam cercebat, sed ut pius pater quiete eos uiuere permittebat. Ubi enim suas stationes suumque seruitium determinatum [350 1Kb] habebat, nec libenter in tentoriis sicut Numida [351 1Kb] , uel in campis, sed in ciuitatibus et [352 1Kb] castris frequenter habitabat. Et quotiens de ciuitate stationem in aliam transferebat, aliis in confinio dimissis, alios uastandiones et uillicos commutabat [353 1Kb] . Nec quisquam eo transeunte uiator uel  operator boues uel [354 1Kb] oues abscondebat, sed ei pretereunti pauper et [355 1Kb] diues arridebat, eumque cernere tota patria properabat [356 1Kb] .



13. De uirtute et pietate uxoris Bolezlaui Gloriosi [357 1Kb] .

Duces uero suosque comites ac principes acsi fratres uel filios diligebat, eosque salua reuerentia, sicud sapiens Dominus, honorabat. Conquerentibus enim super illis [358 1Kb] inconsulte non credebat, contra  lege [359 1Kb] condempnatos iudicium [360 1Kb] misericordia temperabat  . Sepe namque uxor eius regina  , prudens mulier et discreta, plures [361 1Kb] pro culpa morti deditos de manibus lictorum erripuit, et ab imminenti mortis periculo liberauit, eosque in carcere, quandoque rege nesciente, quandoque  uero dissimulante, sub custodia uite misericorditer reseruauit. Habebat autem rex amicos duodecim  consiliarios [362 1Kb] , cum quibus eorumque [363 1Kb] uxoribus eum curis et consiliis expeditum [364 1Kb] conuiuari multotiens et cenare delectabatur, et cum eis regni familiarius et consilii misteria pertractabat. Quibus epulantibus pariter et exultantibus, et inter alias ocutiones in memoriam, ex occasione forte generis, illorum dampnatorum incidentibus, rex Bolezlauus illorum morti bonitate parentum condolebat, seque precepisse eos perimi penitebat [365 1Kb] . Tunc regina uenerabilis pium pectus regis blanda [366 1Kb] manu demulcens, sciscitabatur ab eo, si carum ei fieret, si quis eos sanctus a morte forsitan [367 1Kb] suscitaret. Cui rex respondebat [368 1Kb] , se nichil tam [369 1Kb] pretiosum possidere, quod non daret, si quis eos posset ad uitam de funere reuocare, eorumque progeniem  [370 1Kb] ab infamie macula liberare. Hec audiens regina [371 1Kb] sapiens et fidelis, pii furti se ream et consciam accusabat, et cum [372 1Kb] amicis duodecim et uxoribus eorum ad pedes regis pro sui dampnatorumque uenia prosternebat. Quam rex benigne complexans, cum osculo de terra manibus subleuabat, eiusque fidele furtum, ymmo pietatis opera collaudabat [373 1Kb] . Eadem ergo [374 1Kb] hora pro captiuis illis, per mulieris prudentiam uite reseruatis, cum equis plurimis mittebatur, et euntibus redeundi terminus ponebatur. Tunc uero letitia multiplex illis residentibus accrescebat, cum regina regis honorem ac regni utilitatem sic sapienter obseruabat, et rex eam cum amicorum consilio de suis petitionibus audiebat. Illi autem, pro quibus missum fuerat,  uenientes [375 1Kb] , non statim regi sed regine presentabantur, qui ab ea [376 1Kb] uerbis asperis et lenibus [377 1Kb] castigati, ad regis balneum ducebantur. Quos rex Bolezlauus, sicut pater filios, secum balniantes [378 1Kb] corrigebat eorumque progeniem memorando collaudabat. uos, inquit, tanta, uos, tali prosapia exortos, talia [379 1Kb] committere non decebat. Aetate quidem [380 1Kb] prouectiores uerbis tantum tam per se quam per alios castigabat, in [381 1Kb] minoribus [382 1Kb] uero uerbera cum uerbis adhibebat. Sicque paterne commonitos ac indumentis regalibus adornatos, datis muneribus collatisque [383 1Kb] honoribus, ire domum cum gaudio dimittebat [384 1Kb] . Talem ergo [385 1Kb] sese rex Bolezlaus erga populum et principes exhibebat, sic sapienter et timeri  et amari se a cunctis sibi subditis [386 1Kb] faciebat.



14. De magnalitate [387 1Kb] mense et largitate Bolezlai.


Mensam uero suam sic ordinate, sic honorifice retinebat, quod omni die priuato [388 1Kb] 40 mensas principales, exceptis minoribus erigi faciebat, et nichil tamen [389 1Kb] de alienis, sed de propriis in hiis omnibus expendebat. Habebat etiam aucupes et uenatores omnium fere nationum, qui suis artibus capiebant omne genus uolatilium et ferarum, de quibus singulis, tam quadrupedibus quam pennatis, cottidie [390 1Kb] singula apponebantur fercula suis mensis.



15. De dispositione castrorum et ciuitatum sui regni per Bolezlaum.

Solebat quoque magnus Bolezlauus, in finibus regionum [391 1Kb] ab hostibus conseruandis [392 1Kb]  multotiens  occupatus, suis uillicis ac uicedominis [393 1Kb] , quid de indumentis in festis annualibus [394 1Kb] preparatis, quidue de cibis et potibus in singulis ciuitatibus, fieret, interrogantibus, prouerbium posteris in exemplum commemorare, sic inquiens [395 1Kb] : Satius et honestius est hic michi galline pullum ab inimicis conseruare, quam in illis uel illis ciuitatibus desidiose conuiuanti insultantibus michi meis hostibus locum dare. Nam pullum perdere, per uirtutem, non pullum reputo, sed castrum uel amittere ciuitatem. Et aduocans de suis [396 1Kb] familiaribus quos uolebat, singulos singulis ciuitatibus uel castellis deputabat [397 1Kb] , qui loco sui castellanis et ciuitatibus conuiuia celebrarent [398 1Kb] , ac indumenta [399 1Kb] aliaque dona regalia, que rex dare consueuerat, suis fidelibus  presentarent. Talibus dictis et factis admirabantur uniuersi prudentiam et ingenium [400 1Kb] tanti [401 1Kb] uiri, conferentes ad inuicem: Hic est uere pater patrie, hic defensor, hic est dominus [402 1Kb] , non aliene pecunie dissipator, sed honestus rei publice dispensator, qui dampnum rustici uiolenter ab hostibus illatum castello reputat uel ciuitati perdite conferendum. Quid multis moramur? Si singula facta uel dicta magni Bolezlaui memoranda [403 1Kb] carptim [404 1Kb] uoluerimus scriptitare, quasi si stilo laboremus guttatim pelagus exsiccare. Sed quid nocet otiosis lectoribus hoc audire, quod uIX [405 1Kb] potest [406 1Kb] cum labore historiographus inuenire?



16. De morte Bolezlai Gloriosi lamentabili [407 1Kb] .

 Cum igitur tot et tantis rex Bolezlauus diuitiis probisque [408 1Kb] militibus, ut dictum est, plus quam  rex alius abundaret [409 1Kb] , querebatur [410 1Kb] tamen semper, quod [411 1Kb] solis militibus indigeret. Et quicumque [412 1Kb] probus hospes aput eum in militia probabatur, non miles ille sed regis filius uocabatur; et si quandoque, ut assolet eorum aliquem [413 1Kb] infelicem in equis uel in aliis audiebat, infinita dando ei circumstantibus alludebat: Si possem sic hunc probum militem a morte diuitiis liberare, sicut possum eius infortunium et paupertatem mea copia superare, ipsam mortem auidam diuitiis honerarem [414 1Kb] , ut hunc florem [415 1Kb] tam audacem in militia reseruarem [416 1Kb] . Quocirca talem ac tantum uirum successores debent [417 1Kb] uirtutibus imitari, ut ualeant ad tantam gloriam et potentiam sublimari. Qui cupit post uitam acquirere tantam famam, acquirat dum uiuit [418 1Kb] in uirtutibus  tantam palmam. Si quis captat Boleslao memoriali tytulo comparari [419 1Kb] , elaboret suam uitam eius uite [420 1Kb] uenerabili conformari. Tunc erit [421 1Kb] uirtus in gestis militaribus collaudanda [422 1Kb] , cum fuerit uita militis [423 1Kb] honestis moribus adornata. Hec erat magni Bolezlaui gloria memoranda, talis uirtus recitetur [424 1Kb] posteriorum memorie imitanda. Non enim in uacuum Deus illi gratiam super gratiam cumulauit, nec sic [425 1Kb] eum sine causa tot regibus ac ducibus antefecit, sed quia Deum in omnibus et super omnia diligebat, et quoniam erga suos, sicud pater erga filios, caritatis uisceribus affluebat. Unde cuncti, sed [426 1Kb] specialiter quos uenerabatur episcopi [427 1Kb] , archiepiscopi [428 1Kb] , abbates, monachi, clerici [429 1Kb] sedulo eum suis precibus Domino commendabant; duces  uero, comites aliique proceres hunc semper uictorem, hunc sibi fore superstitem exoptabant. Gloriosus itaque Bolezlauus felicem uitam laudabili fine concludens, cum sciret se debitum carnis uniuerse completurum [430 1Kb] , tum, [431 1Kb] omnibus suis ad se principibus et amicis undique congregatis, de regni gubernatione et statu secretius ordinauit, eisque multa post se mala futura uoce prophetica nuntiauit [432 1Kb] : O utinam, fratres [433 1Kb] mei, inquit, quos delicate tanquam mater filios enutriui [434 1Kb] , que positus in agone nascitura [435 1Kb] uideo, uobis in prospera conuertantur, et utinamque [436 1Kb] ignem seditionis accendentes [437 1Kb] Deum et hominem [438 1Kb] uereantur! Heu! heu! iam quasi per speculum in enigmate uideo regalem prosapiam [439 1Kb]  exulantem [440 1Kb] et oberrantem, et hostibus, quos sub pedibus conculcaui, misericorditer supplicantem  . uideo etiam de longinquo de lumbis meis procedere quasi carbunculum emicantem, qui gladii mei capulo connexus, suo splendore Poloniam totam efficit [441 1Kb] relucentem. Tunc uero luctus et meror ibi astantium et hoc audientium cordis uiscera penetrauit, et pre dolore nimio mentes omnium stupor uehemens occupauit. Cumque paulisper dolore compresso [442 1Kb] ? Bolezlauum inquirerent, quanto tempore funus ipsius habitu cultuque lugubri celebrarent, uoce ueridica respondit: Nec mensibus nec annis doloris terminum [443 1Kb] uobis pono, sed quicumque me cognouit meamque gratiam acquisiuit, memor mei die cottidie [444 1Kb] me plorabit. Et non solum qui me nouerunt  meamque beniuolentiam habuerunt, me plorabunt [445 1Kb] , sed etiam eorum filii filiique filiorum Boleslaui regis obitum narrantibus aliis condolebunt. Bolezlauo ergo [446 1Kb] rege de mundana conuersatione descendente  , etas aurea [447 1Kb] in plumbeam [448 1Kb] est conuersa. Polonia prius regina, auro radiante cum gemmis coronata, sedet [449 1Kb] in puluere uiduitatis uestibus inuoluta, in luctum cythara, plausus [450 1Kb] in merorem, organum [451 1Kb] in suspiria conuertuntur. Illo nimirum anno continuo [452 1Kb] nullus in Polonia conuiuium publice celebrauit, nullus nobilis uir uel femina uestimentis se [453 1Kb] solempnibus adornauit, nullus plausus, nullus cythare sonus audiebatur in thabernis, nulla cantilena puellaris, nulla uox letitie resonabat [454 1Kb] in plateis  . Hoc per annum est a  cunctis uniuersaliter obseruatum, sed uiris nobilibus et feminis plorare Bolezlauum est cum uite termino terminatum. Rege itaque Bolezlawo inter homines exeunte, pax et letitia rerumque copia uidentur simul de Polonia commeasse. Hactenus Bolezlaui magni laudibus termini metam inponamus, eiusque funus aliquantulum carmine lugubri lugeamus.


De morte Bolezlaui carmina.


   Omnis etas, omnis sexus, omnis ordo, currite!
Bolezlaui regis funus condolentes cernite,
Atque mortem tanti uiri simul mecum plangite!
   Heu! heu! [455 1Kb] Bolezlaue, ubi tua gloria?
Ubi uirtus, ubi decus [456 1Kb] , ubi rerum copia?
 Satis restat ad plorandum, ue michi Polonia!
   Sustentate me cadentem pre dolore, comites,
uiduate michi, queso, condolete milites,
Desolati respondete [457 1Kb] , Heu nobis! hospites!
   Quantus dolor, quantus luctus erat pontificibus!
Nullus uigor, nullus sensus, nulla mens in ducibus.
Heu! heu! capellanis, heu sibi [458 1Kb] omnibus!
   uos qui torques portabatis in signum militie,
Et qui uestes mutabatis regales cottidie,
Simul omnes resonate, ue, ue, nobis hodie!
   uos matrone, que coronas gestabatis aureas,
Et que uestes habebatis totas aurifriseas [459 1Kb] .
His [460 1Kb] exute, uestiatis lugubres et laneas.
   Heu, heu! Boleslaue, cur nos, pater, deseris?
Deus talem uirum umquam mori cur permiseris?
 Cur non prius nobis [461 1Kb] unam simul mortem dederis [462 1Kb] ?
   Tota terra desolatur, tali [463 1Kb] rege uidua,
Sicut suo possessore facta domus uacua,
Tua morte lugens, merens, nutans [464 1Kb] et ambigua.
   Tanti uiri funus mecum, omnis homo, recole,
Diues, pauper, miles, clerus, insuper agricole,
Latinorum et Slauorum [465 1Kb]  quotquot estis incole!
   Et tu, lector bone mentis, hec [466 1Kb] quicumque [467 1Kb] legeris,
Queso, motus pietate, lacrimas effuderis,
Multum eris inhumanus, nisi [468 1Kb] mecum fleueris,



17. De successione Meschonis secundi Bolezlaydes Gloriosi [469 1Kb] .


Postquam ergo magnus Bolezlauus de mundo decessit, secundus Mescho [470 1Kb] , filius eius, in regnum successit, quia iam [471 1Kb] uiuente patre sororem tertii Ottonis imperatoris  uxorem acceperat, de qua Kazimirum  , id est Karolum, restauratorem Polonie procrearat [472 1Kb] . Hic uero Mescho [473 1Kb] miles probus fuit, multaque gesta militaria, que longum est dicere, perpetrauit. Hic etiam propter [474 1Kb] patris inuidiam uicinis omnibus extitit odiosus, nec, sicud pater eius, uita [475 1Kb] uel moribus uel diuitiis copiosus. Dicitur etiam a Bohemicis [476 1Kb] in colloquio per traditionem captus, et genitalia, ne gignere posset,  corrigiis astrictus, quia rex Bolezlauus pater eius similem eis iniuriam fecerat [477 1Kb] , quum [478 1Kb] eorum ducem  suumque auunculum excecauerat. Qui de captione quidem exiuit, sed uxorem ulterius non cognouit. Sed [479 1Kb] de Meschone sileamus, et ad Kazimirum restauratorem Polonie descendamus [480 1Kb]



18. De successione et deiectione Kazimiri post mortem patris [481 1Kb] .

 Mortuo igitur Mescone  , qui post obitum regis [482 1Kb] Bolezlaui parum uixit, Kazimirus cum matre imperiali puer paruulus remansit [483 1Kb] . Que cum libere filium [484 1Kb] educaret, et pro modo femineo regnum honorifice gubernaret, traditores eam de regno propter [485 1Kb] inuidiam eiecerunt, puerumque  suum secum in regno quasi deceptionis obumbraculum tenuerunt  . Qui cum esset adultus etate et regnare cepisset, malitiosi ueriti, ne matris iniuriam uindicaret, in eum insurrexerunt eumque in Ungariam secedere cegerunt. Eo namque tempore sanctus Stephanus Ungariam gubernabat, eamque tunc primum [486 1Kb] ad fidem minis et blanditiis [487 1Kb] conuertebat, qui cum Bohemicis [488 1Kb] , Polonorum infestissimis inimicis, pacem et amicitiam retinebat, nec eum liberum, quoadusque uixit, gratia dimittebat. Quo de hac uita migrante . Petrus ueneticus Ungarie regnum recepit, qui ecclesiam sancti Petri de Bazoario [489 1Kb]  inchoauit, quam nullus rex [490 1Kb] ad modum inchoationis usque hodie  consummauit. Hic Petrus etiam rogatus a Bohemicis [491 1Kb] ; ne Kazimirum dimitteret, si cum eis amicitiam ab antecessoribus receptam retinere uellet, uoce regali respondisse fertur: Si lex antiqua diffinierit, quod Ungarorum rex Bohemicorum [492 1Kb] ducis carcerarius fuerit, faciam que rogatis. Et sic Bohemorum legationi cum indignatione respondens, eorumque amicitiam uel inimicitiam paruipendens, datis Kazimiro 100 equis totidemque militibus, qui eum secuti fuerant, armis et uestibus preparatis eum honorifice dimisit, nec iter ei, quocumque uellet ire, denegauit. Kazimirus uero [493 1Kb] gratanter iter arripiens, ac in regionem [494 1Kb] festinanter Theutonicorum  [495 1Kb] perueniens, aput matrem et imperatorem  , quanto tempore nescio fuerit conuersatus, sed in actu militari miles audacissimus extitit [496 1Kb] comprobatus. Sed paulisper eum cum matre requiescere permittamus, et ad desolationem et deuastationem Polonie redeamus [497 1Kb] .



19. De rehabitione regni Polonie [498 1Kb] per Kazimirum, qui fuit monachus  .

Interea reges et duces in circuitu Poloniam quisque de parte sua conculcabat, suoque dominio ciuitates quisque castellaque contigua uel applicabat uel uincendo terre [499 1Kb] cequabat. Et cum tantam iniuriam et calamitatem ab extraneis Polonia pateretur, absurdius tamen [500 1Kb] adhuc et abhominabilius a propriis  habitatoribus uexabatur. Nam in dominos serui, contra nobiles liberati, se ipsos in dominium extulerunt, aliis in seruitio uersa uice detentis, aliis peremptis uxores eorum incestuose honoresque sceleratissime rapuerunt. Insuper etiam a fide catholica deuiantes, quod sine uoce lacrimabili dicere non ualemus, aduersus episcopos et sacerdotes Dei seditionem inceperunt, eorumque quosdam gladio quasi dignius [501 1Kb] peremerunt, quosdam uero [502 1Kb] quasi morte dignos uiliori [503 1Kb] lapidibus obruerunt. Ad extremum autem [504 1Kb] tam ab extraneis quam ab indigenis [505 1Kb] ad tantam Polonia [506 1Kb] desolationem est redacta, quod ex toto pene diuitiis et hominibus est exacta . Eo tempore Bohemi Gneznen et Poznan [507 1Kb] destruxerunt, sanctique corpus Adalberti abstulerunt   . Illi uero qui de manibus hostium euadebant, uel qui suorum seditionem deuitabant, ultra fluuium [508 1Kb] Wysla in Mazouiam fugiebant [509 1Kb] , et tam diu ciuitates predicte [510 1Kb] in solitudine permanserunt [511 1Kb] , quod in ecclesia sancti Adalberti martiris sanctique Petri apostoli sua fere cubilia posuerunt. Que plaga creditur eo [512 1Kb] toti terre communiter euenisse, quod Gaudencius, sancti Adalberti frater et [513 1Kb] successor, occasione qua nescio, dicitur eam anathemate percussisse. Hec autem dixisse de Polonie destructione sufficiat, et eis qui dominis naturalibus fidem non seruauerunt ad correctionem  proficiat. Kazimirus ergo [514 1Kb] apud Theutonicos [515 1Kb] aliquantulum conuersatus [516 1Kb] magnamque famam ibi militaris glorie consecutus, Poloniam se redire disposuit, illutque matri secretius indicauit. Quem cum mater dehortaretur, ne ad gentem perfidam et nondum bene christianam rediret, sed hereditatem maternam pacifice possideret, et cum etiam imperator eum remanere secum rogaret, eique ducatum satis magnificum dare uellet, prouerbialiter utpote homo liberatus respondit: Nulla hereditas auunculorum  uel materna iustius uel honestius possidebitur quam paterna [517 1Kb] . Et [518 1Kb] assumptis secum militibus 500 [519 1Kb] , Polonie fines introiuit  , ulteriusque progrediens, castrum quoddam a suis sibi redditum acquisiuit, de quo paulatim uirtute cum  ingenio [520 1Kb] totam Poloniam a Pomoranis [521 1Kb] et Bohemicis [522 1Kb] aliisque finitiuis gentibus [523 1Kb] occupatam liberauit, eamque suo dominio mancipauit. Postea uero de Rusia nobilem cum magnis diuitiis uxorem [524 1Kb]  accepit, de qua filios quatuor unamque filiam regi Bohemie desponsandam generauit. Nomina autem filiorum eius hec [525 1Kb] sunt: Bolezlauus, Wladislaus, Mescho [526 1Kb] et Otto. Sed de Kazimiro quid egerit primitus pertractando finiamus, et postea de filiis, quis eorum primus [527 1Kb] , quisue [528 1Kb] posterius regnauerit [529 1Kb] ordinabilius edicamus [530 1Kb] .



20. De prelio comitis Meczzlaui cum Mazouitis [531 1Kb] .

Igitur eliberata [532 1Kb] patria et expugnata, profugatisque gentibus exterorum, non minor Kazimiro  restabat hostilis profugatio sue gentis suorumque iure proprio subditorum. Erat namque quidem Meczzlaus [533 1Kb] nomine, pincerna patris sui Meschonis et minister; post mortem ipsius Mazouie gentis sua persuasione princeps existebat et signifer. Erat enim eo tempore Mazouia Polonis illuc antea [534 1Kb] fugientibus, ut dictum [535 1Kb] , in tantum populosa, quod agricolis rura, animalibus pascua, habitatoribus, loca erant spatiosa. Unde Meczlauus [536 1Kb] in audacia sue militie confisus, ymmo ambitione perniciose cupiditatis [537 1Kb] excecatus, nisus est [538 1Kb] obtinere per presumptionis audaciam, quod sibi non  cedebat [539 1Kb] per ius aliquod uel naturam [540 1Kb] . Inde etiam in [541 1Kb] tantum superbie fastum conscenderat, quod obedire Kazimiro rennuebat [542 1Kb] , insuper etiam ei [543 1Kb] armis et insidiis resistebat. At Kazimirus indignans seruum patris ac [544 1Kb] suum Mazouiam uiolenter obtinere, sibique [545 1Kb] graue dampnum existimans et periculum [546 1Kb] , ni se [547 1Kb] uindicet, imminere, collecta pauca quidem numero manu bellatorum [548 1Kb] , sed assueta [549 1Kb] bellis, armis congressus, Meczslawo [550 1Kb] perempto, uictoriam et pacem totamque [551 1Kb] patriam [552 1Kb] triumphaliter est adeptus  . Ibi namque tanta cedes Mazouitorum [553 1Kb] facta fuisse memoratur, sicut adhuc locus certaminis et precipitium ripe fluminis protestatur. Ipse etiam ibi Kazimirus ense cedendo  nimis [554 1Kb] extitit fatigatus, brachia totumque pectus et faciem effuso sanguine cruentatus, et in tantum fugientes hostes solus est persecutus, quod mori debuit, a suis omnibus non adiutus, sed quidam [555 1Kb] non de nobilium genere, sed de gregariis militibus nobiliter opem tulit morituro, quod bene Kazimirus sibi restituit in futuro, nam et ciuitatem ei contulit, et eum [556 1Kb] dignitate inter nobiliores extulit. In illo enim certamine 30 acies ordinatas Masouienses habuerunt, Kazimirus uero uix tres acies bellatorum plenas habebat [557 1Kb] , quoniam, ut dictum est, tota Polonia [558 1Kb] pene deserta iacebat.



21 [559 1Kb] . De prelio Kazimiri cum Pomoranis.

Hoc itaque prelio memorabiliter superato , Pomoranorum exercitui in auxilium Meczzlao  [560 1Kb] uenienti, Kazimirus cum paucis indubitanter obuiam properauit [561 1Kb] . Nuntiatum namque prius illud ei fuerat, ipsosque in auxilium inimicis aduenire presciebat. Unde prudenter disposuit singulariter prius cum Mazouiensibus diffinire, postea facilius cum Pomoranis campum certaminis introire. Illa enim uice Pomorani quatuor legiones militum in arma ducebant, Kazimiri uero milites nec unam dimidiam adimplebant. Sed quid tamen? Cum peruentum esset ad locum certaminis, Kazimirus, ut  uir eloquens et peritus, in hunc modum suos milites cohortabatur:

Ecce dies expectata primitus.
Ecce finis de labore penitus!
Superatis tot falsis christicolis,
Iam securi pugnate [562 1Kb] cum discolis.
Multitudo non facit uictoriam,
Sed cui Deus donauit suam gratiam.
Mementote uirtutis preterite
Et labori uestro finem ponite.

His dictis, cum adiutorio Dei prelium introiuit magnamque uictoriam acquisiuit. Dicitur quoque sanctam ecclesiam affectu magno pietatis honorasse, sed precipue monachos sanctarumque monialium congregationes augmentasse, qui [563 1Kb] monasterio paruulus  a parentibus est oblatus, ibi sacris litteris liberaliter eruditus  .



22. De successione secundi Boleslay dicti Largi, Kazimirides [564 1Kb] .

Hiis igitur Kazimiri gestis memorabilibus prelibatis, aliisque compluribus sub silentio pre festinantia reseruatis, uite terminum finienti, finem terminemus et scribenti [565 1Kb] . Postquam itaque extremum uale Kazimirus mundo fecit , Bolezlauus [566 1Kb] eius primogenitus, uir largus et bellicosus, Polonorum regnum rexit. Qui sua satis gesta gestis predecessorum cequauit [567 1Kb] , nisi quod quedam eum ambitionis uel uanitatis superfluitas agitauit. Nam cum in principio sui regiminis et Polonis et Pomoranis imperaret, eorumque multitudinem ad castrum  Gradec [568 1Kb]  obsidendum innumerabilem congregaret [569 1Kb] , sue contumacie negligentia non solum castrum non habuit, uerum etiam Bohemorum insidias uix euasit, ac Pomoranorum dominium sic amisit. Sed non est mirum aliquantulum per ignorantiam oberarre [570 1Kb] , si contigerit postea per sapientiam que neglecta fuerint emandare [571 1Kb] .



23. De conuentione Bolezlaui cum duce Ruthenorum.

Non est igitur [572 1Kb] dignum probitatem multimodam  et liberalitatem [573 1Kb] Bolezlaui secundi [574 1Kb] regis silentio preterire, sed pauca de multis in exemplum regni gubernatoribus aperire. Igitur rex Bolezlauus secundus audax fuit miles et strennuus, hospitum susceptor benignus, datorque largorum [575 1Kb] largissimus. Ipse quoque, sicud primus Bolezlauus magnus, Ruthenorum regni caput, urbem Kygow [576 1Kb] precipuam hostiliter intrauit, ictumque sui ensis in porta aurea signum memorie dereliquit [577 1Kb] . Ibi etiam quendam sui generis Ruthenum, cui permittebat regimen [578 1Kb] , in sede regali constituit  , cunctosque sibi rebelles a potestate destituit. O pompa glorie temporalis! O audacia fiducie militaris! O magestas regie potestatis! Rogatus itaque Bolezlauus largus a rege quem fecerat, ut obuiam ad se ueniret  sibique pacis osculum ob reuerentiam sue gentis exhiberet, Polonus quidem hoc annuit, sed Ruthenus dedit quod uoluit. Computatis namque Largi Bolezlaui passibus equinis [579 1Kb] de statione ad locum conuentionis, totidem auri marcas Rhutenus posuit. Nec tamen [580 1Kb] equo descendens, sed barbam eius subridendo diuellens, osculum ei satis pretiosum exhibuit [581 1Kb]



24. De delusione Bohemorum contra Bolezlaum Largum.

. Contigit eodem tempore Bohemorum ducem  cum tota suorum uirtute militum Poloniam introisse, eumque transactis siluarum condensis, in quadam planitie satis apta certamini consedisse. Quo audito, Bolezlauus impiger hostibus  obuiam properauit, eosque properans, transgyrando uiam qua uenerant obsidens, interclusit. Et quia plurima pars diei preterierat, suosque properando fatigauerat, sequenti die se uenturum ad prelium per legatos Bohemis intimauit, eosque ibidem residere nec [582 1Kb] se diutius fatigare magnis precibus exorauit. Antea quidem exeuntes, inquit [583 1Kb] , de silua, sicut lupi capta preda famelici, siluarum latebras, absente pastore, impune solebatis penetrare, modo uero, presente cum uenabulis uenatore canibusque post uestigia dissolutis, non fuga nec insidiis, sed uirtute poteritis detensa retiacula deuitare [584 1Kb] . At contra Bohemorum dux uersuta calliditate Boleslauo remandauit [585 1Kb] , indignum esse tantum regem ad inferiorem  declinare, sed die crastina, si filius est Kazimiri, sit paratus ibidem Bohemorum seruitium expectare. Bolezlaus uero, ut se filium ostenderet Kazimiri, ibi stando Bohemorum fallacie satisfecit.  Sed die iam postera mediante, Polonorum castra ab exploratoribus nunciatur [586 1Kb] , quod a Bohemis nocte precedenti fuga, non prelium ineatur. In eadem hora Bolezlauus delusum se [587 1Kb] dolens, acriter eos per Morauiam fugientes persequitur [588 1Kb] , captisque pluribus ac peremptis, quia sic euaserant, sibimetipsi dedignando reuertitur. Adnectendum [589 1Kb] est etiam narrationi [590 1Kb] , que causa fere totum de Polonia loricarum usum aboleuit, quas antiquitus magni Bolezlaui regis exercitus ingenti studio frequentauit.



25. De uictoria Bolezlaui Largi [591 1Kb] contra Pomoranos.

Contigit namque Pomoranos ex subito Poloniam  inuasisse, regemque Bolezlauum ab illis remotum partibus [592 1Kb] hoc audisse. Qui cupiens animo feruenti de manu gentilium patriam liberare, collecto nondum exercitu, debuit antecedens inconsulte mimium properare. Cumque uentum esset ad fluuium, ultra quem turme gentilium residebant, non ponte requisito uel uado luricati milites ei armati sed profundo gurgiti se credebant. Pluribus itaque [593 1Kb] loricatorum ibi presumtuose submersis, loricas reliqui superstites abiecerunt, transmeatoque flumine, quamuis dampnose, uictoriam habuerunt. Ex eo [594 1Kb] tempore loricis Polonia dissueuit, et sic expeditior hostem quisque inuasit, tutiorque flumen obiectum sine pondere ferri transmeauit.



26. De liberalitate [595 1Kb] et largitate Bolezlaui, et [596 1Kb] de quodam paupere clerico.


Item unum memorabile secundi Bolezlaui factum [597 1Kb] liberalitatis eximie non celabo, sed ad imitationis exemplum successoribus intimabo. In ciuitate Cracouiensi quadam die Largus Bolezlauus ante palatium in curia residebat, ibique tributa Ruthenorum aliorumque uectigalium in tapetis strata prospectabat. Contigit ibidem clericum quendam pauperem et extraneum affuisse [598 1Kb] tantique thezauri magnitudinem perspexisse [599 1Kb] . Qui cum ammiratione [600 1Kb] tante pecunie illuc [601 1Kb] occulis inhiaret [602 1Kb] , suamque miseriam cogitaret, cum ingenti gemitu suspirauit. Bolezlauus autem rex, ut erat ferus, audiens hominem miserabiliter gemiuisse [603 1Kb] , et existimans  aliquem camerarios percussisse, iratus sciscitatur, qui fuerit [604 1Kb] ausus sic gemere, uel quis presumpserit [605 1Kb] ibi quempiam uerberare. Tunc ille miser clericus tremefactus, maluisset umquam pecuniam  se uidisse, quam ea de causa regis curiam introisse.


Sed cur miser clericelle latitas?
Cur indicare, gemiuisse [606 1Kb] te, dubitas [607 1Kb] ?
Gemitus iste totam tristitiam conculcabit,
Suspirium istud [608 1Kb] magnam tibi letitiam generabit.

Noli, large rex, noli [609 1Kb] miserum clericellum pre timore diutius anchelare, sed festina tuo thezauro eius humeros honerare [610 1Kb] . Igitur interrogatus a rege clericus, quid cogitasset cum sic lacrimabiliter suspirasset, cum tremore respondit: Domine rex, meam miseriam meamque paupertatem, uestram gloriam uestramque maiestatem considerans, felicitatem infortunio dispariliter [611 1Kb] , comparando, pre doloris  magnitudine suspiraui. Tunc rex largus ait: Si propter inopiam suspirasti, Bolezlauum regem paupertatis solatium inuenisti. Accede itaque ad pecuniam quam miraris, et sit tuum quantumque uno honere [612 1Kb] tollere [613 1Kb] conaris. Et accedens ille pauperculus, auro et argento cappam suam tantum impleuit, quod ex nimio pondere rupta fuit, et eadem pecunia uisum cepit [614 1Kb] . Tunc rex largus de collo suo pallium extraxit, illudque clerico pauperi pro sacco pecunie porrexit, eumque iuuans melioribus honorauit. In tantum enim clericum [615 1Kb] auro et argento rex largus honerauit, quod sibi collum dissolui clericus, si plus poneret, exclamauit.

Rex fama uiuit, didatus pauper [616 1Kb] obiuit  .



27 [617 1Kb] . De exilio Bolezlaui Largi in Ungariam.

  Ipse quoque Salomonem regem de Ungaria suis uiribus effugauit, et in sede Wladislaum, sicut [618 1Kb] eminentem corpore sic affluentem pietate, collocauit  . Qui Wladislaus ab infantia nutritus in Polonia fuerat, et [619 1Kb] quasi moribus et uita Polonus factus fuerat. Dicunt talem nunquam regem Ungariam [620 1Kb] habuisse, neque terram iam post eum fructuosam sic fuisse. Qualiter autem rex Bolezlauus de Polonia sit eiectus, longum existit enarrare, sed hoc dicere licet, quod non debuit christianus in christianos [621 1Kb] peccatum quodlibet  corporaliter uindicare. Illud enim multum sibi nocuit, cum peccato peccatum [622 1Kb] adhibuit, cum pro traditione [623 1Kb] pontificem  truncationi membro rum adhibuit . Neque enim traditorem episcopum [624 1Kb] excusamus, neque regem uindicantem sic se turpiter commendamus, sed hoc in medio deferamus, et ut in Ungaria receptus fuerit disseramus.



28. De susceptione Bolezlaui per Wladislauum regem Ungarie.


Cum [625 1Kb] audisset Wladislaus [626 1Kb] Bolezlauum aduenire,
Partim [627 1Kb] gaudet  ex amico, partim restat locus ire  ;
Partim ex recepto quidem fratre gaudet  et amico,
 Sed deferre Wladislauo facto [628 1Kb] dolet  inimico [629 1Kb] .

Non eum recipit, uelut extraneum uel hospitem uel par parem recipere quisque solet, sed quasi miles principem uel dux regem uel rex imperatorem recipere iure debet [630 1Kb] .


Bolezlauus [631 1Kb] Wladislauum suum regem appellabat [632 1Kb] ,
Wladislaus se per eum esse [633 1Kb] regem cognoscebat.

In Bolezlauo tamen unum [634 1Kb] ascribendum est uanitati, quod eius pristine multum obfuit probitati;

Nam cum regnum alienum fugitiuus introire,
Cumque nullus rusticorum fugitiuo [635 1Kb] obediret,
 obuiam ire Bolezlauo [636 1Kb] Wladislauus, ut uir humilis, properabat, eumque propinquantem eminus equo descendens ob reuerentiam expectabat. At contra Bolezlauus humilitatem regis mansueti non respexit, sed in pestifere fastum [637 1Kb] superbie cor erexit. Hunc, inquit, alumpnum in Polonia educaui, hunc regem in Ungaria collocaui. Non decet eum [638 1Kb] me ut equalem uenerari, sed equo sedentem ut quemlibet de principibus osculari [639 1Kb] . Quod [640 1Kb] intendens Wladislauus aliquantulum egre tulit, et ab itinere declinauit, ei tamen seruitium per totam terram fieri  satis magnifice commendauit. Postea uero concorditer et amicabiliter inter se sicut fratres conuenerunt. Ungari tamen illud altius et profundius in corde notauerunt, unde magnam [641 1Kb] sibi Ungarorum inuidiam cumulauit, indeque [642 1Kb] citius extrema dies [643 1Kb] eum, ut aiunt, occupauit [644 1Kb] .



29. De filio eiusdem [645 1Kb] Bolezlaui Mescone [646 1Kb] tertio [647 1Kb] .

Habuit autem unum filium rex Bolezlauus [648 1Kb] nomine Meschonem [649 1Kb] qui maioribus non esset inferior probitate, ni Parcarum inuidia puero uitale filum interrumperet pubescenti iam etate [650 1Kb] . Illum enim [651 1Kb] puerum rex Ungarum Wladislauus mortuo patre nutriebat, eumque [652 1Kb] loco filii parentis gratia diligebat. Ipse nimirum puer cetaneos omnes et Ungaros et Polonos  honestis moribus et pulcritudine superabat, omniumque [653 1Kb] mentes in se futuri spe dominii signis euidentibus prouocabat; unde placuit patruo suo Wladislauo duci puerum [654 1Kb] in Poloniam sinistro alite reuocare, eumque [655 1Kb] Ruthena puella  fatis [656 1Kb] inuidentibus uxorare . Uxoratus ergo [657 1Kb] adolescens imberbis et formosus sic morose, sic sapienter se [658 1Kb] habebat, sic antiquum morem antecessorum gerebat, quod affectu mirabili toti patrie complacebat. Sed fortuna, rebus secundis mortalium inimica, in dolorem gaudium commutauit, et spem probitatis et florem etatis amputauit. Aiunt enim quosdam emulos, timentes ne patris iniuriam uindicaret, ueneno puerum bone indolis peremisse  , quosdam uero qui cum eo biberunt uix mortis periculum euasisse. Mortuo autem puero Meschone [659 1Kb] , tota Polonia sic lugebat, sicut mater [660 1Kb] unici mortem filii. Nec illi solummodo quibus notus erat, lamentabantur, uerum etiam illi qui nunquam eum uiderant [661 1Kb] lamentando feretrum mortui sequebantur. Rustici quippe aratra, pastores peccora deserebant, artifices studia, operatores opera [662 1Kb]  pre dolore Meschonis [663 1Kb] postponebant; parui quoque pueri et puelle, serui insuper et ancille, Meschonis exequias lacrimis et suspiriis celebrabant. Ad extremum misera mater, cum in urna puer plorandus conderetur [664 1Kb] , una hora, quasi mortua, sine uitali spiritu tenebatur, uixque post exequias ab episcopis uentilabris et aqua frigida suscitabatur [665 1Kb] . Nullius enim regis uel [666 1Kb] principis exitium apud etiam barbaras nationes tam diutino merore legitur conclamatum, nec exequie [667 1Kb] tethrarcharum [668 1Kb] magnificorum [669 1Kb] ita lugubres celebrantur [670 1Kb] , nec anniuersarium cesaris ita fuerit cantu lugubri celebratum [671 1Kb] . Sed de mestitia [672 1Kb] pueri sepulti sileamus, et ad letitiam regnaturi pueri [673 1Kb] ueniamus.



30. De uxoratione Wladyslaui, patris tertii Boleslaui.


Mortuo itaque [674 1Kb] rege Bolezlauo, aliisque fratribus defunctis, Wladislauus dux solus regnauit, qui filiam Wratislaui Bohemici [675 1Kb] regis nomine Iuditham uxorem accepit, que filium [676 1Kb] ei tertium Bolezlauum peperit, de quo nostra intentio titulauit, ut tractatio que sequitur intimabit. Nunc uero, quia succincte per arborem a radice deriuando transiuimus, ad inserendum cathalogo [677 1Kb] ramum pomiferum et stilum et animum applicemus. Erant enim futuri pueri parentes adhuc carentes sobole, ieiuniis et orationi [678 1Kb] instantes, largas pauperibus elemosinas facientes, quatenus omnipotens Deus, qui  steriles matres facit in filiis letantes, qui baptistam contulit Zacarie, et uuluam aperuit Sare, ut [679 1Kb] in semine Abrabe benediceret omnes gentes, talem filium daret eis heredem, qui Deum timeret, sanctam ecclesiam exaltaret, iustitiam exerceret [680 1Kb] , ad honorem Dei et salutem populi regimen [681 1Kb] Polonie detineret. Hec incessanter illis agentibus, accessit ad eos Franco  Poloniensis episcopus consilium  salutare donans, eis sic inquiens: Si que dixero uobis deuotissime compleatis [682 1Kb] , uestrum desiderium procul dubio fiet uobis. Illi uero libentissime de tali causa pontificem audientes, atque magna se facturos spe sobolis promittentes, rem dicere quantocitius [683 1Kb] exorabant. Ad hec presul: Est, inquit, quidam sanctus in Gallie finibus contra austrum iuxta Massiliam, ubi Rodanus intrat mare---terra [684 1Kb] Prouincia, et sanctus Egidius nominatur  ---,qui tanti meriti apud Deum existit, quod omnis qui in eo deuotionem suam ponit [685 1Kb] et memoriam eius agit, si quid [686 1Kb] ab eo petierit, indubitanter obtinebit. Ad modum ergo pueri ymaginem auream fabricate, regalia munera preparate, eaque sancto Egidio mittere festinate. Nec mora,  puerilis ymago cum calice de auro purissimo fabricatur, aurum, argentum, pallia, sacre uestes preparantur, que per legatos fideles  in Prouinciam [687 1Kb] cum huiusmodi litteris deferrentur:

Epistola Wladislai ad sanctum Egidium et [688 1Kb] ad monachos [689 1Kb] .

Wladislaus, Dei gratia dux Poloniensis [690 1Kb] , et Iuditha, legitima coniux eius, O. [691 1Kb]  uenerabili abbati Sancti Egidii [692 1Kb] cunctisque fratribus humillime deuotionis obsequium. Audita fama, quod sanctus Egidius prerogatiue pietatis premineat dignitate, et quod promptus sit adiutor, sibi data diuinitus  potestate, pro spe sobolis munera sibi nostre deuotionis offerimus, uestrasque sanctas orationes in auxilium nostre petitionis humiliter imploramus.



31. [693 1Kb] De ieiuniis et orationibus pro natiuitate [694 1Kb] tertii Bolezlaui [695 1Kb] .

Perlectis itaque litteris et muneribus receptis, abbas et fratres mittenti munera [696 1Kb] retulerunt, et triduanum ieiunium cum letaniis et orationibus peregerunt, diuine maiestatis omnipotentiam obsecrantes, quatenus deuotionem fidelium presentialiter sibi tanta mittentium [697 1Kb] multoque plura uouentium adimpleret [698 1Kb] , unde gloriam sui nominis apud gentes incognitas exaltaret, atque [699 1Kb] famam Egidii sui famuli longe lateque dilataret [700 1Kb]  .

 Euge, serue Dei, caput huius materiei [701 1Kb]
Perfice seruorum que poscunt uota tuorum!
Pro puero puerum, pro falso perfice uerum;
Confice carnalem, retinens tibi materialem.
Quid plura? Necdum ieiunium a monachis in Prouincia complebatur, et iam mater in Polonia de concepto filio letabatur. Nondum inde legati discedebant, et iam monachi dominam eorum concepisse predicebant. Unde missi domum citius et alacrius remeantes, et presagium monachorum certum esse probantes, de concepto filio fiunt leti, sed de [702 1Kb] uoto letiores erunt facti [703 1Kb]


 EXPLICIT PRIMUS LIBER.



LIBER SECUNDUS [704 1Kb] .


INCIPIT EPISTOLA.

Domino Paulo, Dei gratia Poloniensi reuerende discretionis episcopo, suoque [705 1Kb] cooperatori immittende [706 1Kb] religionis Micheli cancellario, modici dispensator obsonii paterne uenerationis ac debite seruitutis obsequium.

Meditanti mihi de plurimis, iniecit [707 1Kb] se uestre recordatio largissime karitatis [708 1Kb] uestreque fama longe lateque diffusa uobis collate diuinitus sapientie ac humanitus [709 1Kb] probitatis [710 1Kb] . Sed quia plerumque capax mentis intentio concipit, que tarda [711 1Kb]  loquendi facultas [712 1Kb] non exprimit, bone uoluntatis intentio sufficiat pro loquela. Nam cum facit quis quod potest [713 1Kb] , tunc [714 1Kb] iniuste [715 1Kb] fit querela. uerumptamen ne tantorum uirorum gloriam, tamque religiosorum memoriam prelatorum silentio preterire uideamur, eorum laudibus insistendo quasi guttam de fonticulo comportare Tyberinis gurgitibus innitamur. Licet enim [716 1Kb] quod perfectum est non possit naturaliter augmentari, ratio tamen non prohibet illud scriptis laudumque preconiis uenerari. Nec indecens in picturis aliquis iudicatur, si speciosis [717 1Kb] coloribus  pro uarietate [718 1Kb] operis [719 1Kb] niger color misceatur [720 1Kb] . In mensa quoque regum sepe quoddam uile presentatur edulium, quo deliciarum propellatur cottidianarum fastidium. Insuper etiam formica, cum sit camelo quantitate corporis animal inequale, opus tamen suum exercet studiose, suis [721 1Kb] uiribus cequale. Quarum exemplo rerum inductus, balbutientis more puerilia uerba formare conor, in laudem uirorum per se laudabilium adhibita sine laude, uel in preconium Israhelitarum ueraciter sine fraude; quorum uita laudabilis, doctrina perspicabilis, mores imitabiles, predicatio salutaris, quorum [722 1Kb] sapientia, bicipite philosophie monte deriuata, condensa siluarum Polonie sic sagaciter illustrant, ne prius triticeum fidei semen in terram humani cordis incultam  spargant, donec inde spinas et tribulos uerbi diuini ligonibus radicitus exponant, similes existentes [723 1Kb] homini [724 1Kb] patri familias, scienti de thesauro proferre noua et uetera, uel Samaritano, uulnerati [725 1Kb] plagas alliganti uinumque desuper [726 1Kb] et oleum infundenti; qui triticum quoque conseruis fideliter [727 1Kb] distribuunt ad mensuram, et talentum non abscondunt [728 1Kb] , sed diuidunt ad usuram. Sed cur mutus fari nititur de facundis, uel ingenii puer parui cur implicat se tam profundis [729 1Kb] ? Parcat tamen ignorantie, parcat et beniuolentie, magni patres uestre discretio  sanctitatis, nec perpendat quid uel quantumlibet sui laboris offeri, sed quid captat nostre desiderium facultatis. Nam cum potenti pauper amicus quantumlibet [730 1Kb] sui laboris minimum amministrat, non donum sed dantis affectum perpendens, illud recipere magno pro munere non recusat. Igitur opusculum, almi patres, stilo nostre pusillanimitatis ad laudem principum et patrie nostre pueriliter exaratum suscipiat et commendet excellens [731 1Kb] auctoritas et beniuolentia uestre mentis quatenus Deus omnipotens bonorum temporalium et eternorum uos amplificet incrementis.


Explicit epistola.



Incipit epylogum [732 1Kb] .


Nobis astate, nobis hoc opus recitate!
Per uos, si uultis, opus est laudabile multis.
 Non est mirum, a labore si parum quieuimus,
Tempus erat quiescendi [733 1Kb] , tot terras transiuimus,
Neque ceptum iter bene cognitum habuimus,
Sed per illos qui nouerunt paulatim inquirimus.
Exurgamus iam de [734 1Kb] sompno, nam satis dormiuimus,
uel unius iam diei uiam inquisiuimus;
Hac expleta de futura satis cogitabimus.
Duce Deo prosequamur quod interposuimus,
Persoluamus quod [735 1Kb] frequenter supra titulauimus,
Et addamus si quid nimis [736 1Kb] ignoranter diximus.



INCIPIT SECUNDUS LIBER



1. Tertii Bolezlaui primo de natiuitate [737 1Kb] .


Natus igitur puer Bolezlauus in die festo sancti Stephani regis fuit  . Mater eius uero subsequenter infirmata, nocte dominice natiuitatis occubuit . Que mulier in pauperes et captiuos ante diem precipue sui obitus opera pietatis exercebat, et multos christianos de seruitute Iudeorum suis facultatibus redimebat. Illa mortua, Wladizlauus dux, quia homo grauis egerque [738 1Kb] pedibus erat, et etate paruulum [739 1Kb] habebat, sororem  imperatoris tertii Henrici, uxorem prius Salemonis Ungarie regis, in matrimonium [740 1Kb] desponsauit, de qua nullum filium sed tres filias procreauit  [741 1Kb] , una quarum in Rusia uiro nupsit, una [742 1Kb] uero suum sacro uelamine caput texit, unam autem [743 1Kb] sue gentis quidam sibi couniuit. Sed ne tanti pueri parentem nudo sermone transeamus, aliquo eum ornamento militie uestiamus. Igitur Polonorum dux Wladizlauus Romanorum imperatori maritali connubio counitus, de Pomoranis, succurrentibus suis, castrum eorum obsidendo triumphauit  , eorumque contumaciam suis sub pedibus conculcando [744 1Kb] annulauit, eiusque uictorie gaudium Dei [745 1Kb] genitricis assumptio generauit . Quibus uictis, ciuitates eorum et municipia infra terram et circa [746 1Kb] maritima uiolenter occupauit,  suosque uastaldiones et comites in locis principalibus [747 1Kb] et munitioribus ordinauit. Et quia perfidie paganorum omnino uoluit insurgendi fiduciam amputare, suosmet prelatos iussit nominato die in hora constituta omnes in meditullio regni [748 1Kb] munitiones concremare. Quod ita [749 1Kb] factum fuit [750 1Kb] . Nec sic tamen gens rebellis edomari potuit. Nam quos Setheus [751 1Kb] eis prefecerat [752 1Kb] , qui tunc militie princeps erat [753 1Kb] , partim pro eorum noxa peremerunt, nobiliores uero, discretius et honestius se habentes, uix amicorum assensu [754 1Kb] fugerunt [755 1Kb] .



2. De bello cum Pomeranis [756 1Kb] .

At Wladislauus dux, illate [757 1Kb] suis iniurie reminiscens, cum forti manu terram eorum ante quadragesimam introiuit, ibique ieiunii plurimum adimpleuit.  Expleta itaque ibi ieiunii parte quam plurima, Stetin [758 1Kb] , urbem [759 1Kb] terre pepulosiorem [760 1Kb] et opulentiorem, ex inprouiso intrauit , indeque [761 1Kb] predam inmensam et captiuos innumerabiles congregauit. Cumque iam cum sua preda nichil dubitans remearet, iamque securus sui regni finibus propinquaret, Pomorani subito subsequentes eum super fluuium Nacla [762 1Kb]  inuaserunt, bellumque cum eo pridie palmarum [763 1Kb] cruentum et luctuosum [764 1Kb] partibus utrisque commiserunt . Illud enim prelium hora quasi diei [765 1Kb] tertia est inceptum, uespertino uero crepusculo difinitum [766 1Kb] . Pomorani tandem [767 1Kb] pro munitione noctis caliginem induerunt, Poloni uero campum uictorie Drzu [768 1Kb]  uocabulo tenuerunt. In dubio enim pependit,  utrum christianorum lues [769 1Kb] an paganorum ibi [770 1Kb] extiterit [771 1Kb] . Quod [772 1Kb] flagellum Deus, ut credimus, omnipotens in transgressoribus obseruantie quadragesimalis [773 1Kb] ad correctionem exercuit [774 1Kb] , sicut quibusdam postea de ipso liberatis periculo reuelauit. Et quia luctuosa et dampnosa, sicut dictum est, uictoria multis erat, diesque dominice resurrectionis [775 1Kb] imminebat , uicit ratio redeundi consilium dantium persequendi.



3. Obsidio castri Nakiel [776 1Kb]

Itemque de Bohemia [777 1Kb] tribus aciebus in auxilium  euocatis, Pomoraniam inuadit Wladislauus circa sancti solempnia Michelis [778 1Kb] . Ibique castrum [779 1Kb] Nakyel [780 1Kb]  obsidentibus inaudita mirabilia contingebant, que singulis eos noctibus armatos et quasi in [781 1Kb] hostes pugnaturos terroribus agitabant. Cumque talem delusionem diutius paterentur, et quidnam illud esset uehementius mirarentur, una nocte pauore solito concitati, longius a castris [782 1Kb] exeuntes, nocturnas umbras quasi palpitantes [783 1Kb] , delusi [784 1Kb] hostium uicissitudine, sequebantur; interim [785 1Kb] uero oppidani properanter [786 1Kb] de [787 1Kb] propugnaculis [788 1Kb] descenderunt, eorumque machinas partemque stationis combusserunt . Itaque Poloni cum se nichil profecisse [789 1Kb] nec se bellum inuenisse conspicerent, et cum magna  pars exercitus, presertimque Bohemi, uictualia non haberent [790 1Kb] , incassum labore consumpto redierunt [791 1Kb] . Sicque Pomorani contra Poloniam paulatim in superbia [792 1Kb] sunt erecti per puerum Martis [793 1Kb] , quem chalamo pingimus, extirpandi. Sed ne letam exenterare materiam uideamur, malorum inuidiam potius quam detractionis infamiam patiamur. Nec absurdum ullatenus ulli discreto [794 1Kb] uideatur, si in hac hystoria cum legitimo concubine filius inducatur. Nam in hystoria principali duo filii Abrahe memorantur, sed ab [795 1Kb] inuicem a patre pro discordia separantur, ambo quidem de patriarche semine procreati, sed non ambo iure patrimonii cequati.



4. De Zbigneo rebelli [796 1Kb] .

Igitur [797 1Kb] Zbigneuus [798 1Kb] , a Wladislauo duce de  concubina progenitus, in Cracouiensi ciuitate adultus iam etate litteris [799 1Kb] datus fuit, eumque [800 1Kb] nouerca sua in Saxoniam docendum monasterio monialium transmandauit. Eo tempore Setheus [801 1Kb] palatinus comes, uir [802 1Kb] sapiens nobilis et formosus erat, sed auaritia excecatus, multa crudelia et inportabilia exercebat. Alios scilicet uili occasione transuendebat, alios de patria propellebat, ignobiles uero [803 1Kb] nobilibus preponebat [804 1Kb] .

Unde multi [805 1Kb] sua sponte, non coacti fugiebant. Quia idem sese [806 1Kb] pati sine culpa metuebant.  Sed qui prius fugitiui, per diuersa uagabantur, Brethizlaui [807 1Kb] ducis consilio in Bohemia congregantur. Sicque [808 1Kb] Bohemorum calliditate quosdam pretio conduxerunt, qui Zbigneum [809 1Kb] furtim de claustro [810 1Kb] monialium extraxerunt. Recepto ergo [811 1Kb] Zbigneo, in Bohemia fugitiui legationem [812 1Kb] in hec uerba comiti mittunt nomine Magno [813 1Kb] Wrotislauensi: Nos quidem, comes Magne [814 1Kb] quoquomodo Zethei contumelias in exilio positi toleramus, sed tibi, Magne, cui nomen ducatus est plus dedecori [815 1Kb] quam honori, lacrimabiliter [816 1Kb] condolemus, cum laborem honoris, nec [817 1Kb] honorem habeas, cum pristaldis  Zethei [818 1Kb] dominari non audeas; sed si iugum seruitutis de ceruice uolueris excutere, festina puerum quem habemus in clipeum defensionis recipere. Et hoc totum dux Bohemicus suggerebat, qui libenter discordiam  inter Polonos seminabat. Hoc audito, Magnus diu inprimis hesitauit, sed communicato consilio maioribus et laudato, uerbis eorum recipiens acquieuit.

Pro quo facto Wladislauus,
Pater eius contristatur,
Sed [819 1Kb] Zetheus cum regina
Multo magis conturbatur.
Igitur legatum [820 1Kb] Magno Wratislauiensisque [821 1Kb] magnatibus [822 1Kb] regionis transmiserunt, sciscitantes quid hoc esset, quod Zbigneuum [823 1Kb] cum fugitiuis sine patris imperio recepissent, si [824 1Kb] rebelles existere uel obedire sibi uellent [825 1Kb] . Ad hec Wratislauienses unanimiter [826 1Kb] responderunt, non se patriam Bohemicis uel [827 1Kb] alienis nationibus [828 1Kb] tradidisse,  sed domini ducis filium suosque fugitiuos recepisse, seseque [829 1Kb] uel domino duci legitimoque filio suo [830 1Kb] Bolezlauo in omnibus et per omnia fideliter obedire, sed Setheo suisque malis operibus modis omnibus contraire. Populus autem legatum [831 1Kb] lapidare uolebat [832 1Kb] , quia Sethei partes falsis ambagibus defendebat.

Unde multum Wladislauus [833 1Kb] indignatus,
Et Setheus ira nimis inflammatus,
Wladislauum Ungarie regem et Brethislauum [834 1Kb] Bohemie ducem in auxilium sibi contra [835 1Kb] Wrathislauienses mandauerunt , unde plus [836 1Kb] dedecoris et dampni quam honoris et proficui habuerunt  . Nam Setheum [837 1Kb] rex Wladislauus [838 1Kb] uinctum secum in Ungariam transportasset [839 1Kb] , ni  pro [840 1Kb] salute cum paruulo Bolezlauo transfugisset.  Cumque nichil [841 1Kb] uirtute contra Wrathislauienses potuissent proficere, quia sui contra suos bellum gerere noluissent, pacem inuitus [842 1Kb] cum filio pater fecit, eumque tunc primum suum filium appellauit. Reuersus interim de Polonia [843 1Kb] , quo fugerat Setheus, maiores inter eos callide promissis et muneribus attemptabat, eosque [844 1Kb] , paulatim in partem inflectebat. Ad extremum uero pluribus inflexis cum exercitu dux Wladislauus ad urbem Wratislauiensem accedebat [845 1Kb] , iamque [846 1Kb] castra sibi reddita per circuitum obtinebat; Zbigneus uero uidens sibi proceres intus et extra defecisse, durum [847 1Kb] intelligens se contra stimulum calcitrasse, uulgi fidei uiteque sue diffidens, de nocte fugit, fugiensque castrum Crusuicz [848 1Kb] , militibus opulentum, ab oppidanis receptus introiuit.



5. Castro Cruszwic expugnato et deleto [849 1Kb] .


At pater dolens eum impune sic euasisse, Crusuicienses eumque contra se ipsum recepisse, cum eodem exercitu Zbigneuum fugientem [850 1Kb] prosequitur, totisque uiribus Crusuiciense castrum aggreditur. Zbigneuus uero conuocata [851 1Kb] multitudine paganorum, habensque septem acies Crusuiciensium, exiens de castro cum patre [852 1Kb] dimicauit, sed iustus iudex inter patrem et filium iudicauit. Ibi namque bellum plus quam ciuile  factum fuit, ubi filius aduersus patrem, et frater contra fratrem arma nefanda tulit. Ibi, spero, miser Zbigneuus paterna maledictione quod futurum erat promeruit; ibi uero Deus omnipotens Wladislauo duci misericordiam tantam fecit, quod innumerabilem de hostibus multitudinem  interfecit, et de suis sibi paucissimos mors ademit. Tantum enim humani cruoris sparsum fuit, tantumque cadauerum in lacum [853 1Kb] castello contiguum corruit, quod ex eo tempore piscem illius aque comedere quisque bonus christianus exhorruit. Sicque Crusuicz, diuitiis prius [854 1Kb] et militibus opulentum, ad instar pene desolationis est redactum. Igitur Zbigneus in castrum fugiens cum paucissimis [855 1Kb] liberatus, utrum [856 1Kb] uitam perdat an membrorum aliquod est incertus. At pater iuuentutis stultitiam non ulciscens, ne paganis dubitans uel alienis gentibus adhereret, unde [857 1Kb] magis periculum immineret, pro uite membrorumque salute quesita fide concessa [858 1Kb] , secum illum in Mazouiam transportauit, eumque carcere in castro Sethei aliquando  tempore macerauit. Postea uero in consecratione  Gneznensis ecclesie interuentu episcoporum eum et [859 1Kb] principum aduocauit, eorumque precibus [860 1Kb] gratiam quam perdiderat acquisiuit.



6. Miraculum de sancto Adalberto [861 1Kb] .

Et quoniam [862 1Kb] ecclesie mentio Gneznensis in hoc fieri forte [863 1Kb] contigit [864 1Kb] , non est dignum preterire miraculum  quod [865 1Kb] in uigilia dedicationis pretiosus martir Adalbertus et [866 1Kb] paganis et [867 1Kb] christianis ostenderit. Accidit autem eadem nocte, in quoddam castrum Polonorum quosdam traditores eiusdem castri Pomoranos sursum funibus [868 1Kb] recepisse, eosque receptos in propugnaculis [869 1Kb] diem crastinum ad oppidanorum [870 1Kb] perniciem expectasse. Sed [871 1Kb] ille qui semper uigilat, numquam dormitabit, oppidanos dormientes sui militis Adalberti uigilantia  custodiuit, et paganos in [872 1Kb] insidiis christianorum [873 1Kb] uigilantes armorum terror [874 1Kb] spiritualium agitauit. Apparuit [875 1Kb] namque quidam super album equum Pomoranis armatus, qui gladio eos extracto territabat, eosque per gradus et solium castri precipites agitabat [876 1Kb] . Sicque procul dubio castellani, clamoribus paganorum et tumultibus excitati, defensione gloriosi martiris Adalberti, ab imminenti sunt mortis periculo liberati. Hec ad presens de sancto dixisse sufficiat [877 1Kb] , et ad interuallum [878 1Kb] superius nostre stilus intentionis incipiat [879 1Kb] .



7. De diuisione regni inter utrumque filium [880 1Kb] .

Igitur Gneznensi [881 1Kb] basilica [882 1Kb] consecrata et Zbigneuo gratia patris impetrata, Wladislauus dux ambobus filiis suum exercitum commendauit, et [883 1Kb]  in Pomoraniam eos in expeditionem delegauit. Illi autem abeuntes, et quale nescio consilium capientes, inperfecto negocio ex itinere redierunt. Unde pater nescio quid suspicans, confestim inter eos regnum dimisit , sed de manu tamen sua sedes regni principales non dimisit. Sed [884 1Kb] quid in diuisione cuique contigerit, enumerare nobis imminet honerosum, neque multum hoc audire uobis fuerit fructuosum [884 1Kb] .



8. Ulterior huius diuisionis dispositio [885 1Kb] .

Interrogatus autem pater principibus, quis eorum excellentius emineret in legationibus mittendis [886 1Kb] et suscipiendis, in exercitu conuocando et conducendo, et in tanti regni dispensatione multimoda, sic respondisse  fertur: Meum quidem est, ut hominis senis et infirmi regnum inter eos diuidere, ac de presentibus  iudicare; sed alterum alteri prerogare [887 1Kb] , uel probitatem et sapientiam eis dare, non est mee facultatis, sed diuine potestatis [888 1Kb] . Hoc autem unum cordis mei desiderium uobis possum aperire, quod discretiori ac probiori in terre defensione et hostium inpugnatione uolo uos omnes post mortem meam unanimiter obedire. Interim uero, sicut diuisum eis regnum, partem [889 1Kb] suam quisque [890 1Kb] retinet. Post obitum quidem meum Zbigneus cum hoc quod habet Mazouiam simul habeat [891 1Kb] , Bolezlauus uero, legitimus filius meus, in Wratislaw [892 1Kb] et in Cracouia et in Sandomir [893 1Kb] sedes regni principales obtineat [894 1Kb] . Ad extremum autem, si ambo probi non fuerint, uel si forte discordiam habuerint.

Ille qui externis [895 1Kb] nationibus adheserit
 Et eas in regni destructionem induxerit,
Priuatus regno, patrimonii iure careat;
Ille uero solium regni lege perhenni possideat
Qui honori terre melius et utilitati prouideat [896 1Kb] .
Facta [897 1Kb] autem, ut dictum est [898 1Kb] , regni diuisione, habitaque patris luculenta satis oratione [899 1Kb] , puerorum quisque [900 1Kb] suam regni portionem [901 1Kb] uisitauit, eorum uero [902 1Kb] pater semper in sua Mazouia libentius habitauit.



9. [903 1Kb] De etate puerili Boleslai [904 1Kb] .

Interim ne sit alicui aliquatenus [905 1Kb] admirandum, si quid scripserimus de Bolezlaui pueritia memorandum. Non enim, sicut assolet plerumque lasciuia puerilis, ludos inanes sectabatur, sed imitari strennuos  actus ac militares, in qua puer poterat, nitebatur. Et quamuis sit puerorum nobilium in canibus et in uolucribus delectari, plus tamen solebat Bolezlauus adhuc puerulus in militia gratulari. Nondum enim equum ascendere uel descendere suis uiribus preualebat, et iam [906 1Kb] inuito patre, uel aliquotiens nesciente, super hostes in expeditionem dux militie precedebat.



10. Zeczech et Boleslaus Morauiam uastauerunt [907 1Kb] .

Nunc uero quoddam eius [908 1Kb] initium puerilis militie depingamus, et sic paulatim de minoribus ad maiora transcendamus. Sicut notum est, dux Wladislauus, senio grauis et etate, Setheio [909 1Kb] palatino comiti suum exercitum [910 1Kb] committebat, eumque pugnaturum uel terras hostium uastaturum delegabat.  Unde cum esset Morauium [911 1Kb] inuasurus, iuit cum eo puerulus solo nomine pugnaturus .  illa uice partem Morauie maximam destruxerunt, indeque predam multam et captiuos adduxerunt [912 1Kb] , ac sine belli discrimine uel itineris redierunt,



11. Bolezlauus puer interfecit aprum [913 1Kb] .

Multa possem de audacia huius pueri scriptitare. Nisi tempus iam instaret ad summam operis properare. Tamen [914 1Kb] quoddam in occulto non permittam latitare, Cum sit dignum ad exemplum probitatis rutilare. Quadam uice puer Martis ad gentaculum [915 1Kb] in silua residens, aprum immanem transeuntem ac densitatem silue subeuntem uidit, quem statim de mensa surgens, assumpto uenabulo subsecutus, sine comite uel cane presumptuosus inuasit. Cumque fere siluestri propinquasset, et iam ictum in eius gutture  uibrare uoluisset, ex aduerso quidam miles eius occurrit, qui uibratum ictum retinuit, et uenabulum ei auferre uoluit. Tum [916 1Kb] uero Boleslauus ira, immo audacia stimulatus, geminum duellum mirabiliter, humanum scilicet et ferinum, singulariter superauit. Nam et illi uenabulum abstulit, et aprum occidit. Ille uero miles postea cur hoc fecerit requisitus, se nesciuisse quid egerit est professus, et ob hoc tamen est ab eius gratia longo tempore sequestratus. Ille uero puer inde rediit fatigatus, et uix tamen uires [917 1Kb] obtinuit uentilatus [918 1Kb] .



12. Bolezlauus ursum interfecit [919 1Kb] .

Aliud quoque factum eius puerile huic simile non tacebo, quamuis nouerim quia emulis [920 1Kb] non per omnia complacebo [921 1Kb] . Idem [922 1Kb] puer cum paucis in  silua deambulans, in eminentiori loco forte constitit, ac deorsum huc illucque contemplans, ursum ingentem cum ursa colludentem [923 1Kb] prospexit. Quo uiso, statim aliis prohibitis in planitiem descendit, ac solus et intrepidus equo sedens cruentas feras [924 1Kb] adiuit, ursumque contra se conuersum brachiis erectis uenabulo perforauit. Quod factum satis fuit illic astantibus ammirandum, et non uidentibus pro tanta audacia pueri recitandum.



13. Bolezlauus in hosticum procurrit [925 1Kb] .

Interea Boleslauus, martialis puer, uiribus et etate crescebat, nec, ut assolet etas [926 1Kb] puerilis, luxui uel uanitatibus intendebat  , sed ubicumque hostes predas agere sentiebat, illuc impiger cum cequeuis  [927 1Kb] iuuenibus properabat, et plerumque [928 1Kb] furtim  cum paucis teram hostium introibat, uillisque combustis captiuos et predam adducebat. Iam enim ducatum Wratislauensem, puer etate, senex probitate retinebat, necdum tamen militare [929 1Kb] gaudium attingebat. Unde quia spes in eo iuuenis bone indolis pullulabat [930 1Kb] , iamque magnum [931 1Kb] in eo glorie signum militaris apparebat, omnes eum principes diligebant, quia futurum in eo magnum aliquid perpendebant.



14. Bolezlauus Pomoranos oppugnat [932 1Kb] .

Idem uero puerulus, Martis [933 1Kb] prole progenitus, quadam uice super Pomoraniam equitauit, ubi iam euidentius famam sui nominis propalauit. Namque castrum Mezyrtecze [934 1Kb]  tantis uiribus obsedit, tantoque impetu assultauit [935 1Kb] quod [936 1Kb] paucis diebus  oppidanos [937 1Kb] deditionem facere coartauit [938 1Kb] . Ibi quoque [939 1Kb] dapifer Woyslauus in uertice tale signum audacie comparauit, quo uix eum extractis ossibus operatio sagax medici liberauit.



15. Quomodo bellum gesserit in Pomorania [940 1Kb] .

Inde regressus quieti militum aliquantulum indulsit, eosque statim illuc puer laboriosus reduxit. Qui regionem barbarorum subiugare concupiscens, predas agere prius uel incendia facere non conatur, sed eorum munitiones uel ciuitates obtinere uel destruere meditatur [941 1Kb] . Igitur gressu concito quoddam [942 1Kb] nobile satis ac [943 1Kb] forte castrum [944 1Kb] obsessurus inuasit, quod tamen eius primum impetum non euasit, unde predam multam et captiuos egit, bellatores uero sententie bellice redegit [945 1Kb] Et quo magis [946 1Kb]  amari debuit, eo sibi maiorem inuidiam cumulauit et inimicorum insidias ad suum interitum prouocauit.



16 [947 1Kb] Machinationes Zethei [948 1Kb] .

Interea namque Zetheus multas, ut ferunt, ipsis pueris insidias pretendebat, ac paternum animum ab affectu filiorum multis machinationibus auertebat. In castellis etiam puerorum partibus deputatis aut sui generis aut inferioris, quibus dominarentur, comites uel pristaldos preponebat, eosque pueris inobedientes existere uersuta calliditate commouebat. Ambobus siquidem fratribus infestus insidiator existebat, sed magis tamen Bolezlauum legitimum et acrem animo, post patrem regnaturum, suo infortunio metuebat. Ipsi uero fratres iusiurando se  coniunxerat [949 1Kb] et inter se signum fecerant [950 1Kb] .  quod, si Zetheus eorum alteri machinaretur insidias, alter alteri subuenire cum totis uiribus suis nullius more pateretur inducias. Contigit autem, nescio uel calliditate uel rei ueritate, ducem Wladislauum Bolezlauo puero mandauisse, se Bohemos in Poloniam introituros [951 1Kb] , predam facturos ab exploratoribus audiuisse, quapropter oporteret eum ad locum citissime determinatum properare, et comites sui ducatus, quos Zetheus prefecerat et in quibus puer nullatenus confidebat, in auxilium aduocare. Puer uero paternis iussionibus credulus, ad locum constitutum cum suis collateralibus [952 1Kb] festinus [953 1Kb] nichilque dubitans incedebat, sed cum eo tamen comes Woyslauus, cui erat commissus, non pergebat. Unde unus ad alium inuicem susurrantes, utpote signum traditionis  suspicantes: Non es, inquientes, sine causa periculi, quod pater tuus te precepit ad locum solitudinis ambulare, et insidiantes uite tue Zethei familiares et amicos illuc in auxilium aduocare. Scimus enim et certi sumus, quia Zetheus totam progeniem teque [954 1Kb] maxime nititur, ut heredem regni, modis omnibus abolere, solusque totam sub manu sua captam Poloniam retinere, insuper [955 1Kb] etiam Woyslauus comes, cui commissi sumus, qui propinquus est Zetheo, nobiscum procul dubio aduenisset, ni [956 1Kb] machinamentum aliquod nobis fieri cognouisset. Unde necesse est, citissime nos consilium aliquod inuenire, quo possimus istud periculum nobis imminens preterire. His dictis, puer Bolezlauus uehementissime metuebat, totusque  sudore manantibus affluebat. Accepto itaque conuenienti satis consilio, secundum ingenium puerile uelucitus ad Zbigneuum, ut ad se cum suis quantocitius in auxilium properaret, cum signo constituto transmiserunt, ipsique statim ad urbem Wratislauiensem [957 1Kb] , ne preoccuparetur ab insidiatoribus emuli redierunt. Regressus ergo [958 1Kb] puer Boleslauus, imprimis maiores et seniores ciuitatis [959 1Kb] deinde totum populum in concionem aduocauit, eisque, quas a Zetheio patiebatur insidias ex ordine sicut puer cum lacrymis enarrauit. Illis e contra pre pyetate pueri lacrimantibus, et iram indignationis in Zetheum absentem uerbis [960 1Kb] ignominiosis iactantibus, Zbigneuus cum paucis, nondum [961 1Kb] collecta multitudine, properando [962 1Kb] adueniens, orationem  fratris, ut litteratus et maior etate, rethorice colorauit, ac [963 1Kb] populum tumultuantem ad fidelitatem fratris et contrarietatem Zethei loculenta oratione [964 1Kb] sequenti uehementer animauit: Ni uestre  fidei  , ciues, stabilitas inuiolabilis nostris antecessoribus nobisque, licet paruulis, nota fuisset et experta, nequaquam puerilis etatis imbecillitas, tantis calamitatibus attentata, totque factionibus inimicorum agitata, totam refugii spem in uobis et consilii posuisset. Sed notum constat exteris nationibus et propinquis, uos multa perpessos pro insidiis uite nostre [965 1Kb] machinationibus ab hiis, qui successionem nostri generis nituntur penitus abolere dominorumque naturalium hereditatem ordine prepostero distorquere. Quapropter, quia senio iam confectus genitor noster et infirmitate, sibi nobisque uel patrie minus preualet preuidere, necessarium est, nos in nostro fretos [966 1Kb] presidio gaudiis ambitiosorum uel maleficiis interire, uel in exilium fugientes fines Polonie transilire; unde  uestrum dignemini nobis animum aperire, si manere liceat uel de patria nos exire. Ad hec multitudo tota Wratislauiensium, dolore cordis intrinsecus tacta, paulisper conquieuit [967 1Kb] , erumpensque statim in uocem, intentionem mente conceptam unanimiter cum affectu pyetatis aperuit: Nos quidem, inquientes, fidem seruare uolumus domino nostro naturali, patri uestro, dum uixerit [968 1Kb] , nec eius soboli deficiemus, quamdiu nobis status uitalis affuerit. Igitur de nobis nullam diffidentiam habetote, sed exercitu congregato, ad curiam patris armati properate, ibique salua reuerentia paterna, uestram iniuriam uindicate. Que dum dicebantur, et iureiurando a ciuibus firmabantur, Woyslauus comes, qui puerum Bolezlauum nutriebat, de seruitio  suo ueniebat, et que fiebant ignorabat. Qui suspectus proditionis ob Zethei consanguinitatem est habitus, et ciuitatem introire rebusque pueri prouidere prohibitus. Illo autem satisfactionem proferente, se, si quid controuersie contigerit, nesciuisse, satisfacere uolentem eosque subsequentem nequaquam pueri tunc temporis [969 1Kb] receperunt, sed obuiam patri collecta multitudine processerunt. Igitur dux Wladislauus eiusque filii in loco qui dicitur Zarnowyecz [970 1Kb]  , seiunctis filiis a patre, cum exercitibus consederunt, ibique diutius inter se legationibus altercantes, uix tandem [971 1Kb] consiliis procerum minisque iuuenum Zetheum dimittere senem pueri cegerunt. Aiunt etiam patrem ibi filiis iurasse nunquam se deinceps eum ad honorem pristinum  reuocare. Ad castrum itaque sui nominis Zetheo fugiente, ad patrem fratres humiliter inermes et pacifici perrexerunt, eique non ut domini, sed ut milites uel serui suum obsequium pronis mentibus  et ceruicibus obtulerunt. Sicque pater et filii cunctique proceres couniti, Zetheum fugientem ad castellum quod fecerat cum toto exercitu sunt secuti. Quem dum persequi et extra terram expellere conarentur, ipse dux noctu, cum lectulo suo requiescere putaretur, nemine suorum conscio, cum tribus exceptis familiaribus exercitum latenter exiens [972 1Kb] , a Zetheum ex altera parte Wysle fluminis cum nauicula transmeauit. Unde cuncti proceres indignati asserebant, quia [973 1Kb] deserere filios totque principes cum exercitu non est sapientis sed consilium delirantis, statimque facto consilio [974 1Kb] decreuerunt, quatenus Bolezlauus Sudomir  et Cracow, sedes regni principales et proximas occuparet, easque fidelitate recepta in dominium possideret, Zbigneuus  autem contra Mazouiam [975 1Kb] properaret, et urbem Plocensem illamque plagam contiguam obtineret. Bolezlauus quidem sedes predictas occupauit et tenuit, Zbigneuus uero, preuentus a patre, suum ceptum explicare non potuit. Sed quid tam diu finalem causam Zethei factionis prolongamus? Si labores singulos in dissensione [976 1Kb] Zethei describamus, gesta Zethei procul dubio Iugurtino [977 1Kb] uolumini cequamus. Et ne tamen insulsi uel desidiosi uideamur, ceptum iter adhuc aliquantulum gradiamur. Item alio tempore pueri principes et exercitum asciuerunt, et contra Plocensem urbem ex altera parte Wysle fluminis castra militie posuerunt, ubi etiam Martinus archiepiscopus, senex fidelis, magno labore magnaque cautela iram et discordiam inter patrem et  filios mitigauit. Ibi quoque dux Wladislauus, ut aiunt, iereiurando se Zetheum retenturum nunquam amplius confirmauit. Tunc Bolezlauus patri sedes occupatas restituit, nec pater cum filiis pactionem factam obtinuit. Ad extremum interim senem pueri cegerunt, quod [978 1Kb] Zetheum de Polonia propellendo [979 1Kb] suum desiderium impleuerunt  .

Qualiter autem hoc contigerit, uel qualiter de exilio redierit, prolixum et tediosum est edocere; sed hoc dixisse sufficiat, quod [980 1Kb] postea non sibi licuit ullum dominium exercere.



17. De propugnaculo Pomoranorum sua sponte destructo [981 1Kb] .

Hactenus de Zetheo et regina dixisse sufficiat, nunc uero penna temperata de puero Marti [982 1Kb] dedito  cepte [983 1Kb] studium intentionis proficiat [984 1Kb] . Hiis ita peractis, ecce, nunciatum est eis Pomoranos  exiuisse, eosque contra Zutok  , regni custodiam et clauem [985 1Kb] , castrum [986 1Kb] oppositum erexisse. Erat enim castrum nouum ita altum et ita proximum christianis, quod ea que dicebantur et fiebant in Zutok et audiri et uideri bene poterant a paganis [987 1Kb] . Igitur Zbigneuus, quum [988 1Kb] etate maior erat [989 1Kb] , partemque regni Pomoranis patrique proximam retinebat, cum exercitu patris atque suo [990 1Kb] contra Pomoranos sine fratre paruulo properauit, minusque tum laudis maior cum multis antecedens, quam frater iunior cum [991 1Kb] paucis subsequens acquisiuit. Nam maior illuc properans [992 1Kb] , neque castrum illud nouum uiriliter assultauit, nec hostes cum tanta multitudine in prelium irritauit, sed timens inde [993 1Kb] magis quam timendus ut aiunt [994 1Kb] , ad propria remeauit.  At puer Bolezlauus, Martis filius, fratre maiore discedente ut aduenit, quamuis nondum cinctus gladio, plus precipiens quam frater maior tenens gladium ibi fecit.


Nam et pontem [995 1Kb] inuadendo
   Castellanis abstulit,
Et in portam prosequendo
   Suos enses intulit.

Hoc initium militie Bolezlaui magne future probitatis indicium extitit christianis, magnumque signum sue destructionis [996 1Kb] , magnum terrorem intulit ipsis etiam Pomoranis. Zbigneo autem cum multitudine uenienti [997 1Kb] nichilque uirile facienti insultantes ignauiam ascribebant; Bolezlauum uero cum paucis postea uenientem, et audacter suos hostes  usque ad portas [998 1Kb] inuadentem, lupi filium appellabant, Zbigneus, inquientes, debet ut clericus ecclesiam gubernare, istum uero decet puerulum, ut apparet, strennuis [999 1Kb] actibus militare. Sicque iunior frater cum paucis paulatim incedens, plus honoris et laudis acquisiuit quam maior, qui cum magno impetu et cum magna multitudine properauit. uidentes ergo [1000 1Kb] pagani puerum, quia paucos habebat, reuertentem, metuentes interitum, si cum multis redierit, imminentem, castellum suum quod fecerant ipsimet destruxerunt, cassoque labore securitatis latibula petierunt.



18. De balteo militari Bolezlauo a patre deuictis Pomoranis oblato [1001 1Kb]

uidens ergo Wladizlauus, quia puer etate florebat  gestisque militaribus prepollebat, cunctisque regni sapientibus complacebat, eum [1002 1Kb] accingi gladio  in assumptione sancte Marie disposuit , apparatumque magnificum in ciuitate Plocensi preparauit  . Iam enim etate et infirmitate continua senescehat, et in illo puero successionis fiduciam expectabat. Dum se cuncti prepararent et ad festum properarent, nuntiatum est Pomoranos Zantok [1003 1Kb] castrum obsedisse, nec audebat [1004 1Kb] quisquam eis de principibus contraire. Igitur inuito patre multisque prohibentibus, puer Martis illuc irruens de Pomoranis triumphauit, sicque rediens armiger uictor, a patre gladio precinctus, cum ingenti tripudio solempnitatem celebrauit. Neque solus illa die balteo militari cinctus fuit, sed ob amorem et honorem filii multis pater cetaneis arma dedit.



19. De Plaucis  deuictis [1005 1Kb]


Bolezlawo itaque [1006 1Kb] milite nouiter constituto, in Plaucis Deus reuelauit, quanta per eum operari debeat in futuro. Contigit namque nouiter eo militari balteo precincto, Plaucos in unum [1007 1Kb] innumerabiles conuenisse, seseque more solito per Poloniam discursuros, in partes [1008 1Kb] seiunctos [1009 1Kb] tres uel quatuor ab inuicem remotius, Wyslam fluuium nocturno tempore natauisse. Qui sequentis [1010 1Kb] diei [1011 1Kb] diluculo cursu rapido [1012 1Kb] discurrentes, et predam innumerabilem capientes, onerati spoliis circa uesperam ultra retro fluuium redierunt, ibique securi ac [1013 1Kb] fatigati nocturne quietis [1014 1Kb] tuguria posuerunt, sed non ita securi quieuerunt, sicut antiquitus  consueuerunt [1015 1Kb] . Namque [1016 1Kb] Deus, christianorum conseruator sueque uigilie uindicator, paucorum fidelium audaciam in multorum perniciem paganorum suscitauit, quibus irruentibus dominice diei in gloria [1017 1Kb] sue potentie brachio triumphauit. Ex eo tempore Plauci adeo sunt stupefacti, quod regnante Bolezlauo uidere Poloniam non sunt ausi.



20. [1018 1Kb] Prophetia de Bolezlauo [1019 1Kb] .

Contigit quoque quoddam a quodam fieri uerbum [1020 1Kb] in militaris consilio cinctionis, quod dignum est inseri nostre tytulo mentionis. Domine dux, inquit ille quidam, Wladislaue, pyus Deus hodie regnum Polonie uisitauit, tuamque senectutem et infirmitatem totamque patriam per hunc hodie factum  militem exaltauit. Beata mater, que talem puerum educauit! Usque modo Polonia fuit ab hostibus conculcata  sed per hunc [1021 1Kb] puerulum erit ut antiquitus restaurata. Ad hec uerba omnes qui aderant stupuerunt, et ut sileret pro reuerentia ducis innuerunt. Nos tamen non credimus hoc uerbum de uanitate processisse, sed prophetie spiritu aduenisse, quia iam in factis eius puerilibus comprobatur, quod Polonia quandoque per eum in statu pristino restauratur.



21. De morte Wladislaui [1022 1Kb] .

Sed ad presens se puer aliquantulum [1023 1Kb] a labore reficiat, dum ducem Wladislauum, pyum et mansuetum uirum, in pace nostra penna sepeliat. Dux ergo Wladislauus pristine seditionis reminiscens, quum Zetheum de Polonia profugauit, quamuis etate debilis et infirmitate fuerit, nullum tamen  in curia sua palatinum uel palatini uicarium prefecit, omnia namque per se ipsum uel suo consilio sagaciter ordinabat, uel cuilibet comiti, cuius prouinciam uisitabat, curie responsionem et sollicitudinem commendabat. Et sic per se patriam sine palatino comite rexit, donec spiritus eius [1024 1Kb] corporea mole solutus, ad locum debite mansionis perrexit [1025 1Kb] .  Mortuus est ergo dux Wladislauus [1026 1Kb] etate plenus et [1027 1Kb] infirmitate longa detentus  , cuius exequias quinque diebus in urbe Plocensi cum capellanis celebrando, Martinus archiepiscopus expectando filio sepelire non est ausus. Aduenientes autem ambo fratres adhuc insepulto patre, magnum inter se pene de diuisione thezaurorum [1028 1Kb] et regni discidium habuerunt, sed  diuina gratia inspirante, et [1029 1Kb] archiepiscopo sene [1030 1Kb] fideli mediante, preceptum uiuentis in presentia mortui tenuerunt. Wladislao ergo [1031 1Kb] duce in ecclesia Plocensi honorifice satis ac magnifice tumulato, thezaurorumque patris inter filios [1032 1Kb] regnoque [1033 1Kb] Polonie uiuente patre facta diuisione designato, sortem uterque sue diuisionis habuit. Bolezlauus tamen legitimus duas sedes regni principales partemque terre populosiorem obtinuit. Puer autem Bolezlauus adepta parte patrimonii, militibus et consilio confortatus, cepit animi uirtutem uiresque corporis exercere, cepitque fama simul et etate iuuenis bone indolis adolescere [1034 1Kb] .



22. Bolezlauus expugnauit Albam urbem regiam [1035 1Kb]


Nouus ergo [1036 1Kb] noua bella miles [1037 1Kb] incipit renouare,  hostesque suos cogitat acrius et [1038 1Kb] frequentius prouocare. Conuocata itaque multitudine bellatorum, cum paucis electis penetrauit meditullium patrie paganorum. Cumque ad urbem regiam et egregiam Albam  nomine peruenisset , neque partem tertiam sui exercitus habuisset, equo descendens, nullum instrumentum expugnandi uel machinamentum adaptauit, sed uiolenter ac mirabiliter urbem opulentam et populosam die qua uenerat expugnauit. Dicunt etiam quidam eum primum inuasisse, eumque primum propugnacula conscendisse. Ex quo facto terribilis per nimium extitit Pomoranis, suisque laudabilis et amabilis omnibus christianis. De ciuitate autem predam innumerabilem asportauit [1039 1Kb] , munitionem uero planicici  cequauit [1040 1Kb] .



23. De nuptiis Bolezlaui [1041 1Kb] .

Sed, pretermissis pluribus suo loco retractandis, de nuptiis referamus eiusque donis [1042 1Kb] Bolezlaui magni regis muneribus comparandis.  Qualiter hoc autem a Paschali papa secundo concessum fuerit, quod nuptias initas [1043 1Kb] de consanguinitate licuerit, Balduinus [1044 1Kb] Cracouiensis episcopus, ab eodem papa Rome consecratus, fidei ruditatem et patrie necessitatem intimauit, sicque Romane sedis auctoritas, ut fertur hoc coniugium [1045 1Kb] misericorditer, non canonice nec usualiter, sed singulariter collaudauit  . Nos autem de peccato tractare uel iustitia materiam non habemus, sed  res gestas regum ducumque Polonie sermone tenui recitamus [1046 1Kb] . Octo siquidem diebus ante nuptias totidemque post nuptiarum [1047 1Kb] octauas belliger Bolezlauus dare munera non quieuit, aliis scilicet renones  et pelles palliis coopertas et aurifrisiis delimbatas [1048 1Kb] , principibus pallia, uasa aurea et argentea, aliis ciuitates et castella, aliis uillas et [1049 1Kb] predia.



24. Insidie Zbignei incitantis hostes [1050 1Kb] .

Interea Zbigneuus frater eius, qui uocatus ad nuptias fratris uenire refutauit, cum Pomoranis et Bohemis [1051 1Kb] amicitias federauit, et dum nuptie fierent, ut ferunt, intrare Poloniam Bohemos animauit . Qui Bohemi per prouinciam Wratislauiensem discurrentes, et predas captiuosque  colligentes et incendia facientes, pluribus annis dampnum illi regioni nocuum intulerunt  . Quo audito, impiger Bolezlauus, licet magis de uiolata  fraternitate quam de regni populatione doluerit, misit tamen legationem fratri, cur hoc sibi fecerit, uel in quibus eum offenderit. Zbigneuus contra se tale quid nesciuisse respondebat, seque innoxium talis flagitii quibusdam circumlocutionibus asserebat. Cumque Bolezlauus assidue cum hostibus et Bohemis et Pomoranis dimicaret, sueque diuisionis portionem ab inuasoribus uiriliter expugnaret, Zbigneuus fratri suo laboranti nec inuitatus auxilium impendebat, insuper etiam cum hostibus fratris occulte fedus et amicitiam coniungebat, et pecuniam illis pro militibus in [1052 1Kb] subsidium transmittebat. Et cum frequenter eum belliger Bolezlauus et legatis et colloquiis conueniret, fraterna karitate commonendo ne familiaritatem et amicitiam cum  hostibus paterne hereditatis palam uel clanculo iniret, unde magnum regno Polonie discidium eueniret, ille e contra sapienter et pacifice respondebat, et sic fratris iram [1053 1Kb] et principum inuidiam temperabat. Sed de hoc plenius [1054 1Kb] in alio loco subsequenter disseramus, et interim gestis Bolezlaui militaribus alludamus.



25. Polani uastauerunt Morauiam. [1055 1Kb] .

Igitur belliger Bolezlauus iniurie Bohemorum uindicator tres acies militum in Morauiam transmisit, qui in ipsa ebdomada dominice [1056 1Kb] resurrectionis euntes , et predam et incendia facientes dignam [1057 1Kb] pene suis factis [1058 1Kb] recompensationem inuenerunt, quia tante sollempnitatis  reuerentiam infregerunt [1059 1Kb] . Nam Suatopolc [1060 1Kb] dux Morauiensis [1061 1Kb] cum acri militum acie persecutus est eos cum redirent, et abstulisset [1062 1Kb] eis predam, ut aiunt, ni cum ea pedites anteirent. uidentes autem Poloni Morauienses [1063 1Kb] ad bellum preparatos fiducialiter propinquare, non cogitant in fuga sed in armis suam fiduciam collocare. Igitur utrinque bellum acerrimum inchoatur, quod non sine dampno grauissimo partibus singulis terminatur. In primo namque conflictu Suatopole [1064 1Kb] dux Morauiensis [1065 1Kb] , sicut aper molossis indagatus, scilicet undique curuo dente percutiens, alios perimit, aliis uiscera fundit, nec prius gradum figit uel facere dampnum desistit, donec uenator anhelus cum alia turba canum suis laborantibus occurrit---sic  primum Suatopolc Polonos onustos preda circumflexto tramite precidens [1066 1Kb] pene triumphaliter oppressisset, ni militaris acies totis [1067 1Kb] uiribus  glomerata, iram instantis pariter et audaciam repressisset. Tunc quidem tinnitus [1068 1Kb] de galeis percussis per concaua [1069 1Kb] montium condensaque siluarum resonant [1070 1Kb] , ignis scintille de ferro per era micant, haste clipeis collise crepant, pectora scinduntur, manus et ceruices corporaque truncata per campum palpitant. Ibi campus martialis, ibi fortuna ludit. Ad extremum adeo sunt utrinque fatigati et in dampno peremptorum militum cequati, quod nec Morauienses [1071 1Kb] letam uictoriam habuerunt, nec Poloni notam infamie incurrerunt. Ibi quoque Zelislauus comes [1072 1Kb] manum qua [1073 1Kb] clypeo corpus tegebat amisit, quam amissam statim uiriliter abscisorem interimens uindicauit. Dux uero Bolezlauus ob honorem sibi pro carnea manum auream  restaurauit.



26. Ipse Bolezlauus Morauiam deuastat [1074 1Kb] .

Item ipse [1075 1Kb] Morauiam intrauit, sed cunctis rusticis audita fama in [1076 1Kb] munitionibus cum preda receptis, licet Bohemis et Morauiensibus [1077 1Kb] congregatis, incendio maiori quam alio dampno ibi facto, tamen impugnatus remeauit, in quo facto tamen [1078 1Kb] difficultate rei perpensa non paruam gloriam acquisiuit. Nam de parte Polonie Morauia arduitate montium ac densitate siluarum adeo est obstrusa, quod et pacificis uiatoribus ac [1079 1Kb] peditibus [1080 1Kb] expeditis periculosa uidentur ac per nimium onerosa. Ipsi etiam Morauienses [1081 1Kb] aduentum eius longe ante prescientes, non sunt ausi cum eo prelium  campestre [1082 1Kb] committere, nec in itineris difficultate saltim [1083 1Kb] insidiis [1084 1Kb] intranti uel exeunti resistere.



27 [1085 1Kb] . Legatus pontificis maximi [1086 1Kb] .

Eo itaque de Morauia satis glorianter redeunte, Romane sedis legatus, Walo nomine Beluacensis [1087 1Kb] episcopus, Poloniam aduenit, qui cum uirtute Bolezlaui, zelo iustitie tantum canonice districtionis rigorem exercuit, quod duos episcopos ibi nullo uel prece uel pretio subueniente deposuit. Sedis itaque Romane legato reuerenter honorato, concilioque canonice celebrato, missus apostolica data benedictione Romam rediit, belliger uero Bolezlauus hostes suos impugnaturus adiit.



28. De expeditione in urbem Colobreg  facta [1088 1Kb] .

  Igitur in Glogou exercitu conuocato  , nullum peditem sed milites tantum electos equosque precipuos duxit secum, nec eundo per deserta die noctuque labori uel esuriei continuis  quinque diebus sufficienter indulsit. Sexta die tandem sextaque feria communicati sunt eucaristia, refecti pariter uictu corporeo, Cholbreg ueniunt ductu sidereo. Precedenti nocte Bolezlauus officium fieri sancte Marie [1089 1Kb] constituit [1090 1Kb] , quod postea usu pro deuotione retinuit. Die sabbato, aurora lucescente, ad urbem Cholbreg propinquantes, fluuiumque proximum sine ponte uel uado, ne prescirentur a paganis, cum periculo transeuntes, agminibus ordinatis, aciebusque retro duabus in subsidio collocatis, ne forte Pomorani hoc [1091 1Kb] prescirent eosque incautos adirent, urbem opulentam diuitiis munitamque presidiis unanimiter inuadere concupiscunt. Tunc quidam comes ad Bolezlauum accessit, datoque consilio reticendo cum derisione recessit.  At [1092 1Kb] Bolezlauus suos breuiter adhortatur, unde quisque satis ad audaciam prouocatur. Ni uestram, inquit, milites, expertam probitatem et audaciam habuissem, nequaquam retro tantam meorum [1093 1Kb] multitudinem dimisissem, nec cum paucis usque ad maritima peruenissem.

Nunc uero de nostris auxilium non speramus,
Hostes retro, fuga longa, si de fuga cogitamus,
In Deo tantum et in armis iam securi confidamus.
Hiis dictis, ad urbem potius uolare quam currere uidebantur. Quidam tantum predam, quidam urbem capere meditantur. Et si cuncti sicut quidam unanimiter inuasissent, illa die procul dubio gloriosam Pomoranorum urbem et precipuam habuissent; sed  copia diuitiarum predaque suburbii militum audaciam excecauit, sicque fortuna ciuitatem suam a Polonis liberauit. Pauci tantum probi milites gloriam diuitiis preferentes, emissis lanceis, pontem extractis gladiis transierunt portamque ciuitatis intrauerunt, sed a ciuium multitudine coarctati, uix tandem retrocedere sunt coacti. Ipse dux etiam Pomoranus illis aduenientibus intus erat, timensque totum exercitum aduenire, per aliam portam effugerat. At Bolezlauus impiger, non in uno loco consistebat, sed officium suum probi militis ac strenui ducis exercebat; suis uidelicet laborantibus occurrebat, simulque nocitura uel profutura prouidebat. Interea alii aliam portam et alii aliam inuadebant, alii captiuos ligabant, alii marinas diuitias colligebant,  alii pueros et puellas educebant. Igitur Bolezlauus milites suos, quamuis tota die fatigatos assultando, uix tandem eos circa uesperem reuocare potuit commorando. Militibus itaque reuocatis ac suburbio  spoliato, recessit inde Bolezlauus magni Michelis consilio extra muros, omni prius edificio concremato. Ex quo facto natio tota barbarorum concussa uehementer exhorruit, famaque Bolezlaui longe lateque dilatata procrebuit. Unde etiam in prouerbium cantilena componitur ; ubi satis illa probitas et audacia conuenienter extollitur in hec uerba:

Pisces salsos et fetentes apportabant alii,
Palpitantes et recentes nunc apportant filii.
Ciuitates inuadebant patres nostri primitus,
Hii procellas non uerentur neque maris sonitus.
Agitabant patres nostri ceruos, apros, capreas,
Hii uenantur monstra maris et opes equoreas.



29. De noua in Pomoranos expeditione et colloquio cum Collomano habito [1094 1Kb] .

 Labore tanto militibus ex itinere fatigatis, et iam aliquantula quiete concessa recreatis, ad expeditionem Bolezlauus cohortes iterum reuocauit, et Pomoranos ad bellum denuo prouocauit. Huius uero expeditionis Swatobor eius consanguineus  causam excitauit, cuius progenies nunquam fidelitatem Polonis dominis obseruauit. Erat enim ipse Swatobor [1095 1Kb] , in Pomorania carceratus, et a quibusdam a regno suo traditoribus subplantatus. Impiger enim Bolezlauus suum cupiens consanguineum liberare, terram Pomoranorum meditatur totis uiribus expugnare. Sed Pomorani metuentes audaciam Bolezlaui, callidum consilium inierunt, namque sibi consanguineum reddiderunt [1096 1Kb] , et  sic eius iram et impetum intollerandum euaserunt . Inde rediens Bolezlauus cum rege Ungarorum Colomanno, super reges uniuersos suo tempore degentes litterali scientia erudito, diem et locum colloquii collocauit, ad quem rex Ungarorum uenire, timens insidias, dubitauit. Erat enim Almus, Ungarorum dux, tunc temporis de Ungaria profugatus  , et a duce Bolezlauo [1097 1Kb] hospitalitatis gratia sustentatus. Postea tamen aliis inter se legationibus transmandatis, insimul conuenerunt, et inuicem discesserunt, perpetuis fraternitatibus et amicitiis confirmatis.



30. De expeditione Scarbimiri in Pomoranos [1098 1Kb] .

Interea Scarbimirus comes Polonie palatinus cum suis commilitonibus Pomoraniam introiuit, ubi  non paruam gloriam Polonis acquisiuit, hostibusque suis dampnum et contumeliam dereliquit. Qui [1099 1Kb] castellorum uel ciuitatum nominari uoluit expugnator, quam uillarum multarum scilicet uel armentorum depredator. Igitur audaci [1100 1Kb] uiolentia unum castellum expugnauit, unde quibusdam uero captiuatis  eductaque preda, totum radicitus concremauit.



31. Bitom castrum expugnatum [1101 1Kb] .

Alia uice similiter aliud castrum nomine Bitom  expugnauit, unde non minus laudis et utilitatis quam ex alio reportauit. Nam inde predam multam et captiuos expulit, et locum illum [1102 1Kb] ad instar desolationis retulit. Sed hoc non ideo de Scarbimiro recitamus, ut eum in aliquo suo domino conferamus, sed ut ueritatem hystorie teneamus.



32. Fedus cum Zbigneo initum et subsequens traditio [1103 1Kb] .

Belliger itaque Bolezlauus, postquam de colloquio Ungarorum est reuersus, cum Zbigneo fratre suo colloquium aliud ordinauit, ubi simul ambo fratres in hec uerba alter alteri coniurauit, quod alteri coniurauit,  quod alter scilicet non sine altero de pace uel bello cum hostibus conueniret, nec ullum fedus alter sine altero cum aliquibus communiret, et quod alter alteri super hostes et in omnibus necessariis subueniret. Hiis itaque confirmatis, sub eodem iuramento diem et locum ubi cum exercitibus conuenirent indixerunt, et sic a colloquio discesserunt. Inpiger autem Bolezlauus cum paucis ad locum uenire determinatum in die nominato, fidem seruaturus, festinauit; Zbigneuus uero, non solum fidem et iusiurandum non ueniendo uiolauit, uerum etiam fratris exercitum ad se declinantem ab itinere reuocauit. Unde pene regno Polonie tale debuit dampnum et dedecus euenire, quod nec Zbigneuus potuisset  nec alius postea subuenire. Nunc, qualiter Deo iuuante Bolezlauus illud periculum euitauerit, subsequens statim pagina propalabit.



33 [1104 1Kb] . Bolezlauus in Pomoranorum insidias cadit [1105 1Kb] .

Sorte quidam nobilis in confinio terre ecclesiam construxit, ad cuius consecrationem Bolezlauum ducem adhuc satis puerum cum suis iuuenibus inuitauit. Expleta est itaque consecratio spiritalis, et subsequenter adhibita desponsatio maritalis. Sed utrum Deo displicuerit cum diuinis nuptiis carnales celebrari, facile potest per discrimina que sepius inde contingunt comprobari; sepe namque cernimus, ubi simul ecclesie consecratio ac nuptialis desponsatio fiunt, seditiones et homicidia comitari,  unde constat, quia nec bonum est nec honestum talem consuetudinem imitari. Nec istud dicimus tamen, ut nuptias condempnemus, sed ut singula suis locis suisque temporibus reseruemus. Cuius rei manifestum indicium in consecratione Rudensis ecclesie  Deus omnipotens reuelauit, nam et homicidium  ibi, et unum de ministris ad insaniam redactum constat euenisse, et ipsos etiam desponsatos infelici connubio, sicut notum est, conuenisse, nec anniuersarium desponsationis impleuisse. Sed de miraculis sileamus, nostramque materiam teneamus. Igitur belliger Bolezlauus, conuiuio uel potationi militiam uel uenationem [1106 1Kb] anteponens, senioribus cum tota multitudine in conuiuio derelictis, paucis comitantibus siluas uenaturus adiuit, sed contrarius [1107 1Kb] uenatoribus obuiauit. Pomorani namque per Poloniam discurrentes, predas et captiuos agebant et incendia faciebant. At Bolezlauus belliger, sicut leo caude stimulis, iracundia concitatus, nec principes nec exercitum expectauit, sed sicut leena [1108 1Kb] raptis catulis sitibunda sanguinis depredatores  eorum, et cursores in ore [1109 1Kb] gladii momentaneo dissipauit. Cumque magis eos magisque persequi et patrie dampnum ulcisci niteretur, incidit inscius in insidias, ubi dampnum irrecuperabile patietur. Ipse tamen, licet paucos, 80 scilicet inter pueros et iuuenes, habuisset, illi uero tria milla, non fugam petiuit [1110 1Kb] nec tantam multitudinem dubitauit [1111 1Kb] , sed prima uice cum sua parua acie tantam postium congeriem penetrauit. Mira dicturus sum multisque forsitan incredibilia, utrum presumptioni uel audacie nescio si fuerint asscribenda; cum suos pene perdidisset, aliis interemptis, aliis dispersis, se quinto solummodo remansisset, hostes confertissimos uice secunda transforauit, cumque ternario regirare [1112 1Kb] uoluisset, quidam de suis, uiscera equi  sui per terram cadere cernens, exclamauit: Noli, inquit, domine, noli iterum prelium introire! Parce tibi, parce patrie, equum ascende meum, melius est hic me mori, quam te ipsum Polonie salutem interire. Hoc audito, uix, equo cadente, consilio militis acquieuit, et sic tandem aliquantulum a campo certaminis declinauit. uidensque se multum attenuatum, nec Scarbimirum, militie principem, residuis interesse, iam recuperare uictoriam desperauit. Erat enim Scarbimirus seorsum alibi graui uulnere sauciatus, et quod nec siccis oculis est dicendum, dextro lumine mutilatus. Illi autem qui in conuiuio residebant, audito quod contigerat, exurgentes, subsidio suis laborantibus properabant. Aduenientes uero  Bolezlauum inuenerunt cum paucis admodum 30, non tamen de loco certaminis fugientem, sed paulatim hostium fugientium uestigia subsequentem. Sed nec hostes subsistendo pugnandi copiam dabant, nec nostri fatigati eos amplius infestabant. Erant enim pagani de tanta audacia iuuenis stupefacti, quod plus laudabant eum tam parua manu talia [1113 1Kb] presumpsisse sicque mordaciter institisse, quam se ipsos tanto mortis dispendio tristem uictoriam habuisse,  Quis, inquientes, puer iste erit, si enim diu uixerit? et si plures secum habuerit, quis ei bello resistere poterit? Sicque pagani de dampno presenti conquerentes, simulque timore probitatis experte murmurantes, plus honerati tristitia quam preda, redierunt. De suis uero Bolezlauo sequenti die plurimi solatio iam magis [1114 1Kb] quam auxilio occurrerunt. Aduenientes autem illuc proceres dolorem de dampno tante nobilitatis habuerunt, et Bolezlauum de audacia tante presumptionis reuerenter increpuerunt. Filius uero Martis Bolezlauus non solum aurem correctoribus non adhibuit, nec se talia presumpsisse penituit, sed per eos se iuuandum et de hostibus uindicandum sub testatione fidelitatis ammonuit. Ibi uero Bolezlauus tot ictus super loricam habuit et galleam  lanceis gladiisque sustinuit, quod caro eius trita multis diebus testimonium lesionis exhibuit . Inde quoque de sua iuuentute minus [1115 1Kb] aliquantulum tam glorianter perempta condoluit, quia tantam stragem hostium sibi pro lucro proposuit. Etenim pro uno de peremptis uel sauciatis Bolezlaui, de Pomoranis poterant plures mortui computari.



34. Bolezlauus Bohemos profugauit et Pomoranos subiugauit [1116 1Kb] .

Hoc euentu Bolezlauus cum eodem exercitu de Pomoranis se uindicare disposuit, iamque cepta uia, Bohemos in Poloniam exire fama precurrens innotuit. Tum uero Bolezlauus in dubio magno pependit, utrum prius de recenti contumélia se debeat [1117 1Kb] uindicare,  an ab inuasoribus suam patriam liberare. Tandem sicut Machabeorum imitator, diuiso exercitu, et patrie defensor extitit et iniurie uindicator. Nam partem exercitus in Pomoraniam delegauit, que depredande et [1118 1Kb] comburendo satis eos turpiter conculcauit, ipse uero cum expeditis militibus Bohemis obuiam properauit, eosque de siluis exituros diutius expectauit, sed eos audita fama Bolezlaui timor animi reuocauit.



35. Zbigneus fouet contra fratrem animum inimicum [1119 1Kb] .

Non solum autem exterorum discordia uel bellum hostium Bolezlauum aggrauabat, uerum etiam seditio ciuilis, ymmo fraterna inuidia modis omnibus  infestabat. Eo  namque bello superiori aliquantulum inclinato plus gaudebat Zbigneuus, quam eo uictoria multotiens exaltato. Cuius rei manifestum indicium apparebat, cum a paganis de uictoria pro signo munuscula capiebat, et legatis magna pro paruis munera rependebat. Et si Poloniam depredantes de sorte Bolezlaui captiuos adducebant, statim eos uenundandos ad barbarorum insulas transportabant; si quid uero, uel predam uel homines, ignoranter de  parte Zbigneui capiebant, illud sine pretio uel dilatione remittebant. Unde cuncti Polonie sapientes indignati, ad odium Zbigneui ex amicitia sunt redacti, sic ad inuicem inquientes, de tali consilium capientes: Usque modo patrie nostre discidium et [1120 1Kb] detrimentum uel negligentes uel [1121 1Kb] dissimulantes per nimium sustinuimus patienter, nunc [1122 1Kb] uero hostes latentes manifestos, et insidias occultas detectas cernimus euidenter. Scimus enim et certi sumus, quia frequenter Zbigneuus Bolezlauo nobis presentibus hoc [1123 1Kb] iurauit, unde [1124 1Kb] non semel uel tertio, sed [1125 1Kb] multotiens peierauit. Quoniam nec [1126 1Kb] eum amicis fratris amicitiam retinebat, nec cum inimicis inimicitiam [1127 1Kb] exercebat, ymmo per contrarium hostium fratris amicus et amicorum inimicus existebat.  Nec [1128 1Kb] uero solum fidem promissam uiolare, uel iuratum auxilium non prestare, uerum etiam, si fratrem ire super hostes sentiebat, ex altera parte Poloniam intrare hostes alios incitabat, et sic eum a [1129 1Kb] proposito reuocabat. Qui satis puerile consilium et nociturum audiebat, cum propter [1130 1Kb] paucorum odium totam patriam offendebat, ac [1131 1Kb] paternam [1132 1Kb] hereditatem conculcandam hostibus [1133 1Kb] exponebat. Et quoniam Zbigneuus malo consilio subgerente neque fidem fratri neque iusiurandum obseruabat, nec honorem patrie nec paternam hereditatem defendebat, neque [1134 1Kb] dampnum uel detrimentum imminens perpendebat, heu! cecidit inde grauius unde uoluit [1135 1Kb] exaltari, et unde [1136 1Kb] non poterit amplius a  suis male consultoribus [1137 1Kb] releuari. Unde posteri sibi caueant uel presentes, ne sint in regno pares socii dissidentes [1138 1Kb] .



36. De Zbigneui hostilitate erupta [1139 1Kb] .

Bolezlauus autem hec omnia soli Domino commendabat, iniuriamque fraternam adhuc [1140 1Kb] equanimiter tollerabat, semperque laboriosus Poloniam, sicut leo rugiens, metuendus circumibat [1141 1Kb] . Cui forte fuit interim nunciatum Kosle  castrum in confinio Bohemorum a se ipso, tamen non ab hostibus, concrematum. Qui reputans aliquem per traditionem hoc fecisse, dubitansque Bohemos ad illud muniendum properare, illuc statim cum paucissimis transuolauit, ibique laborem propriis manibus inchoauit. Iam enim tantum tamque [1142 1Kb] diu huc illucque  cursitando [1143 1Kb] suos ita fatigatos reddiderat, quod tam subito reuocare iniuriosum uisum erat. Tamen et suos ad auxilium aduocauit, et fratrem per nuntios satis ydoneos inuitauit, eique uerba  subsequentia delegauit: Quoniam quidem, frater, inquit, cum sis maior etate parque beneficio regnique [1144 1Kb] diuisione, me solum iuniorem laborem totum subire permittis, nec te de bellis uel regni consiliis intromittis, aut totam regni curam ac [1145 1Kb] sollicitudinem, sicut [1146 1Kb] maior esse uis, obtineas [1147 1Kb] , aut legitimo michi, licet etate minori, onus terre sufferenti totumque [1148 1Kb] laborem patienti [1149 1Kb] , si non prosis, saltem non noceas. Quodsi curam istam susceperis, et in uera fraternitate [1150 1Kb] persisteris, quocumque me pro communi consilio uel utilitate regni uocaueris, me promtum ibi cooperatorem habueris [1151 1Kb] . Aut si forte quiete uiuere quam laborem tantum subire [1152 1Kb] malueris, mihi totum committe, et sic Deo propitio tutus eris. Ad hec Zbigneuus conuenientem nequaquam  responsionem remandauit, sed [1153 1Kb] legatos pene uinculis et carceri [1154 1Kb] mancipauit. Iam enim totum suum exercitum fratrem inuasurus collegerat, simulque pomoranos ac Bohemos ad eum de Polonia propellendum [1155 1Kb] adsciuerat [1156 1Kb] . At Bolezlauus castro munito, horum inscius in loco uocabulo Lapide [1157 1Kb]  residebat, ibique iacens more solito uicinius et rumores et legationes audiebat, ac [1158 1Kb] uelocius ex improuiso suis hostibus occurrebat. Legati tandem uix amicorum subsidio liberati, ad Bolezlauum nuntiantes que uiderunt et audierunt sunt reuersi. Quo audito, Bolezlauus an resistat, an desistat diu dubitans [1159 1Kb] hesitauit, sed reuersus ad cor suum, quanto citius [1160 1Kb] suum exercitum aggregauit,  et ad regem Ruthenorum Ungarorumque [1161 1Kb] pro auxilio delegauit. Sed si per se uel [1162 1Kb] per ipsos nichil agere potuisset, ipsum regnum et spem regni expectando perdidisset [1163 1Kb] .



37. Fedus cum Bohemis ictum et fuga Zbigneui [1164 1Kb] .

Igitur belliger Bolezlauus tribus exercitibus circumdatus, quos primus expectet uel quos irruat, meditatur, sicut leo uel aper molossis canibus indagatus, latratibus canum tubisque uenatorum ad iracundiam prouocatur. Sed omnes tamen Bolezlauum metuebant, quod eo stante medio, ad locum terminatum conuenire non audebant. Interim autem Zbigneui littere capte cum nuntiis [1165 1Kb] sunt allate, quibus multe traditiones et insidie sunt prolate.  Quibus lectis, quibusque [1166 1Kb] sapiens admiratur, totusque populus pro periculo lamentatur. Ad extremum uero Bolezlauus sapienter satis ac [1167 1Kb] conuenienter pro tempore pace cum Bohemis federauit,  ac exercitu concitato Zbigneuum [1168 1Kb] eliminare disposuit. Zbigneuus uero non fratris aduentum, eadem facturus, uel bellum commissurus exspectauit [1169 1Kb] , nec castris securus nec ciuitatibus retardauit, sed fugiens uelut ceruus Wysiam fluuium transnatauit.



38. Zbigneuus rediit in gratiam fratris [1170 1Kb] .

At Bolezlauus festinanter Kalis [1171 1Kb]  adueniens, ibi quosdam fideles Zbigneui sibi resistentites inueniens, paucis diebus et illud castrum obtinuit, et accepta legatione, suum comitem in Gnezdensi [1172 1Kb] ciuitate constituit. Inde progrediens in Tpicimir [1173 1Kb]  , senem fidelem  inclusit [1174 1Kb] , quem audita fama sue sedis reddite uix exclusit, quo secum assumpto [1175 1Kb] ad Lucie [1176 1Kb]   sedem translatam properauit, ibique [1177 1Kb] uetus castellum contra Mazouiam reparauit. Tunc [1178 1Kb] primum Ruthenorum auxilium et Ungarorum commeauit. Tum [1179 1Kb] uero Zbigneuus in desperationem est redactus, ac Iaroslawo [1180 1Kb] duce [1181 1Kb] Rutheno simulque Balduino Cracouiensi episcopo mediantibus, ante fratrem satisfacturus et obediturus est adductus. Tunc primum inferiorem se fratre reputauit, tunc iterum se nunquam fratri fore contrarium, sed in cunctis obediturum, et castrum Galli [ Rursus yemali tempore Pomoraniam inuasuri Poloni congregantur, ut facilius munitiones congelatis palludibus capiantur. Tunc quoque Bolezlauus Zbigneui perfidiam est expertus, quia in hiis [1184 1Kb] omnibus periurus manifeste que iurauerat est repertus. Qui prope [1185 1Kb] castrum, quod [1186 1Kb] Gallus [1187 1Kb] fecerat, non destruxit, nec in fratris auxilium inuitatus, unam solam aciem uel [1188 1Kb] instruxit. Dux uero septentrionalis [1189 1Kb] conturbatus aliquantulum ex hac arte, suum tamen non  dimisit [1190 1Kb] propositum, cor habens in Domino, non  in fratre [1191 1Kb] . Igitur sicut draco flammiuomus solo [1192 1Kb] flatu uicina comburrens, non combusta [1193 1Kb] flexa cauda percutiens, terras transuolat nociturus, sic Bolezlauus Pomoraniam impetit ferro [1194 1Kb] rebelles, igne munitiones destructurus. Sed quid eundo per [1195 1Kb] terram uel transeundo egerit [1196 1Kb] obmittamus, sed in medio terre ciuitatem Albam obsidendam [1197 1Kb] adeamus. Adueniens itaque Bolezlauus ad urbem, que quasi centrum terre [1198 1Kb] medium [1199 1Kb] reputatur, castra ponit, instrumenta parat, quibus leuius [1200 1Kb] et minori periculo capiatur. Quibus partibus assidue armis et ingeniis laborauit, quod paucis diebus urbem ciues reddere coartauit. Qua recepta, suos ibi milites collocauit, signoque dato, motisque castris, ad maritima properauit. Cumque  iam ad urbem Cholbreg [1201 1Kb] declinaret, et castrum mari proximum expugnare [1202 1Kb] priusquam ad urbem accederet [1203 1Kb] cogitaret, ecce, ciues et oppidanos [1204 1Kb] pronis ceruicibus obuiam Bolezlauo procedentes, semetipsos et fidem et seruitium proferentes. Ipse quoque dux Pomoranorum adueniens Bolezlauo inclinauit, eiusque, residens equo, se [1205 1Kb] seruitio et militie deputauit [1206 1Kb] . Quinque enim Bolezlauus [1207 1Kb] ebdomadis expectando bellum uel querendo per Pomoraniam equitauit, ac totum pene regnum illud sine prelio subiugauit. Talibus ergo Bolezlauus preconiorum tytulis est laudandus, talibusque bellorum ac [1208 1Kb] uictoriarum triumphis coronandus.



40. Filius nascitur [1209 1Kb] .

Sed cum isto gaudio de uictoria triumphali exortum  est maius gaudium, orto sibi filio progenie de regali.  Puer autem etate crescat, probitate proficiat, probis moribus augeatur, de patre autem nobis [1210 1Kb] sufficiat, si cepta materia teneatur.



41. Zbigneuus uictus iterum [1211 1Kb] .

uidens igitur [1212 1Kb] Bolezlauus, quod frater in omnibus et [1213 1Kb] promissis et iuramentis [1214 1Kb] fidei nullius [1215 1Kb] existebat, et quoniam [1216 1Kb] toti terre noxius et obnoxius existebat, eum de toto regno Polonie profugauit, sibique [1217 1Kb] resistentes et castellum [1218 1Kb] in terre [1219 1Kb] confinio defendentes cum auxilio Ruthenorum et Ungarorum expugnauit. Sicque dominium  Zbigneui malis consiliariis est finitum, totumque  regnum Polonie sub Bolezlaui dominio connitum. Et cum ista brumali tempore peregisse multis sufficeret ad laborem, Bolezlauus tamen nichil graue reputat, ubi regni proficuum augmentari nouerit uel honorem.



42. Saxones nauigio uenerunt in Prussiam [1220 1Kb] .

Igitur in Prusiam, terram satis barbaram, est ingressus, unde cum preda multa, factis incendiis pluribusque [1221 1Kb] captiuis, querens bellum nec inueniens est reuersus. Sed cum [1222 1Kb] forte contigerit regionem istam in mentionem [1223 1Kb] incidisse, non est inconueniens aliquid ex relatione maiorum addidisse [1224 1Kb] . Tempore namque Karoli Magni, Francorum regis, cum Saxonia sibi rebellis existeret, nec dominationis iugum nec fidei christiane susciperet,  populus iste cum nauibus de Saxonia transmeauit, et regionem istam et regionis [1225 1Kb] nomen occupauit. Adhuc ita sine rege, sine lege persistunt, nec a prima perfidia uel [1226 1Kb] ferocitate desistunt. Terra enim illa lacubus [1227 1Kb] et palludibus est adeo communita [1228 1Kb] , quod non esset uel castellis uel ciuitatibus sic [1229 1Kb] munita, unde non potuit adhuc [1230 1Kb] ab aliquo subiugari, quia nullus ualuit [1231 1Kb] cum exercitu tot lacubus [1232 1Kb] et palludibus transportari.



43. Miraculum de Pomoranis [1233 1Kb] .

Nunc autem Pruzos [1234 1Kb] cum brutis animalibus relinquamus, et [1235 1Kb] quandam relationem relationis capacibus [1236 1Kb] , ymmo Dei miraculum referamus.  Contigit forte [1237 1Kb] Pomoranos de Pomorania prosilisse, eosque more [1238 1Kb] solito predam capturos [1239 1Kb] per Poloniam discurrisse. Quibus dispersis et discurrentibus per diuersa, cunctisque mala facientibus et peruersa, quidam [1240 1Kb] tamen eorum ad maiora scelera proruperunt, qui metropolitanum ipsum et sanctam ecclesiam inuaserunt. Igitur Martinus archiepiscopus Gneznensis, senex fidelis, Spicimir [1241 1Kb] in ecclesia sua confessionem cum sacerdote missam auditurus faciebat, suamque uiam insellatis [1242 1Kb] iam equis alias iturus disponebat. Sicque procul dubio simul omnes ibidem aut [1243 1Kb] fuissent iugulati, aut pariter dominus sicut seruus captiuitatis [1244 1Kb] uinculis mancipati, nisi quidam de ministris foris astantibus, armis eorum recognitis ad  ecclesie ianuam properaret, iamque presentes adesse Pomoranos exclamaret [1245 1Kb] . Tum [1246 1Kb] uero presul, sacerdos, archidiaconus tremefacti, de uita  temporali iam desperare sunt coacti, quid consilii caperent [1247 1Kb] , uel quid agerent [1248 1Kb] , uel [1249 1Kb] quo fugerent [1250 1Kb] . Arma nulla, clientes pauci, hostes in ianuis, et quod periculosius uidebatur, ecclesia lignea ad comburrendum eos paratior habebatur. Tandem archidiaconus per hostium exiens, per solarium coopertum ad equos ire uolebat, et sic euadere se putabat. Sed salutem deserens et salutem querens, a salute deuiauit, quia [1251 1Kb] Pomoranis illuc irruentibus obuiauit. Quo capto, pagani putantes archiepiscopum esse, gauisi sunt uehementer, quem positum in uehiculo non ligant, non uerberant [1252 1Kb] , sed custodiunt, uenerantur [1253 1Kb] . Interim autem archiepiscopus Deo se uotis et precibus commendauit, seque crucis sacro signaculo consignauit  [1254 1Kb] , nec, ubi [1255 1Kb] iuuenis dubitaret, illuc scandere senex tremulus dubitauit [1256 1Kb] . Mirabile dictu, uires, quas etas senilis [1257 1Kb] denegauit, periculum mortis timorque subitaneus ministrauit. Presbiter uero [1258 1Kb] sicut erat paratus, se post altarium reclinauit, et sic uterque presul et sacerdos Deo iuuante manus hostium euitauit. Nam paganos in ecclesiam irrumpentes ita maiestas diuina excecauit, quod nullus eorum uel sursus ascendere uel post altare respicere ad memoriam reuocauit. Qui tamen archiepiscopi altaria uiatica [1259 1Kb] ecclesieque reliquias abstulerunt, statimque cum eis et cum archidiacono quem ceperunt abierunt [1260 1Kb] . Sed Deus omnipotens sicut [1261 1Kb] presulem, sacerdotem et ecclesiam liberauit, sic reliquias postea totumque sanctuarium  incontaminatum et inuiolatum archiepiscopo restaurauit. Quicumque enim paganorum reliquias uel sacras [1262 1Kb] uestes uel uasa sanctuarii possidebat, uel caducus eum morbus uel insania terribilis agitabat; unde Dei magnificentia tremefacti, captiuo archidiacono [1263 1Kb] cuncta reddere sunt coacti. Ipse quoque sanus et incolumis archidiaconus de Pomorania remeauit, sicque suis omnibus restauratis [1264 1Kb] , archiepiscopus Deum mirabilem in hiis [1265 1Kb] operibus collaudauit. Ex ea die Pomorani paulatim incipiunt annullari [1266 1Kb] nec ita sunt ausi postea per Poloniam euagari [1267 1Kb] .



44. [1268 1Kb] Pomoranorum baptisatio [1269 1Kb] .

 Igitur impiger Bolezlauus iterum Pomoraniam  est ingressus, et castellum obsessurus Carnkou  magnis uiribus est agressus; machinis diuersi generis preparatis, turribusque [1270 1Kb]  castellana munitione preeminentioribus eleuatis, armis tamdiu ac [1271 1Kb] instrumentis oppidum impugnauit, donec illud facta deditione suo dominio mancipauit. Insuper etiam ad fidem multos ab infidelitate reuocauit, ipsumque dominum castelli de fonte baptismatis eleuauit. Audientes autem hoc pagani ipseque dominus paganorum, sic facile uidelicet corruisse contumaciam [1272 1Kb] Charncorum, ipse dux Bolezlawo primus omnium inclinauit, sed eorum neuter longo tempore confidelitatem obseruauit. Nam postea baptizatus ille Bolezlaui filius spiritalis traditiones fecit multimodas, dignas sententie capitalis. Sed ista suo loco recitanda presentialiter silentio contegamus, donec imperatorem de Ungaria, Bolezlauum uero de Bohemia reducamus, et si qua  prius fieri contigerit inducamus.



45. Bellum cum Morauis gestum [1273 1Kb] .

Nunc autem de Pomoranis ad Bohemos conuertamur, ne diutius circa idem immorantes pigritari uideamur.  Igitur Bolezlauo in terre custodia persistente, et honori patrie totis uiribus insistente, contigit forte Morauienses aduenire, uolentes castrum Kosle Polonis nescientibus preuenire. Tunc quoque Bolezlauus quosdam probos milites ad Ratibor [1274 1Kb] , si possibile sit, capiendum misit, ipse tamen propterea uel uenari uel quiescere non dimisit. Illi uero probi milites abeuntes, et certamen cum Morauiensibus ineuntes, ibi probi quidam de Polonis in prelio corruerunt, socii tamen  eorum et uictorie campum et castellum habuerunt. Sic sunt in prelio Morauienses interempti, et sic illi de castello ignorantes interrepti [1275 1Kb] . Interea Henricus imperator quartus Ungariam introiuit, ubi parum utilitatis uel honoris acquisiuit  . Nos autem de gestis imperatorum uel Ungarorum ad presens non tractamus, sed hec commemorando Bolezlaui fidem et audaciam predicamus.



46. Bellum Bohemis illatum [1276 1Kb] .

Erat enim inter regem Ungarorum Colmannum et ducem Polonie Bolezlauum coniuratum, quod si regnum alterius imperator introiret, alter eorum interim Bohemiam prepediret. Quando ergo cesar Ungariam introiuit, Bolezlauus quoque, fidem seruans,  in medio siluarum prelio commisso, uictor Bohemiam propediuit, ubi tribus diebus et noctibus comburrendo tres castellanias [1277 1Kb] unumque suburbium  dissipauit, et sic cito pro Pomoranis per traditionem sua castra capientibus remeauit.



47. Pomorani rebelles [1278 1Kb] .

Iam eo absente Pomorani Uscze  , Bolezlaui castrum obsederunt, et illud Poloni Pomoranis iam Gneuomir per traditionem suggerentem reddiderunt [1279 1Kb] . Erat enim iste Gneuomir de castello Charncou, quod Bolezlauus expugnauit, et quem ipse de fonte baptismatis eleuauit, et ceteris interemptis, uite reseruauit, et in ipso castello dominum collocauit. Hic uero perfidus, periurus, immemor beneficii, peruerso consilio castrum reddere consulit castellanis, mentiendo Bolezlauum superatum a Bohemis et iam redditum Alemannis. Exercitu itaque tam laborioso itinere tamque periculoso  de Bohemia redeunte, nec sibi nec uiris fatigatis nec equis macillentis pepercit, nec die noctuque requieuit, donec, illuc festinans cum paucis quos de multis eligere potuit et si non aliud fecit---se uelle iniuriam uindicare saltim innotuit---eumque sanum et non superatum apparuit. Nullus enim se contra eum ad bellum preparauit, nullus enim uel redeunti pugnaturus obuiauit, et sic nec dampnum faciens nec recipiens remeauit.



48. Bolezlauus Pomoranos rebelles capto castro uelun  castigat [1280 1Kb] .

Interim [1281 1Kb] aliquantulum equis et militibus recreatis [1282 1Kb] , in Pomoraniam [1283 1Kb] redire parat Bolezlauus, iterum [1284 1Kb] ad bellum cohortibus instauratis.  Hostium ergo [1285 1Kb] terram ingrediens, non predas sequitur uel armenta, sed castrum uelun  obsidens machinas preparat ac diuersi generis [1286 1Kb] instrumenta. At contra castellani, uite diffidentes, solummodo [1287 1Kb] in armis confidentes, propugnacula releuant, destructa reparant, sudes preoccupatas et lapides sursum eleuant, obstruere portas festinant. Machinis itaque preparatis et uniuersis [1288 1Kb] adarmatis, Poloni castrum undique uiriliter inuadunt [1289 1Kb] , Pomorani uero non minus defendunt. Poloni pro iustitia et uictoria sic acriter insistebant, Pomorani pro naturali perfidia et pro salute defendenda resistebant [1290 1Kb] . Poloni gloriam appetebant, Pomorani libertatem defendebant [1291 1Kb] . Ad extremum tamen [1292 1Kb] Pomorani continuis [1293 1Kb] laboribus et uigiliis  fatigati, se non posse tantis resistere uiribus meditantes [1294 1Kb] , de primo fastu superbie descendentes, sese castellumque, recepta Bolezlaui ciroteca  [1295 1Kb] pro pignore, reddiderunt [1296 1Kb] . At Poloni tot labores [1297 1Kb] , tot mortes tot asperas hiemes, tot traditiones et insidias memorantes, omnes occidunt, nulli parcentes, nec ipsum etiam Bolezlauum hoc prohibentem audientes. Sicque paulatim rebelles et contumaces Pomorani per Bolezlauum destruuntur, sicut iure perfidi destrui debent [1298 1Kb] . Castellum uero Bolezlauus melius ad retinendum affirmauit [1299 1Kb] , eoque [1300 1Kb] munito necessariis, suos ibi milites collocauit.



49. Sexcenti Pomorani in Mazouia sunt perempti [1301 1Kb] .

 Sequenti tamen estate congregati transierunt in Mazouiam [1302 1Kb] predam capere Pomorani. Sed sicut sibi Mazouienses predam facere sunt  conati, sic ab [1303 1Kb] ipsis Mazouiensibus preda fieri sunt coacti. Ipsi nempe [1304 1Kb] per Mazouiam cursitantes, predam et captiuos congregantes et edificia concremantes [1305 1Kb] , iam securi cum preda stabant nec de bello dubitabant. Et ecce, comes nomine Magnus, qui tunc Mazouiam regebat [1306 1Kb] , cum Mazouiensibus, paucis quidem numero, probitate uero [1307 1Kb] numerosis [1308 1Kb] , contra plures et innumerabiles paganos horribile prelium intrauit [1309 1Kb] , ubi Deus suam omnipotentiam reuelauit; namque [1310 1Kb] de paganis  ibi plus quam 600 aiunt interisse, predamque totam illis et captiuos Mazouienses abstulisse, residuos quoque uel capi non est dubium uel fugisse. Quippe Symon, illius regionis [1311 1Kb] presul, oues suas lupinis morsibus laceratas luctuosis uocibus cum suis clericis, infulis indutus sacerdotalibus [1312 1Kb] , sequebatur et quod armis sibi materialibus non licebat, hoc armis perficere spiritualibus et orationibus nitebatur [1313 1Kb] . Et sicut antiquitus filii Isrel Amalechitas orationibus Moysis [1314 1Kb] deuicerunt, ita uero [1315 1Kb] Mazouienses de Pomoranis uictoriam sui pontificis [1316 1Kb] adiuti precibus habuerunt. Sequenti etiam die due mulieres fraga per deuia legentes, uno milite Pomoranorum inuento nouam uictoriam retulerunt, quem armis exutum, religatis post tergum  manibus in presentia comitis et pontificis adduxerunt.



50. Bohemorum et Zbigneui clades [1317 1Kb] .

Zbigneui quoque milites cum Bohemis per regionem [1318 1Kb] Zleznensem [1319 1Kb] depredantes et concremantes, simili infortunio ab ipsis affinibus [1320 1Kb] superati, quidam uero capti, quidam gladio iugulati [1321 1Kb] . Hiis autem minoribus pretaxatis aliquantisper quiescamus, ut contextum de maioribus librum tertium adeamus.


 EXPLICIT LIBER SECUNDUS, INCIPIT LIBER TERTIUS.



LIBER TERTIUS [1322 1Kb] .


Incipit epistola tertii libri [1323 1Kb] .

Capellanis ducalibus uenerandis aliisque [1324 1Kb] bonis clericis per Poloniam memorandis presentis auctor opusculi, sic bona temporalia preterire, ut liceat expedite de caducis ad permanentia transilire. Primum omnium uos scire uolo, fratres carissimi, quia tantum opus non ideo cepi, ut per hoc fimbrias mee pusillanimitatis dilatarem, nec ut patriam uel parentes meos [1325 1Kb] exul apud uos et peregrinus [1326 1Kb] exaltarem, sed ut [1327 1Kb] aliquem fructum mei laboris ad locum mee professionis reportarem. Item aliud uestre discretioni manifesto, quia [1328 1Kb] non ut me quasi ceteris [1329 1Kb] preferendo uel quasi facundiorem in sermone referendo hunc laborem suscepi, sed ut otium euitarem, et dictandi consuetudinem conseruarem, et ne frustra panem Polonicum manducarem. Insuper etiam copiosa  bellorum materia ad presumendum onus uiribus inequale meam ignorantiam excitauit, ipsiusque Bolezlaui belligeri [1330 1Kb] ducis probitas ac magnanimitas audendi [1331 1Kb] fiduciam ministrauit. Quocirca non  mea sed uestra [1332 1Kb] percipite, non fabrum sed aurum perpendite, non uasa sed uinum ebibite. Et si forsan in hoc opere uerborum nuditatem accusatis, ex hiis saltim [1333 1Kb] materiam tractandi profundius [1334 1Kb] et argumentosius habeatis. Quodsi reges Polonos uel duces fastis indignos annualibus [1335 1Kb] iudicatis, regnum Polonie procul dubio quibuslibet incultis barbarorum nationibus addicatis. Et si forte proponitis me talem talisque uite indignum talia presumpsisse, respondebo, bella regum atque ducum, non euangelium me scripsisse. Numquam enim fama [1336 1Kb] uel militia Romanorum uel Gallorum sic [1337 1Kb] celeberrima per mundum haberetur, nisi scriptorum testimoniis memorie posterorum et [1338 1Kb] imitationi seruaretur. Maxima quoque Troia [1339 1Kb] quamuis destructa iacebat et deserta, eterne tamen memorie petarum tytulis est inserta.  Muri cequati [1340 1Kb] , turres destructe iacent, loca spaciosa et amena habitatore carent, in palatiis regum et principum lustra ferarum et cubilia secreta latent, Troie [1341 1Kb] tamen Pergama [1342 1Kb] ubique terrarum scriptura  clamante predicantur [1343 1Kb] ; Hector et Priamus plus in puluere quam in regni solio recitantur [1344 1Kb] . Quid de Alexandro Magno, quid de Antiocho, quid de Medorum atque [1345 1Kb] Persarum regibus, quid de tyrannis barbarorum memorarem? Quorum si solum [1346 1Kb] nomina recitarem, opus hodiernum in diem crastinum [1347 1Kb] prolongarem. Horum tamen fama interim natorum [1348 1Kb] preconiis immortalis, quorum uita non est perpetua sed pennalis [1349 1Kb] Nam sicuti [1350 1Kb] sancti [1351 1Kb] uiri bonis operibus et miraculis celebrantur, ita mundani reges et principes bellis triumphalibus et uictoriis sublimantur; et sicut uitas sanctorum et passiones religiosum est in ecclesiis predicare, ita gloriosum est in scolis uel in palatiis regum ac ducum triumphos uel [1352 1Kb] uictorias recitare; et sicut uite sanctorum uel passiones  ad religionem mentes fidelium instruunt [1353 1Kb] in ecclesiis predicate, ita militie uel uictorie [1354 1Kb] regum atque ducum ad uirtutem militum animos accendunt in scolis uel capitoliis [1355 1Kb] recitate. Sicut enim pastores ecclesie [1356 1Kb] fructum animarum querere debent spiritualem, sic defensores honorem patrie famamque dilatare student et gloriam temporalem. Oportet enim Dei ministros in hiis que Dei sunt Deo spiritualiter obedire, et in hiis que sunt cesaris honorem et seruitium mundi principibus exhibere. Quid enim mirum, si uiri triumphatores et incliti famam et gloriam appetunt ex uirtute, cum etiam Cleopatra, Cartaginis [1357 1Kb] regina, imperium Romanum auida [1358 1Kb] laudis, transferre uoluit uirili [1359 1Kb] audacia [1360 1Kb] , non naturali siue  feminea probitate. Et si femina querens imperium, nauali prelio superata, morte terribili semet ipsam perimere maluit quam seruire, quid est mirum si patriam uel hereditatem paternam defendentes uel illatam iniuriam persequentes, in bello famosa non uenenosa [1361 1Kb] morte [1362 1Kb] magis appetunt interire, quam ignominiose suis obnoxiis obedire? Constat ergo ex hiis superius approbatis rebus gestis Polonorum principum in uacuum non [1363 1Kb] recitatis, constat quoque uestro iudicio confirmandum, uero [1364 1Kb] presens opus [1365 1Kb] interprete recitandum. Insuper illud causa Dei causaque Polonie prouideat [1366 1Kb] , uestre discretio probitatis ne mercedem tanti laboris impediat uel odium uel occasio mee cuiuslibet uanitatis. Nam si bonum et utile meum opus honori patrie a sapientibus iudicatur  indignum est et inconueniens, si consilio quorundam artifici merces operis auferatur.


 Explicit epistola [1367 1Kb] .



Incipit epilogum [1368 1Kb] .


Deo uero laus et honor, regnum, uirtus, gloria
Pomorana subiugatur cuius sub potentia,
Bolezlauo [1369 1Kb] triumphanti salus [1370 1Kb] et uictoria [1371 1Kb] .
Ad honorem Iesu Christi referamus omnia,
Qui gubernat totum mundum sua sapientia;
Non hec fecit uis humana, sed neque militia.
Bolezlauus obsidebat castrum antiquissimum,
uiris, armis et [1372 1Kb] nature situ munitissimum,
Et ad dampnum sui regni periculosissimum.
Pomorani uenientes obsessis succurrere,
In [1373 1Kb] incautos obsessores properant irruere.
Sed inani spe decepti [1374 1Kb] sunt acti corruere.
Per opaca [1375 1Kb] deuiando cuncti fere [1376 1Kb] pedites,
 Fugiendi ne spem ponant in caballis [1377 1Kb] milites,
Ex occulto per ignotos emersere tramites.
Bolezlauus dux armatus cum paucis militibus,
Scarbimirus palatinus cum collateralibus,
Septingenti conflixere cum triginta [1378 1Kb] milibus.
Namque nocte precedente fecerant excubias,
Et audito quod uenirent, miserant insidias;
Sic habebat dux transmissas huc et illuc copias [1379 1Kb] .
Illi uero recuruati ordinauerunt [1380 1Kb] prelium [1381 1Kb] ,
Hastis suis [1382 1Kb] circumquaque plectentes [1383 1Kb] yricium [1384 1Kb]  ,
Nec procedunt [1385 1Kb] cateruatim, sed stant per circinnium [1386 1Kb] .
Bolezlauus dux de tali [1387 1Kb] causa satis callidus [1388 1Kb] ,
Transgirando uertit eos usquequaque prouidus,
 Ut uir audax, bellicosus atque laudis auidus.
Scarbimirus ex aduerso se confert in medios,
Et hortatur et confortat ad pugnandum socios:
Tales, inquit, Pomorani, non sensistis gladios!
Sed quid plura! terga uertunt Pomorani prelio,
Neque fuit super illos tanta cedes alio [1389 1Kb] ,
Septem castra conquisiuit dux de belli premio,
In hiis [1390 1Kb] collaudemus Deum et sanctum [1391 1Kb] Laurentium,
Die cuius sacrosancto factum est hoc prelium [1392 1Kb] ,
Inde sibi fiat ibi dignum edificium.
Tam preclara Bolezlaui descripta uictoria,
Assignetur cum augusto pax et amicitia,
Confirmetur, sicut decet, fraterna concordia.
Qua de causa partes, constat [1393 1Kb] , imperator uenerat.
 Quanto fastu, qua uirtute regnum hoc intrauerat!
Quos deponi, quos preponi iamiam [1394 1Kb] disposuerat!
 Sed quid ualet contra Deum uirtus uel consilium?
Sine cuius nutu nil fit, nec mouetur folium,
Qui conuertit in conualles, si uult, iuga montium.
Bolezlauus stat in regno magnus dux et dominus,
Et paratus est ad bellum sicut leo cominus,
Qui resistit, superatur, siue fugit protinus.
Bohemienses [1395 1Kb] , quid tardatis colla uestra subdere?
Cum cernatis ipsum regem Bolezlauo cedere,
Ut [1396 1Kb] sciatis, uos non posse uiribus resistere.
Non est hostis tanto duci congredi qui ualeat,
 Et qui parem profiteri sese palam audeat,
Nec uicinus qui cum eo de pace non gaudeat.
Nam in hostes triumphator existit mirificus [1397 1Kb] ,
Erga cunctos cum honore dator est munificus,
Ungarorum rex per eum consistit pacificus.
Non est tempus quanta fecit enarrandi singula,
Que [1398 1Kb] nouerunt qui senserunt carceres et uincula.
Nos ad laudes, non ad fraudes damus hec [1399 1Kb] munuscula.



INCIPIT TERTIUS LIBER DE GESTIS BOLEZLAuI TERTII [1400 1Kb]



1. uictoria de Pomoranis [1401 1Kb] .


Multis et innumerabilibus Bolezlaui tertii gestis militaribus memorandis intitulandum precipue, qualiter sancti Laurentii die contigerit Pomoranis, utque repressa sit ira cesaris, et ut impetuosis obstitum [1402 1Kb] fuerit Alemannis. Quoddam namque castrum nomine Nakel in confinio Polonie ac [1403 1Kb] Pomoranie paludibus et opere firmum constat, ad quod capiendum dux belliger cum exercitu suo sedens, armis et machinis laborabat. Cumque oppidani non posse tante multitudini resistere se uidissent, et cum tamen a suis auxilium principibus exspectassent, inducias quesierunt, diemque certum indiderunt, infra quem, si sui eos non iuuarent, in potestatem [1404 1Kb] hostium et oppidum et  se darent. Inducie quidem eos assultandi [1405 1Kb] conceduntur, sed apparatus tamen expugnandi minime differuntur. Interim oppidanorum nuntii Pomoranorum exercitum conuenerunt, eisque pactionem suorum factam cum hostibus retulerunt. Tunc uero Pomorani, audita legatione stupefacti, coniurant insimul [1406 1Kb] pro patria uel se [1407 1Kb] mori uel uictoriam de Polonis [1408 1Kb] adipisci. Dimissis igitur equis, ut adequato periculo fiducia cunctis et [1409 1Kb] audacia maior esset, nullam uiam uel semitam gradientes, sed ferarum lustra condensaque [1410 1Kb] siluarum irrumpentes, non in die statuto sed in sancti Laurentii  sacrosancto [1411 1Kb] quasi sorices de latibulis emerserunt, indicioque suo [1412 1Kb] non humana sed manu diuina perierunt  . Gloriosus  Deus in sanctis suis, uenerabilis enim dies sancti Laurentii martiris [1413 1Kb] existebat, et in illa hora christianorum concio [1414 1Kb] de missarum solempniis exibat, et ecce, subito barbarorum exercitus ibi cominus imminebat.

 uersus [1415 1Kb] :

Martir Laurenti, populo succurre merenti. Quid nunc facient [1416 1Kb] christiani? Quo se uertentur [1417 1Kb] ? Exercitus hostium improuisus, acies ordinandi non est [1418 1Kb] tempus, ipsi pauci, hostes multi, fuga tarda nunquam placita Bolezlauo.

uersus [1419 1Kb] :

Martir Laurenti, populo uim tolle ferenti! Igitur militibus quotquot erant in duobus tantum agminibus ordinatis, alterum agmen rexit ipse belliger Bolezlauus, alterum uero eius signifer Scarbimirus. Nam cetere multitudinis [1420 1Kb] alii pabulum [1421 1Kb] equorum, alii uictualia queritabant, alii uero uias et tramites [1422 1Kb] et aduentum hostium [1423 1Kb] obseruabant. Nec mora Bolezlauus impiger educit agmina, sic  uerbis paucissimis commonendo: uestra probitas et imminentis periculi necessitas amorque patrie magis quam oratio mea [1424 1Kb] uos, inuictissimi iuuenes, exhortentur. Hodie, Deo fauente sanctoque Laurentio deprecante, Pomoranorum ydolatria ac militaris superbia nostris ensibus conteretur. Nec plura locutus, cepit hostes in circuitu transgirare, quia sic in terra hastas suas uersis cuspidibus in hostes affixerant, seseque [1425 1Kb] simul constipauerant, quod nullus poterat ad eos uirtute nisi cum ingenio penetrare. Erant enim, ut dictum est superius, pedites fere cuncti, nec ad prelium more christianorum ordinati, sed sicut lupi insidiantes ouibus, in terra [1426 1Kb] poplitibus [1427 1Kb] recuruati. Dumque magis impiger Bolezlauus circumquaque uolitare uideretur quam  currere, transuersis in eum hostibus, Scarbimirus intrandi locum inueniens, ex aduerso non differt [1428 1Kb] in cuneos diutius confertissimos penetrare. Penetratis itaque barbaris ac uallatis, acriter [1429 1Kb] imprimis resistunt, sed coacti tandem fugam petunt. De  christianis ibi quidam [1430 1Kb] probi milites cadunt, paganorum uero de 40 milibus decem milia uix euadunt. Testor Deum, ope cuius, sanctumque Laurentium, prece cuius facta fuerit [1431 1Kb] ista cedes, admirabantur qui aderant, quomodo [1432 1Kb] tam subito a militibus minus mille peracta fuerit [1433 1Kb] tanta strages  Dicuntur enim ipsi Pomorani certo numero computasse de suis ibi 27 milia corruisse, quod in paludibus interessent, nec illi quidem sic euadere potuissent. Oppidani uero uidentes se totam [1434 1Kb] spem amisisse, nec auxilium aliunde uel a quolibet exspectare, ciuitatem uita donata reddiderunt. Audientes autem hec de sex aliis castellis oppidani [1435 1Kb] , consilium itidem [1436 1Kb] inierunt, se ipsos uidelicet munitionesque tradiderunt.



2. Epistola imperatoris ad regem Bolezlauum.


Dum hec aguntur [1437 1Kb] , Henricus imperator quartus Rome nondum coronatus, secundo quidem anno coronandus  , cum uerbis huiuscemodi Bolezlauo legationem premisit, cum exercitu uiolenti Poloniam inuasurus: Indignum est enim [1438 1Kb] imperatori legibusque Romanis inhibitum [1439 1Kb] , fines hostis presertimque sui militis prius [1440 1Kb] hostiliter introire, quam eum sciscitari de pace, si uoluerit obedire, uel de bello, si restiterit [1441 1Kb] , ut se premuniret [1442 1Kb] . Quapropter aut oportet te fratrem tuum in regni medietatem [1443 1Kb] recipere, mihique 300 marcas annuatim tributarias uel totidem milites in expeditionem dare, uel mecum, si uales, ense Polonorum  regnum diuidere. Ad hec Bolezlauus dux septentrionalis respondit: Si pecuniam nostram uel Polonos milites pro tributo requiris, si libertatem nostram non defendimus, pro feminis nos habeamus [1444 1Kb] , non pro uiris. Hominem uero seditiosum recipere, uel unicum [1445 1Kb] cum eo regnum diuidere, non me coget ullius uiolentia potestatis, nisi meorum commune consilium et arbitrium mee proprie uoluntatis. Quodsi bonitate, non ferocitate pecuniam uel milites in auxilium Romane ecclesie postulasses, non minus auxilii uel consilii forsan apud nos quam tui antecessores apud nostros impetrasses [1446 1Kb] . Ergo prouideas cui minaris, bellum inuenies, si bellaris [1447 1Kb] .



3. Belli cum Henrico initium [1448 1Kb] .

Ex qua responsione cesar pernimium ad iracundiam  prouocatus, talia mente concipit, talemque uiam incipit, unde [1449 1Kb] non exibit, neque redibit, nisi se ipso suoque dampno quam maximo [1450 1Kb] castigatus.  Zbigneus quoque cesarem iratum ex hoc multo magis incitabat, quia paucos de Polonia sibi resistere promittebat. Insuper etiam Bohemi, uiuere predis et rapinis assueti, cesarem Poloniam intrare animabant, quia se scire uias et tramites per siluas Polonie iactitabant [1451 1Kb] . Cesar ergo talibus monitis et consiliis superandi [1452 1Kb] Poloniam in spem ductus, ingrediens, Bytomque perueniens, in hiis omnibus est seductus [1453 1Kb] . Namque castrum Bytom sic armatum sicque munitum aspexit, quod [1454 1Kb] Zbigneum [1455 1Kb] iratus cum uerbis indignationis respexit [1456 1Kb] . Zbigneue, cesar inquit [1457 1Kb] , sic te Poloni pro domino recognoscunt? sic fratrem [1458 1Kb] relinquere, tuumque dominium sic deposcunt? Cumque castrum Bytom munitione situque [1459 1Kb] nature et aquarum  circuitione inexpugnabile cum aciebus ordinatis preterire uoluisset, quidam de suis famosi milites ad castrum declinauerunt, uolentes in Polonia [1460 1Kb] suam militiam comprobare [1461 1Kb] uiresque Polonorum et audaciam experiri. At contra castellani portis apertis et extractis ensibus exierunt, nec multitudinem tam diuersarum gentium nec impetum Alemannorum nec presentiam cesaris metuentes, sed in frontibus eius [1462 1Kb] audacter ac uiriliter resistentes. Quod considerans imperator, uehementer est miratus, homines scilicet [1463 1Kb] nudos contra clipeatos, uel clipeatos [1464 1Kb] contra loricatos nudis ensibus decertare, et tam alacriter ad pugnam uelud ad epulas properare. Tunc quasi suorum presumptioni  militum indignans, suos balistarios et sagittarios illuc misit, quorum terrore castellani saltim sic cederent et in castrum sese reciperent [1465 1Kb] . At Poloni pila uel sagittas que [1466 1Kb] undique uolitabant quasi niuem uel guttas pluuie computabant. Ibi uero cesar primum Polonorum audaciam comprobauit, quia suos inde cunctos non incolumes reuocauit [1467 1Kb] . Nunc autem paulisper cesarem spatiari per siluas Polonie permittamus, donec draconem flammiuomum de Pomorania reducamus.



4. Bolezlauus parat bellum [1468 1Kb] .

 Igitur impiger Bolezlauus in Pomorania superato prelio supradicto, septemque castellis acquisitis, audito pro certo, quod cesar Poloniam introisset, uiris et equis obsessione diutina fatigatis,  quibusdam militum interemptis, quibusdam etiam sauciatis, aliisque domum cum eis dimissis, cum quibus potuit equitauit, et obstruere transitus  et uada fluminis Odre modis omnibus commendauit [1469 1Kb] . Obstrusa sunt itaque loca quecumque poterant uel sicco flumine transuadari, uel si qua poterant ab ipsis incolis occulta forsitan attemptari. Quosdam etiam probos milites ad [1470 1Kb] Glogow et ad [1471 1Kb] fluminis transitus obseruandos premisit, qui cesari tam diu resisterent, donec, ipso succurrente super ripam fluminis, aut omnino uictoriam obtinerent, aut saltim eum ibi detinendo exercitum uel auxilium expectarent. Ibi uero Bolezlauus, non longe remotus a Glogow, cum exercitu paruo stabat, neque [1472 1Kb] mirum, quia suos diutissime fatigauerat [1473 1Kb] . Ibi rumores et legationes audiebat, ibi suum exercitum exspectabat, inde exploratores huc illucque transmittebat, inde camerarios pro suis et pro Ruthenis  et Pannonicis delegabat.



5. Obsidio Glogouie [1474 1Kb] .

Cesar autem iter faciens, non sursum siue deorsum uada temptando declinauit, sed iuxta ciuitatem Glogow, cum impetu per locum inestimabilem [1475 1Kb] , nullo ibi transitum [1476 1Kb] presciente, nulloque ibi resistente, cum densis agminibus et armatis, non preparatis ciuibus, transuadauit  , per illum locum, nunquam castellanis dubitantibus, nec sperantibus dubitandum. Erat enim sancti Bartholomei apostoli dies festus , quando cesar fluuium transiebat, et tunc totus ciuitatis populus diuinum officium audiebat. Unde constat, quia securus et sine periculo pertransiuit, predamque multam et homines et etiam tentoria circa oppidum  acquisiuit. Eorum quoque plurimi, qui castrum defendere uenerant, et extra castrum in tentoriis residebant, a cesare [1477 1Kb] castrum sunt intrare prohibiti, quidam ibi subito retenti [1478 1Kb] , quidam uero fuga [1479 1Kb] subueniente [1480 1Kb] liberati. Quorum unus Bolezlauo fugiens obuiauit, qui cuncta que contigerant enarrauit. Tunc uero Bolezlauus non sicut lepus formidolosus euanuit, sed suos sicut miles animosus ammonuit: O fortissimi milites, inquiens, in multis mecum bellis et expeditionibus fatigati, nunc quoque mecum estote pro libertate Polonie uel mori uel uiuere preparati [1481 1Kb] . Ego quidem iam cum [1482 1Kb] tam parua manu prelium libens contra cesarem inirem, si scirem pro certo, quod etiam ibi,  me moriente, discrimen patrie diffinirem. Sed quoniam ad unum de nostris restant de hostibus plus quam centum, hic est honestius resistendum, quam illuc cum paucis eundo presumptuose moriendum; hic enim nobis resistentibus, eisque transitum prohibentibus satis pro uictoria reputabitur. Hec dixit,  et riuulum super quem stabat arboribus cesis obstruere cepit.



6. Inducie Glogouiensium [1483 1Kb] .

Interim uero cesar a Glogouiensibus obsides tali [1484 1Kb] conditione sub iureiurando recepit [1485 1Kb] , quod si pacem uel aliquam pactionem infra spatium quinque dierum missa legatione ciues efficerent, reddita responsione uel [1486 1Kb] pace composita uel prohibita ciues tamen suos obsides rehaberent. Et hoc utique per ingenium factum fuit. Ob hoc utique cesar obsides cum iuramento recepit, quia per eos ciuitatem licet cum periurio consequi se reputauit. Ob hoc etiam [1487 1Kb] Glogouienses illos obsides posuerunt, quia loca ciuitatis interim uetustate consumpta munierunt.



7. Inducie rumpuntur [1488 1Kb] .


At Bolezlauus audita legatione de datis obsidibus indignatus, crucem ciuibus, si propter [1489 1Kb] ipsos castrum reddiderint, est minatus, adiiciens, esse [1490 1Kb] melius et honestius et ciues et obsides gladio pro patria morituros, quam facta deditione uitam inhonestam redimentes, alienis gentibus seruituros. Recepta responsione [1491 1Kb] , ciues Bolezlauum pacem sic fieri nolle referunt, obsidesque suos, sicut iurauerant, requirunt . Ad hec cesar respondit: Obsides quidem, si mihi castrum reddideritis, non tenebo, sed si rebelles fueritis, et uos et obsides iugulabo. Contra castellani [1492 1Kb] : Tu quidem in obsidibus et periurium poteris et homicidium perpetrare, sed per [1493 1Kb] ipsos quod requiris scias te nullatenus  impetrare.



8. Oppugnatio castri Glogouiensis [1494 1Kb] .

His dictis, cesar instrumenta fieri, arma capi, legiones diuidi, ciuitatem uallari, signiferos tubis canere precepit, et urbem undique ferro, flamma, machinis expugnare cepit. Econtra [1495 1Kb] ciues se [1496 1Kb] ipsos per portas et turres diuidunt, propugnacula muniunt, instrumenta parant, lapides et aquam super portas et turres comportant. Tunc imperator, ciuium animos pietate filiorum et amicorum existimans posse [1497 1Kb] flecti, precepit nobiliores ex obsidibus [1498 1Kb] ipsius ciuitatis et [1499 1Kb] filiam comitis super machinas colligari, sic reputans, sibi sine sanguine ciuitatem aperiri. At castellani non plus filiis  uel propinquis quam Bohemis uel Alemannis parcebant, sed eos abscedere a muro lapidibus et [1500 1Kb] armis cercebant. uidens autem imperator, quod tali nunquam ingenio ciuitatem superaret, nec unquam a proposito ciuium animos reuocaret, uiribus et armis obtinere nititur, quod ingenio denegatur.  Igitur undique castrum appetitur, et utrimque [1501 1Kb] clamor ingens attollitur. Theutonici [1502 1Kb] castrum impetunt, Poloni se defendunt, undique tormenta moles emittunt, baliste crepant, iacula [1503 1Kb] , sagitte per era uolant, clipei perforantur, lorice penetrantur [1504 1Kb] , galee conquassantur [1505 1Kb] , mortui corruunt, uulnerati cedunt, eorum loco sani succedunt. Theutonici balistas intorquebant, Poloni tormenta cum balistis  , Theutonici sagittas, Poloni iacula cum sagittis; Theutonici fundas cum lapidibus rotabant, Poloni lapides molares cum sudibus preacutis; Theutonici trabibus [1506 1Kb] protecti murum subire temptabant [1507 1Kb] , Poloni uero ignem comburentem aquamque feruentem illis [1508 1Kb] pro balneo temperabant; Theutonici arietes ferreos turribus subducebant,  Poloni uero rotas calibe [1509 1Kb] stellatas desuperius [1510 1Kb] euoluebant; Theutonici scalis erectis superius ascendebant, Poloni cum uncis affixos ferreis eos in era suspendebant.



9. uulnera et cadauera Allemanni pro tributo auferunt [1511 1Kb] .

Interea Bolezlauus die noctuque [1512 1Kb] non cessabat, sed quoscunque [1513 1Kb] de castris exeuntes pro uictualibus agitabat, frequenter etiam ipsius castra cesaris territabat, modo huc modo illuc predatoribus uel combustoribus insidiando cursitabat. Talibus ergo modis cesar multisque diebus ciuitatem nitebatur capere, nec aliud quam carnem humanam suorum cottidie [1514 1Kb] recentem lucrabatur. Cottidie  namque uiri nobiles ibi perimebantur, qui uisceribus extractis, sale uel aromatibus conditi in Bauariam ab imperatore [1515 1Kb] uel in [1516 1Kb] Saxoniam portandi, pro tributo Polonie [1517 1Kb] curribus onustis seruabantur.



10. Terror panicus Allemanorum de capite et cauda lacessitorum [1518 1Kb] .

Cumque uidisset cesar, quia nec [1519 1Kb] armis nec minis nec muneribus nec promissis ciues flectere, nec diutius ibi stando quidquam proficere [1520 1Kb] potuisset, inito consilio contra Wratislauiensem urbem castra mouit, ubi [1521 1Kb] quoque uires Bolezlaui et ingenium recognouit. Nam quocumque cesar se uertebat, uel ubicunque castra uel stationes faciebat, Bolezlauus quoque, quamquam posterius, incedebat,  semperque uicinus stationi cesaris persistebat [1522 1Kb] . Cumque cesar iter faciens sua castra dimouebat, Bolezlauus quoque comes itineris existebat,  et si quisquam [1523 1Kb] de ordinibus exibat [1524 1Kb] redeundi statim memoriam amittebat, et si quamquam plures, uictualia uel pabulum [1525 1Kb] equorum querentes, freti multitudine, longius a castris procedebant, inter eos et exercitum Bolezlauus se statim opponebat, et sic predam cupientes [1526 1Kb] ipsi quoque Bolezlaui preda fiebant [1527 1Kb] . Unde tantum ac [1528 1Kb] talem exercitum ad tantum pauorem redegerat, quod etiam ipsos Bohemos, naturaliter raptores, uel sua [1529 1Kb] manducare uel ieiunare cegerat . Nullus enim exire de castris audebat [1530 1Kb] , nullus armiger herbam colligere, nullus etiam ad uentrem purgandum ire [1531 1Kb] ultra constitutas custodum acies presumebat. Die noctuque [1532 1Kb] Bolezlauus timebatur, ab omnibus in memoria habebatur,  Bolezlauus non [1533 1Kb] dormiens uocabatur. Si siluula, si frutectum erat [1534 1Kb] , Caue tibi, ibi latitat! clamabatur. Non erat locus ubi non putaretur Bolezlauus. Taliter eos assidue fatigabat, quandoque de capite, quandoque de cauda sicut lupus aliquos rapiebat, quandoque [1535 1Kb] uero a lateribus insistebat. Sicque milites armati cottidie procedebant, et assidue Bolezlauum quasi presentem exspectabant. In nocte quoque cuncti loricati dormiebant, uel in stationibus resistebant, alii uigilias faciebant, alii castrum [1536 1Kb] nocte continua circuibant, alii: uigilate, cauete [1537 1Kb] , custodite! clamabant, alii cantilenas de Bolezlaui probitate decantabant [1538 1Kb] hoc modo [1539 1Kb] .



11. Cantilena Allemanorum in laudem Bolezlaui [1540 1Kb] .


 Bolezlaue, Bolezlaue, dux gloriosissime,
Tu defendis terram tuam quam studiosissime,
Tu non dormis, nec permittis nos dormire paululum,
Nec per diem, nec per noctem nec [1541 1Kb] per diluculum,
Et cum nos te putaremus [1542 1Kb] de terra propellere,
Tu nos tenes ita quasi conclusos in carcere.
Talis princeps debet regnum atque terram regere,
Qui cum paucis tot et tantos ita scit corrigere.
Quid [1543 1Kb] , si forte suos omnes simul congregauerit,
Nunquam cesar sibi bello resistere poterit.
Talem uirum condeceret regnum et imperium;
Qui cum paucis sic domabat tot cateruas hostium;
Et cum nondum recreatus sit de Pomorania,
Sic per eum fatigatur nostra contumacia;
Et cum illi cum triumpho sit eundum obuiam.
 Nos [1544 1Kb] e contra cogitamus expugnare patriam.
Ipse quidem cum paganis bella gerit licita,
Sed nos contra christianos gerimus illicita,
 Unde Deus est cum eo faciens uictoriam,
Nobis uero iuste reddit inlatam [1545 1Kb] iniuriam.



12. Imperator pacem implorare coactus [1546 1Kb] .

Quidam uero uiri nobiles et discreti hec audientes, mirabantur inter se referentes [1547 1Kb] : Nisi Deus hunc hominem adiuuaret, nunquam tantam de paganis uictoriam ei daret, neque nobis ita uiriliter contra staret. Et ni Deus eum ita potentialiter exaltaret, nunquam eum noster populus sic laudaret. Sed Deus secreto forsan consilio hec [1548 1Kb] agebat, qui laudes [1549 1Kb] cesaris ad Bolezlauum transferebat, uox enim populi semper solet uoci dominice conuenire. Unum constat, Dei uoluntati populum cantantem obedire. Cesari uero cantilena populi displicebat, eamque cantari [1550 1Kb] sepissime prohibebat, sed eo magis ad  tantam procacitatem populum [1551 1Kb] permouebat [1552 1Kb] . Cesar uero exemplis et operibus recognoscens, quia frustra laborando populum affligebat, nec diuine uoluntati resistere ualebat, aliud secretius cogitauit, et aliud se facturum simulauit [1553 1Kb] . Perpendebat utique [1554 1Kb] , quia tantus populus sine preda diutius [1555 1Kb] uiuere nequibat, et quia Bolezlauus eos [1556 1Kb] assidue sicut leo rugiens circuibat. Equi moriebantur, uiri uigiliis, labore, fame cruciabantur, silue condense, paludes tenaces, musce pungentes, sagitte acute, rustici mordaces compleri propositum non sinebant [1557 1Kb] . Unde se Cracow simulans ire uelle, legatos de pace Bolezlauo misit, et pecuniam, non tantum nec tam superbe sicut prius quesierat in hec uerba [1558 1Kb] :



13. Epistola cesaris ad regem Polonicum [1559 1Kb] .


 Cesar Bolezlauo duci Polonie gratiam et salutem. Tua probitate comperta, meorum principum consiliis acquiesco, et 300 marcas recipiens, hinc pacifice remeabo. Hoc mihi satis sufficit ad honorem, si pacem simul [1560 1Kb] habuerimus et amorem; sin autem hoc tibi non placuerit approbare, in sede cito Cracouiensi me poteris exspectare [1561 1Kb] .



14. Rescriptum ad cesarem [1562 1Kb] .

Ad hec [1563 1Kb] dux septentrionalis remandauit cesari: Bolezlauus dux Polonorum pacem quidem uult [1564 1Kb] , sed non in spe denariorum. uestre quidem cesaree potestatis ire consistit uel redire, sed apud  me tamen pro timore uel conditione nec ullum [1565 1Kb] poteris  uilem [1566 1Kb] obulum inuenire. Malo enim ad honorem regnum Polonie [1567 1Kb] salua libertate [1568 1Kb] perdere, quam semper pacifice cum infamia retinere.



15. Cesar rediens ac pro tributo cadauera portans [1569 1Kb] .

Hiis auditis cesar urbem Wratislauiensem adiuit, ubi nichil nisi de uiuis mortuos acquisiuit. Cumque diutius ire se Cracow simulando, huc illucque circa fluuium circumuiaret [1570 1Kb] , et Bolezlauo sic terrorem [1571 1Kb] incutere eiusque [1572 1Kb] animum reuocare cogitaret, Bolezlauus ideo [1573 1Kb] nichil omnino diffidebat, nec aliud legatis quam superius respondebat. uidens ergo cesar diu stando sibi potius dampnum et dedecus quam honorem uel [1574 1Kb] proficuum imminere, disposuit pro tributo nichil portans nisi cadauera  se redire. Unde quia prius superbe magnam pecuniam requisiuit, ad extremum pauca querens, neque [1575 1Kb] denarium acquisiuit. Et quoniam [1576 1Kb] , superbe libertatem antiquam Polonie subigere cogitauit, iustus Iudex illud consilium fatuauit, et iniuriam in Swathopole consiliarium et illam et aliam uindicauit [1577 1Kb] .



16. [1578 1Kb] De morte Swantopole [1579 1Kb] .

Et quia forte Swatopole ad memoriam reuocamus, opere pretium est, ut aliquid de uita et morte ipsius ad correctionem aliorum inducamus. Igitur Swathopole dux Morauiensis hereditarius [1580 1Kb] prius extitit, postea uero ducatum Bohemie Boriuoy [1581 1Kb] , suo domino [1582 1Kb] , plenus ambitione subplantauit, genere quidem nobilis, natura ferox, militia strennuus,  sed modice fidei et ingenio uersutus. Huius enim consilio cesar Poloniam intrauit, qui Bolezlawo non semel sed frequenter iurauerat, qui se cum Bolezlauo unum scutum coniunxerat, qui uirtute Bolezlaui et auxilio regnum Bohemicum acquisierat. Numquamne [1583 1Kb] Bolezlauus pro Swatopole Prage ponendo [1584 1Kb] cum rege Ungarorum Columanno Morauiam intrauit, siluas Bohemie rege redeunte penetrauit? Utique fecit! Nec sic inde remearet, nisi Boruwoii [1585 1Kb] castrum Kamencz  pro pactione sibi daret. Insuper etiam Bolezlauus de Bohemia multos ad ipsum iam fugientes preoccupaturos gratiam, ipsum ducem fore sperantes, et retinebat et  pascebat, quia Suatopole paruam terram paruasque  diuitias tunc habebat. E contra Suatopole Bolezlauo iurauit, quia si dux Bohemorum quocunque modo uel quocunque ingenio quandoque fieret, semper fidus eius amicus unumque scutum utriusque persisteret, castra de confinio regni uel Bolezlauo redderet uel omnino destrueret. Sed ducatum adeptus, nec fidem tenuit iurata uiolando, nec Deum timuit homicidia perpetrando. Unde Deus ad exemplum aliorum sibi dignam pro factis recompensationem exhibuit, cum securus, inermis, in mula residens in medio suorum, ab uno uili milite uenabulo perforatus occubuit , nec ullus suorum ad eum uindicandum manus adhibuit  . Taliter cesar de Polonia rediens triumphauit, uidelicet luctum pro gaudio, mortuorum cadauera pro tributo  memorialiter reportauit. Bolezlauus uero dux Polonorum parum presentem, sed minus absentem procul dubio formidauit [1586 1Kb] .



17. [1587 1Kb] De Bohemis.

 Igitur post tantum laborem dux septentrionalis aliquantulum recreatus, super Bohemos equitare non diutius est retardatus [1588 1Kb] . Cogitabat enim et suam iniuriam de Bohemis uindicare et suum amicum Boriuoy in sede subplantata restaurare. Dum autem iter faciens in medio siluarum cum Bohemis obuiantibus prelio commisso uictoriam obtineret, iamque pars exercitus in campis Bohemie resideret, Boriuoy a Bohemis iam receptus, grates Bolezlauo pro fide tanta retulit et labore, et sic impiger Bolezlauus  dupplici de Bohemia cum honore rediit . Sed quid rediens egerit audiamus, ut exemplo probitatis tante fructum aliquem capiamus.



18. [1589 1Kb] De Pomoranis [1590 1Kb] .

Non enim statim exercitum tanto itinere fatigatum ire domum permisit, nec ipsemet in deliciis uel in conuiuiis asperitate yemis irruente [1591 1Kb] requieuit, sed terram Pomoranorum cum electis de exercitu militibus requisiuit. Quamdiu ibi steterit, uel quantam per terram incendia uel predas fecerit, non est opus per singula scriptitando demorari, sed summam rei nobis ad maiora festinantibus sufficiat explanari. Illa namque uice Bolezlauus in Pomorania tria castella cepit, quibus combustis et cequatis, solummodo predam et captiuos excepit. Postea uero  sine bello Bolezlauus aliquantulum repausauit, suasque ciuitates interim, ubi cesar fuerat, inexpugnabiliter preparauit.



19. [1592 1Kb] De Bohemis et Polonis.

Cum autem Bolezlauus ciuitatem Glogow muniens ibi cum exercitu resideret, milites Zbigneui cum Bohemis depredari per Poloniam exierunt; qui statim, Bolezlauo nesciente, ipsius loci marchionibus  congregatis, sicut mures de latibulis exeuntes, ibidem capti uel mortui remanserunt, exceptis paucis, qui silue, latronum amice, subsidium petierunt.



20. [1593 1Kb] De fraude Bohemorum.

Paulo superius memini me dixisse, Bohemos in sede supplantata Boriuoy ducem recepisse, ideoque [1594 1Kb] de Bohemia Bolezlauum ita subito rediuisse [1595 1Kb] . Sed quia fides Bohemica uolubilis est sicut rota, qualiter prius Boriuoy expellendo traditorie deceperunt, taliterque iterum decepturi traditorie receperunt [1596 1Kb] .  Nam breui tempore non solum honore caruit a fratre medio  subplantatus, uerum etiam acquirendi facultatem amisit, ab imperatore captiuatus. Tertium quoque fratrem habebat  ,  etate quidem minorem [1597 1Kb] , probitate uero non inferiorem, quem dux Bolezlauus in fidelitate fratris persistentem in Polonia retinebat, eique calumpniandi maioris fratris honorem et auxilium impendebat.



21. [1598 1Kb] De bello et uictoria contra Bohemos.

Inde belliger Bolezlauus, collecta multitudine militari, nouam uiam aperuit in Bohemiam, quo potest Hanibali facto mirabili comparari. Nam sicut ille Romam impugnaturus per montem Iouis primus uiam fecit, ita Bolezlauus per locum horribilem intemptatum prius [1599 1Kb] , Bohemiam inuasurus penetrauit. Ille montem unum laboriose transeundo tantam famam et memoriam acquisiuit, Bolezlauus uero non unum sed plures nubiferos quasi suppinus  ascendit. Ille solummodo cauando montem, cequando scopulos [1600 1Kb] laborabat, iste truncos et saxo uoluendo, montes ascendendo arduos [1601 1Kb] , per siluas tenebrosas iter aperiendo, in paludibus profundis pontes faciendo non cessabat. Tanto itaque labore Bolezlauus pro iustitia Boriuoy et amicitia tribus diebus et noctibus iter faciens, fatigatus, tale quid in Bohemia fecit, unde semper erit triumphali memoria recordatus. Postquam tandem Bolezlauus tanto discrimine Bohemiam est ingressus, non statim predam faciens ut Bohemi de Polonia, quasi lupus rapiens est regressus, ymmo uexillis erectis, tubis canentibus, agminibus ordinatis, timpanis resonantibus, paulatim per campos Bohemie  patentes bellum querens et non inueniens incedebat, nec predam nec incendia prius quam finem bello fieri cupiebat.  Interim Bohemi per turmas aliquotiens apparebant, sed statim Polonis irruentibus cursu perpetue fugiebant  De castellis quoque contiguis multi milites exiebant, qui Polonis irruentibus redeuntes occasionem suburbia comburendi faciebant.  Frater uero Boriuoy minimus, quem predixi, predas capi, incendia fieri, terram destrui Bolezlauo supplicans prohibebat, quia regnum acquirere sine bello puerili simplicitate uerbis traditorum sine uictoriis se credebat. Cumque iam die quarto [1602 1Kb] bellum exspectans Bolezlauus ad pugnam recto tramite properaret, fluuioque cuidam, non magno quidem sed difficili transitu, propinquaret, ex altera parte fluminis exercitu congregato dux Bohemorum residebat, qui Bolezlauum ibi, non ausus alibi, difficultate loci confisus, transitum prohibiturus exspectabat. At Bolezlauus repertis hostibus quos querebat, quasi leo uisa preda septis conclusa stomachabatur, quia pugnandi copiam non habebat. Nam sicut Poloni modo sursum modo deorsum  transire reputabant ex altera parte fluminis, ita Bohemi contra stabant. Erat enim fluuius, Bohemis qui cum eo erant mentientibus [1603 1Kb] , paludosus, tante multitudini nullo resistente periculosus. uidens autem Bolezlauus, quod sic agens tempus in uacuum expendebat, et quod dies sole in occasum uergente declinabat, electionem audacie militaris duci Bohemico proponit, uidelicet, aut Bolezlauus sibi locum dabit ut transeat, uel illuc transibit si dux Bohemicus loco cedat, asserens etiam, occupandi causa sedem se Bohemicam non uenisse, sed more solito iustitiam fugitiuorum causamque miserorum, sicut quondam sibi fecerat, defendendam suscepisse. Quapropter aut suum fratrem in sorte hereditatis  paterne pacifice reuocaret, aut iustus iudex omnium inter eos [1604 1Kb] prelio campestri ueram iustitiam declararet. Ad hec dux Bohemicus respondit: Fratrem quidem meum libens recipere, si tuum receperis, sum paratus, sed cum eo regnum diuidere, nisi consilio cesaris, non sum ausus. Si uero uoluntatem uel facultatem habuissem uobiscum cominus confligendi, non uestram licentiam exspectarem, cum longam [1605 1Kb] , habuerim prius licentiam transeundi.



22. [1606 1Kb] De uastatione terre Bohemice per Polonos.

uidens autem Bolezlauus, quia dux Bohemicus in his responsionibus quas mandaret nullam certam rationem nisi uerba solummodo nuda daret crepusculo diei, tempore requiei castrum mouit, nec ab illius ripa fluminis ad Labe flumen descendendo se  remouit. Ibi uero iuxta Labe fluuium illum fluuiolum  sine obstaculo pertransiuit, et festinans ibi bellum ubi dimiserat requisiuit. Cum autem ad Bohemorum stationes perueniret, nec aliud de ipsis quam uestigia reperiret [1607 1Kb] , conuocatis senioribus consilium iniuit, ubi satis quid salubrius et honestius esse uidebatur cum ratione diffiniuit. Quidam enim de senioribus aiebant: Tribus diebus satis sufficit per uirtutem in terra hostium nos stetisse, nec  bellum illis omnibus congregatis et presentibus inuenisse. Iterum alii dicebant: Iudicia Dei uera sunt et hominibus occulta. Bene processimus usque modo, sed si diutius immoramur [1608 1Kb] in dubio pendet, quo se uerterint ista fata. Econtra Bolezlauus et iuuenes seniorum consilia postponebant, et ire Pragam ut in antea collaudabant. Et uere uicisset seniorum consilia consilium iuuenile, nisi panis defecisset, qui plus potest quam possit facere ius ciuile. Collaudato uix itaque consilio Bolezlauus redeundi, redeundo comburendi dedit licentiam et predandi. Ipse uero semper ordinatis choortibus incedebat, plerumque cum extremis agminibus pro subsidio subsistebat. Habebat etiam acies militum ordinatas, qui combustoribus et predatoribus anteirent,  et a Bohemis superuenientibus preuiderent. Cumque tam prudenter tamque sagaciter exercitum duxisset ac reduxisset, et ad siluarum introitum sexta feria iam stationem posuisset, uigilias crebriores fieri, paratiores esse, unamquamque legionem, si tumultus forte fieret, in sua statione persistere precepit. Eadem nocte Bolezlauo post matutinas orationibus persistente, forte quidam horror [1609 1Kb] uniuersam stationem occupauit, et clamorem subitaneum per totum exercitum excitauit. Tum queque [1610 1Kb] prouincia quam choors armata, sicut constitutum fuerat, in sua [1611 1Kb] statione perstitit, suum locum defensura; acies uero curialis curialiter [1612 1Kb] armata circa Bolezlauum  astitit, ibi uictura uel ibidem moritura. At Bolezlauus, audito clamore populi, statim iuuenum multitudine circumstantium coronatus, ascendit in locum locuturus aliquantulum altiorem, ibique sua locutione probis auxit audaciam, timidis horrorem ademit pariter et timorem sic exorsus:



23. [1613 1Kb] De audacia Bolezlauy et prouidentia [1614 1Kb] .

 O iuuentus [1615 1Kb] inclita moribus et natura, mecum semper erudita bello, mecum assueta labore, securi sustinete, pariter exspectate leti diem hodiernum, qui nos triumphali coronabit honore. Hactenus Bohemi sicut monstra marina uel siluatica de gregibus nostris aliquid rapuisse et cum eo per siluas aufugisse Polonis insultabant et pro militia reputabant. uos uero iam die septimo terram eorum  circuistis, uillas et suburbia combussistis, eorum ducem et exercitum congregatum uidistis, bellum quesistis nec inuenire potuistis. Quippe autem hodie, Bohemi si bellum non commiserint, aut si commiserint, hodie [1616 1Kb] Deo iuuante Poloni suas iniurias uindicabunt. Et cum prelium inieritis, memores estote predarum, captiuorum, incendiorum, memores estote puellarum raptarum, uxorum et matronarum, memores estote quotiens uos [1617 1Kb] irritauerunt,  memores estote quotiens ipsi fugientes uos insequentes fatigauerunt. Ergo sustinete modicum, fratres et milites gloriosi, estote fortes in bello, iuuenes mei letabundi. Hodierna dies uobis conferet quod semper optastis, hodierna dies dolorem delebit quem tanto tempore comportastis. Iam aurora paret, cito dies illa gloriosa exardebit [1618 1Kb] , que traditionem et infidelitatem Bohemorum reuelabit, et presumptionem et superbiam eorum conculcabit, et que nostras et parentum iniurias uindicabit; dies inquam, dies illa, dies semper in Polonia recolenda, dies illa, dies magna et amara semper Bohemis et horrenda, dies illa, dies Polonis gloriosa, dies illa, dies Bohemis odiosa; dies inquam omnium tripudio letabunda,  qua frontes Bohemorum humo tenus [1619 1Kb] inclinabit, in [1620 1Kb] qua Deus omnipotens cornu humilitatis nostre dextera sue [1621 1Kb] magnitudinis exaltabit. Hac [1622 1Kb] oratione completa, missa generalis per omnem stationem celebratur, sermo diuinus suis parochianis ab episcopis predicatur, populus uniuersus sacrosancta communione confirmatur . Quibus rite peractis, cum ordinatis agminibus more solito de stationibus exierunt, et sic paulatim ad siluarum introitum peruenerunt. Cum autem ad siluas tanta multitudo peruenisset, neque loci notitiam neque uie uestigium habuisset, unusquisque sibi uiam per deuia faciebat, et sic signa uel ordinem retinere iam [1623 1Kb] nequiebat. Obstrusam enim uiam qua uenerant et omnes alias audiebant, et ideo per  uiam aliam, non capacem tante multitudinis, rediebant. Dux uero Bolezlauus retro de latere dextro cum acie curiali subsistebat, totumque suum exercitum sicut pastor egregius premittebat. Comes quoque Scarbimirus ex altero latere in silua tenui Bolezlauo latitabat, ibique Bohemos, si forte sequerentur, in insidiis exspectabat. Gneznensis enim acies patrono Polonie dedicata, cum quibus dam palatinis aliisque militibus animosis in planitie quadam parua dominum subsistentem [1624 1Kb] exspectabat, que planities siluas maiores a minori silua prestante diuidebat. Cumque Bolezlauus ex obliquo suum exercitum per siluam tenuem sequeretur, uidens suos et a suis uisus, hostes reputauit suos, a suis etiam hostis similiter estimatus, sed propius  inuicem accedentes et arma subtilius contemplantes, signa Polonica cognouerunt, et sic a pene cepto scelere desierunt. Interim Bohemi quasi iam certi de uictoria, non ordinati ut [1625 1Kb] prius catheruatim, sed unus ante alium, properabant, quia Polonos in silua iam receptos, ad prelium irreuocabiles, inordinatos, latitantes [1626 1Kb] , dispersos, se capere sicut lepores reputabant. At belliger Bolezlauus, uisis hostibus iam uicinis, exclamauit: Iuuenes, feriendi nostrum sit initium, noster quoque  finis! Hoc dicto, statim uenabulo primum in acie de dextrario suppinauit, et cum eo simul Dirsek pincerna potum alteri mortiferum propinauit. Tum [1627 1Kb] uero iuuentus Polonica certatim irruunt, lanceis prius bellum inferunt, quibus expletis enses exerunt, clipei paucos de Bohemis accedentes ibi clepunt, lorice pondus non subsidium illis reddunt, galee honorem ibi capitibus non salutem acquirunt. Ibi ferro ferrum acuitur, ibi miles audax cognoscitur, ibi uirtus uirtute uincitur. Corpora

Strata iacent, sudore uultus et pectora madent, sanguine riui manant, iuuenes Poloni clamant: Sic est uirtus approbanda uiris, sic fama quedam, non predam furtim rapiendo siluamque petendo rapidorum  more luporum. Ibi fulgens loricatorum acies Bohemorum et Theutonicorum, que prima fuit, prima corruit, grauata pondere, non adiuta. Adhuc tamen dux Bohemorum uice secunda, tertia, iam flore militie prostrata iacente, suum dampnum cateruas retorquens uindicare nitebatur, semperque suorum congeries corruentium augebatur. Scarbimirus quoque cum acie palatina, silua diuidente, cum aliis Bohemorum agminibus dimicabat, ita quod Bolezlauus de Scarbimiro uel Scarbimirus de Bolezlauo penitus ubi staret uel si prelium ageret ignorabat.  Ex utra parte Mars suas uires exercet, fortuna ludit, rota Bohemorum euersatur, a Parcis fila Bohemorum secantur [1628 1Kb] , Cerberus ora uorantia laxat, portitor Acheronti nauigando  laborat, Proserpina ridet, Furie uiperinas [1629 1Kb] illis uestes explicant, Eumenides balnea sulfurea parant, Pluto iubet Ciclopes dignas fabricare coronas militibus merito uenerandis, dentibus anguinis linguis nec non draconinis. Quid multis moramur? uidentes Bohemi suam causam diuino iudicio non placere, et Polonorum audaciam cum iustitia preualere, suorum ibi meliorum acie prostrata cateruatim, diuisi fugam arripiunt, nec eos fugere Poloni statim percipiunt [1630 1Kb] , sed fugam simulare credunt. Conuallis enim media quedam et silua Bohemos adiuuabat, que fugam eorum uel insidias occultabat. Ideo dux Polonorum Bolezlauus milites impetuosos presumptuose persequi prohibebat,  quia cautelam Bohemorum et insidias dubitabat. Comperta tandem Poloni uera fuga Bohemorum, insequentes statim, laxant suorum habenas equorum. Ergo potiti Poloni uictoria triumphali, redeundi Poloniam iter inceptum differunt, suos sauciatos in Bohemia redeuntes secum ferunt, septem tribus [1631 1Kb] adiectis denarium profectionis [1632 1Kb] numerum impleuerunt. Ad hoc enim detrimentum et dedecus bellica gens Bohemorum traditorum factionibus est redacta, quod pene militibus probis  et nobilioribus [1633 1Kb] , Polonorum conculcata sub pedibus, est exacta. Ibi quoque cum Bohemis Zbigneus interfuit cui fugisse similiter quam ibi stetisse plus profuit. Poloni uero de Bohemia cum ingenti tripudio remeantes, omnipotenti Deo grates rependunt eternales, et Bolezlauo triumphanti laudes referunt triumphales.



24. [1634 1Kb] De uastatione terre Prusie per Polonos.

Item impiger Bolezlauus yemali tempore non quasi desidiosus in otio requieuit, sed Prussiam terram aquiloni contiguam, gelu constrictam introiuit, cum etiam Romani principes in barbaris nationibus debellantes, in preparatis munitionibus yemarent, neque tota yeme militarent. Illuc enim introiens, glacie lacuum et paludum pro ponte utebatur, quia  nullus [1635 1Kb] aditus alius [1636 1Kb] in illam patriam [1637 1Kb] nisi lacubus [1638 1Kb] et paludibus inuenitur. Qui cum lacus et paludes pertransisset et in terram habitabilem peruenisset, non in uno loco resedit, non castella, non ciuitates, quia ibi nulla, sibi obsedit, quippe situ loci et naturalis positio regionis per insulas lacubus [1639 1Kb] et paludibus est munita, et per sortes hereditarias ruricolis et habitatoribus dispartita. Igitur belliger Bolezlauus per illam barbaram nationem passim discurrens, predam immensam [1640 1Kb] cepit, uiros et mulieres, pueros et puellas, seruos et ancillas innumerabiles captiuauit, edificia uillasque multas concremauit, cum quibus omnibus in Poloniam sine prelio remeauit, quod prelium tum [1641 1Kb] inuenire plus his omnibus exoptauit.



25. [1642 1Kb] De concordia Zbigney falsa cum Bolezlauo.


Hostibus itaque Bolezlauus, sicut dictum est, refrenatis, ducem Bohemicum cegit fratrem minimum, quem supra diximus, in hereditatis sortem recipere, quibusdam ciuitatibus  sibi datis . Quo facto Zbigneus Bolezlauo suo fratri legationem misit, misericorditer supplicando, quatinus aliquam particulam hereditatis paterne, sicut dux Bohemorum suo fratri, sibi quoque concederet ea conditione, quod nullatenus [1643 1Kb] in aliquibus illi cequaret, sed sicut miles domino semper et in omnibus obediret. Nam eum [1644 1Kb] nec per cesarem nec per Bohemos nec per Pomoranos se posse uincere confidebat, sed quod uiribus et armis obtinere non poterat, humilitate saltim et fraterna karitate  presumebat. uerba quidem satis bona et pacifica uidebantur, sed aliud promtum in lingua forsan, et aliud clausum in pectore tenebatur. Sed hec dicenda suo loco differamus, et Bolezlaui responsionem audiamus. Audita fama fratris tam humillima supplicatione, Bolezlauus a periuriis tot transactis, ab iniuriis tot illatis ab alienis gentibus in Poloniam  introductis, ignoscendo suum animum mitigauit, et Zbigneuum cum uerbis huiuscemodi conditionis in Poloniam reuocauit, uidelicet, si uerbis sue legationis mens humilis concordaret, et si se pro milite non pro domino reputaret, nec ullam superbiam deinceps nec ullum dominium ostentaret, fraterna caritate [1645 1Kb] quedam castella sibi daret, et si ueram humilitatem in eo ueramque caritatem prospiceret, semper eum in melius cottidie [1646 1Kb] promoueret ; sin uero contumaciam illam antiquam, in corde discordiam occultaret, melius esset, apertam discordiam [1647 1Kb] quam iterum nouam seditionem in Poloniam reportaret. At Zbigneuus stultorum consiliis acquiescens, promisse subiectionis et humilitatis minime recordatus, ad Bolezlauum  non humiliter sed arroganter est ingressus, nec sicut homo longo tam exilio castigatus, tantisque laboribus et miseriis fatigatus, ymmo sicut dominus cum ense precedente, cum simphonia musicorum tympanis et cytaris modulantium precinente, non seruiturum sed regnaturum designabat, non se sub fratre militaturum sed super fratrem imperaturum pretendebat. Quod quidam sapientes in partem aliam quam Zbigneus forsan cogitauerat nouerunt, et consilium Bolezlauo tale suggesserunt, quod se statim credidisse penituit, semperque se fecisse penitebit  , talibus uidelicet uerbis mentem humanam accendentes: Hic homo tantis calamitatibus contritus, tam longo exilio detrusus, aditu primo cum tanto fastu superbie, de singulis adhuc  incertus ingreditur, quid faciet in futuro, si sibi potestas aliqua de regno Polonie concedatur? Aliud quoque maius et periculosius asserentes, quod ipse uidelicet Zbigneus quemlibet cuiusque generis, diuitem siue pauperem, iam repertum et constitutum haberet, qui Bolezlauum oportuno sibi loco considerato uel cultello uel alio quolibet ferramento confoderet, quem homicidam ipse, si tunc mortis periculum euitaret, honoris magni culmine sicut unum de principibus exaltaret. Sed nos magis credimus ab ipsis malis consiliatoribus hoc fuisse machinatum, quam unquam ab ipso Zbigneo satis humili satisque simplici tale facinus cogitatum. Ideoque minus mirandum, iuuenem etate florentem, in imperio consistentem, iracundia stimulante,  sapientum quoque consilio suggerente, quotlibet facinus perpetrare, quo mortis periculum euitaret et securus a cunctis insidiis imperaret. Nullus tamen credat illud peccatum in spiritu [1648 1Kb] fuisse perpetratum sed ex presumptione, non ex deliberatione sed ex occasione propagatum [1649 1Kb] . Si enim Zbigneus humiliter et sapienter adueniret, sicut homo misericordiam  [1650 1Kb] petiturus, non sicut dominus, quasi uanitatis fascibus regnaturus, nec ipse in dampnum irrecuperabile corruisset, nec alios in crimen lamentabile posuisset. Quid ergo? Accusamus Zbigneum et excusamus Bolezlauum? Nequaquam. Sed minus est peccatum ira precipitationis ex occasione data perpetrare, quam illud faciendum ipsa deliberatione [1651 1Kb] pertractare. Nos uero nec peccato deliberationis penitentiam denegamus, sed in penitentia tamen personam, etatem, opportunitatem, perpendamus. Non enim conuenit post malum inrecuperabiliter, perpetratum malum peius euenire, sed illi qui sanari potest decet medicum discretionis medicamine subuenire. Quapropter, quia quod factum est, in altera parte non potest in statum pristinum  restaurari, oportet partem [1652 1Kb] infirmam, medicine capacem, in statu dignitatis uigilanti [1653 1Kb] studio discretionis conseruari. Unde constat infirmo corpori aliter corporali subsidio ministrari, et infirmum spiritali medicamine sustentari. Sed Bolezlauum in hoc, quod tale quid egerit, accusamus, in hoc tamen, quod digne penituerit et satis humiliauerit, collaudamus. uidimus enim talem uirum, tantum principem, tam deliciosum iuuenem primam karinam  ieiunantem, assidue cinere et cicilio humi prouolutum [1654 1Kb] , lacrimosis suspiriis irrigatum, ab humano consortio et colloquio separatum, humum pro mensa, herbam pro mantili  , panem acrem [1655 1Kb] pro deliciis, aquam pro nectare reputantem. Preterea pontifices, abbates, presbiteri missis  et ieiuniis eum quisque pro suis uiribus adiuuabant, et in omni solempnitate precipua uel in ecclesiarum consecrationibus aliquid sibi de penitentia canonica auctoritate relaxabant. Insuper ipse missas cottidie pro peccatis, pro defunctis celebrari, psalteriaque [1656 1Kb] cantari faciebat, et in pascendis et uestiendis [1657 1Kb] pauperibus magne caritatis solatium impendebat. Et quod maius hiis omnibus et precipuum in penitentia reputatur [1658 1Kb] , auctoritate dominica fratri suo satisfaciens, concessa uenia concordatur. Unum quoque Bolezlauus fructum penitentie satis dignum . . . [1659 1Kb] , quod potest reputari de tanto principe cunctis penitentibus quasi signum. Nam, cum ipse non ducatum sed regnum magnificum  gubernaret, ac de diuersis et christianorum et paganorum nationibus hostium dubitaret, semet ipsum regnumque suum seruandum diuine potentie commendauit, et iter peregrinationis ad santum  Egidium  sanctumque regem Stephanum occasione colloquii, paucissimis hoc rescientibus, summa deuotione consummauit. Omnibus quippe diebus illius quadragesime [1660 1Kb] sola contentus panis et aque refectione ieiunaret, nisi tanti laboris occasione discretio presulum et abbatum missis et orationibus illud ieiunium caritatis obsequio uiolaret. Singulis quoque diebus ab hospitio tamdiu pedibus quandoque nudis cum episcopis et capellanis incedebat, donec horas perpetue uirginis dieique canonicas septemque psalmos cum letania penitentiales adimplebat, et plerumque cursum psalterii post defunctorum uigilias adiungebat. In pedibus etiam pauperis abluendis, in elemosinis faciendis ita deuotus et studiosus per totam uiam illius peregrinationis  existebat, quod nullus indigens ab eo misericordiam querens sine misericordia recedebat. Ad quemcumque locum episcopalem uel abbatiam uel preposituram dux septentrionalis ueniebat, episcopus ipsius loci uel abbas uel prepositus et ipse rex Ungarorum Colummannus aliquotiens obuiam Bolezlauo cum ordinata processione procedebat. Ipse autem Bolezlauus ubique semper aliquid per ecclesias offerebat, sed in illis locis principalibus nonnisi aurum et pallia proferebat. Et sic religiose per totam Ungariam ab episcopis et abbatibus et prepositis [1661 1Kb] recipiebatur, ita munifice sibi corporale seruitium ab ipsis cum summa diligentia parabatur, et ipsos ipse donabat, et ipse ab ipsis donabatur. Ubique tum eum ministri regis et seruitium  sequebatur, et ubi Bolezlauus diligentius uel negligentius reciperetur, notificandum regi a suis familiaribus notabatur. Et quicunque diligentius eum et honestius recipere uidebatur, amicus esse regis uel gratiam inde consequi sine dubio dicebatur. Cum tali deuotione spiritali talique [1662 1Kb] ueneratione temporali Bolezlauus de sua peregrinatione remeauit, neque tamen in regnum suum rediens uitam penitentis habitumque peregrinationis abnegauit, sed ad sepulcrum usque beati martiris Adalberti, pascha [1663 1Kb] Domini celebraturus , cum eodem peregrinationis proposito [1664 1Kb] perdurauit. Et sicut cottidie proprius ad locum sancti martiris accedebat, tanto deuotius cum lacrimis et orationibus nudis pedibus incedebat. Cum autem  ad urbem et sepulchrum sancti martiris peruenisset, quantas elemosinas in pauperibus erogauit! quanta per ecclesiam et in altaribus [1665 1Kb] ornamenta presentauit! Opus aureum existit operationis [1666 1Kb] argumentum,  quod fecit Bolezlauus reliquiis sancti martiris in [1667 1Kb] sue deuotionis et penitentie testamentum. In illo namque feretro auri purissimi 80 marce continentur, exceptis perlis gemmisque pretiosis, que minoris quam aurum pretii non uidentur. In episcopis uero suis, in principibus, in capellanis, in militibus, in muneribus ita magnifice et munifice pascha sanctum illud gloriosissimum celebrauit, quod singulos maiorum et pene minorum pretiosis uestibus adornauit. De canonicis [1668 1Kb] autem beati martiris, de custodibus ecclesie uel ministris, uel de ciuibus ipsius ciuitatis ita liberaliter ordinauit, quod omnes, nullo pretermisso, uel uestibus uel equis uel aliis muneribus, unumquemque pro qualitate dignitatis et ordinis, honorauit. Hac itaque peregrinatione  tam religiosa deuotione completa, non ideo tamen est obsessio, facta prius  , de cordis nostri memoria sic deleta, nec debet quisquam illud preposterum ordinem reputare, quod, si fuerit intersertum, poterit cepte narrationis totam seriem perturbare.



26 [1669 1Kb] . Pomorani tradiderunt castrum Nakel Polonis

Igitur castrum Nakel, ubi prelium illud fuisse maximum superius memoratur , et unde dampnum semper Polonis laborque continuus generatur, Bolezlauus cuidam Pomorano genere sibi propinquo, Suatopole uocabulo, concesserat cum aliis castellis pluribus sub tali fidelitatis conditione retinere, quod nunquam deberet ei suum seruitium  uel castella causa pro qualibet prohibere; sed postea nunquam iuratam sibi fidelitatem retinuit, neque ueniens unquam [1670 1Kb] promissam seruitutem exhibuit, nec uenientibus portas castellorum aperuit, ymmo, sicut perfidus hostis et traditor, uiribus et armis sua seseque prohibuit. Unde Bolezlauus dux septentrionalis ad iracundiam concitatus, conuocatis bellatorum choortibus castrum Nakel [1671 1Kb] fortissimum obsedit , suam uindicare contumeliam meditatus. Ibique de festo sancti Michelis ad natiuitatem usque dominicam sedens, et in bello contra castrum cottidie studiosus incedens, laborem suum in uanum penitus expendebat, quia humidum per locum, aquosum et paludosum, machinas  et instrumenta ducere non sinebat. Insuper castellum erat et uiris et rebus necessariis sic firmatum, quod non esset armis uel necessitate rei cuiuslibet  per annum continuum expugnatum. Ipse quoque Bolezlauus, cum ibi fuerit sagittatus, ad se uindicandum est maioris ire stimulis agitatus. Unde Suatopole pacem semper uel pactum aliquod per amicos et familiares Bolezlaui requirebat, et pecuniam illi magnam cum obsidibus offerebat. Quibus rebus perpensis, Bolezlauus obsessionem dimisit, redeundi suamque contumeliam uindicandi tempus ydoneum expectando remeauit, partemque pecunie secum obsidemque filium ipsius primogenitum asportauit [1672 1Kb] . Item anno sequenti  cum ipse Suatopole neque fidem datam neque pactionem factam obseruaret, neque de periculo filii cogitaret, nec ad colloquium cum Bolezlauo constitutum uenire uel causam excusationis mittere procuraret,  suum Bolezlauus exercitum congregauit, hostemque perfidum aliquantulum in uirga ferrea, sed non plenarie, uisitauit. Qui, cum ad confinium Pomoranie peruenisset, ubi quilibet princeps alius cum tota multitudine timuisset, exercitu relicto cum electis militibus inantea properauit, et castellum Wysegrad impetuose capere, castellanis non premeditantibus nec premunitis, cogitauit  . Ubi uero uentum est ad fluuium, qui iunctus Wisle [1673 1Kb] flumini, castellum illud in angulo situm fluuiorum ab eis ex altera parte diuidebat, alii fluuium illum cursim [1674 1Kb] , alius ante alium transnatabant, alii uero Mazouiensium [1675 1Kb] per Wislam fluuium nauigio ueniebant. Sicque contigit ignoranter in bello dampnum fieri  plus ciuile  , quam octo diebus expugnando castrum illud assultu fuerat ex hostili. Exercitu tamen toto circa castrum congregato, iamque diuersorum instrumentorum apparatu oppidi expugnandi preparato, oppidani pertinacem in hostes obstinaciam Bolezlaui metuentes, recepta fide [1676 1Kb] deditionem fecerunt, sicque manus Bolezlaui mortemque euaserunt. Illud uero castrum Bolezlauus octo diebus acquisiuit, octoque diebus aliis sibi retinendum ibi residens premuniuit; ibi derelictis presidiis, inde progrediens, obsidione castrum [1677 1Kb] aliud [1678 1Kb] circumiuit [1679 1Kb] . Illud namque castrum cum maiori labore prolixiorique dilatione Bolezlauus expugnauit, quia plures ibi et fortiores ibi pugnatores locumque munitiorem assultu bellico exprobauit. Paratis igitur  a Polonis instrumentis ac machinationibus expugnandi, Pomorani similiter instrumenta modis omnibus repugnandi fecerunt [1680 1Kb] ; Poloni foueas  equant, terram lignaque comportant, quo leuius ac planius ad castrum cum turribus ligneis accedant; Pomorani contra lardum lignaque picea parant, quibus paulatim congeriem illam comburant. Tribus enim castellani uicibus instrumenta omnia de muro descendentes furtiue combusserunt, tribusque uicibus iterum illa Poloni construxerunt. Ita nempe [1681 1Kb] turres lignee Bolezlaui castello uicine stabant, quod castellani de propugnaculis cum eis armis et ignibus repugnabant. Si quandoque Poloni castellum armis, igne, lapidibus stratis [1682 1Kb] impetebant, castellani similiter modis omnibus uicem contrariam repugnabant. De Polonis multos castellani sagittis [1683 1Kb] et lapidibus uulnerabant, de castellanis uero Poloni plures cottidie perimebant. Erant enim pagani  de morte securi [1684 1Kb] , si uirtute bellica caperentur, et ideo [1685 1Kb] malebant, ut cum fama se defendentes  quam collum extendentes cum ignauia morerentur. Interdum tamen cum Bolezlauo pactum facere castrumque reddere cogitabant, interdum [1686 1Kb] inducias petentes, uel auxilium exspectantes illud consilium differebant. Interea Poloni nunquam otiosi, nunquam desidiosi, tot laboribus et uigiliis fatigati desistebant, sed castrum capere uel insidiis insistebant. Pomorani uero talem Bolezlaui mentem et intentionem cognoscebant, quod nullatenus euadere manus ipsius nisi castro reddito preualebant, et ex hoc maxime diffidebant, quia de Suatopole suo domino nullum auxilium expectabant. Unde pro tempore consilium partibus utrisque satis ydoneum inierunt, castellum uidelicet fide recepta tradiderunt, ipsique sani cum suis omnibus, incolumes  quo sibi libuit, abierunt.




ANNO DOMINI MCXII.
BERENGOSUS ABBAS S. MAXIMI TREuIRENSIS





NOTITIA HISTORICA


Berengosus ordinis S. Benedicti, abbas S. Maximi Treuirensis, non ut Bellarminus, editione prima libri de S. E., seculo uII, sed sub duodecimi initia clarus ann. 1112, ab Henrico u imperatore impetrauit priuilegium pro aduocatia sue abbatie, scripsitque opuscula edita Colonie 1555 et recusa in Bibliothecis Patrum, et nouissime Lugdun. tom. XII, De laude et inuentione crucis Dominice libros III, pag. 349; librum De mysterio ligni Dominici, et De luce uisibili et inuisibili, per quam antiqui patres meruerunt illustrari, pag. 367, et sermones u De martyribus, confessoribus, dedicatione Ecclesie et ueneratione reliquiarum, pag. 376. Fallitur Oudinus , cum huic Berengoso tribuit commentarium in Apocalypsin, quem Berengarii Turonensis esse iam demonstratum fuit. Sicuti Bernonis est non Berengosi, quod ei ascribunt nonnulli De ieiuniis Quatuor Temporum.





BERENGOSI ABBATIS DE LAUDE ET INuENTIONE SANCTAE CRUCIS




INCIPIT LIBER PRIMUS DE LAUDE S. CRUCIS



CAPUT PRIMUM. De eo quod Dominus ante se primo prophetiam et legem premisit, ac deinde natus et passus arborem crucis ascendit.


Cum antiqua diuinitas humano generi tempus  preuideret opportunum, ut filios, qui erant dispersi, congregaret in unum, ad redimendum hominem, quem proprie uoluntatis arbitrium a Deo diuisit, in uineam Ecclesie, primo et secundo seruos, tertio Filium misit. Qui ostendendum se uerum esse regem,  ante se quasi seruos, ac seruos, prophetiam premisit et legem, quando ad preparandam hominis celestis patrie uiam, primo ad Abraham, secundo ad Moysen, tertio uenit ad Mariam. Ex qua uidelicet, ne uel homo ex passionibus, uel Deus lateret ex uirtutibus, uerum se Deum et hominem humanis presentauit obtutibus, ut nullis rerum prepedientibus obstaculis, et homo probaretur ex angustiis, et Deus ex miraculis. Per hoc namque quod, pro nostra salute passurus, arborem crucis ascendit, procul dubio purum se hominem ostendit; per hoc autem, quod mortem suam resurrectionis gloria calcauit, uerum se Deum esse monstrauit. Sed et hoc diuinitati illius non minus debet attitulari, quod ipsa passionis sue dies ad horam uidebatur obtenebrari, in  qua pro redimenda generis humani substantia passus est cruce, clauis et lancea. Hec quippe sacrosancta salutis humane sunt stigmata, quibus nobis uerus Isaac celestis medicine oleum deferebat ac stigmata, quando sicut aries inter uepres, peccatorum crucis cornibus herens, sanare dignatus est omne caput languidum, et omne cor merens . Hec sunt illa stigmata, quibus in ara crucis summus Sacerdos sacerdotum genus humanum in uno homine uoluit liberare per totum, quando sacrificio singulari et gratia communi in uno consuluit omnibus, et in omnibus uni. Hec etiam illa stigmata, quibus Dei Filius inestimabile nobis paterne dilectionis ostendit signum, quando peccata nostra pertulit  in corpore suo super lignum , ut antiquus hostis in seipso eo acrioris atro eius inuidie tormento cruciaretur, quo eodem ligno, quo uicerat, uinceretur.



CAPUT II. Qualiter lignum crucis ab Helena regina inuentum, uel a Iudeis prius fuisset absconditum, et de propositione trium errorum, secundum triplex eiusdem ligni mysterium

Unde, sicut illa passionis Dominice dies uniuerso mundo quondam erat optabilis, ita et ista dies sacratissima non minus nobis debet esse uenerabilis: quomodo sicut in illa die Saluator noster opus nostre redemptionis impleuit, ita et in hac die lignum Dominicum nobis manifestare decreuit. Et ideo dies  ista eo festiuius a nobis debet celebrari, quo in ea lignum idem Dominicum debuit, Christo reuelante, nudari, maxime cum de hac die nichil aliud Scriptura loquatur diuina, nisi quod hodie crux Domini inuenta est ab Helena regina. Sicut enim in catalogo sanctorum presentis diei Kalendarium testatur, Inuentio S. crucis dies ista uocatur, quoniam hodierna die eadem crux probatur inuenta, in qua generis humani substantia Christi fuit passione redempta. Sed quoniam multis adhuc uidetur incognitum, quare a Iudeis lignum illud Dominicum iam diu fuisset absconditum, ideo nunc causas causis, et res opponentes rebus, pro modulo nostro pauca de pluribus inde dicemus. Scitis etenim quia, sicut perfidia inimica est fidei, et uitium uirtuti; sic Iudaica  impietas Christiane semper est emula saluti: quia, sicut in ligno crucis humane salutis impugnauit auctorem, ita Christiane religionis adhuc exsecratur honorem. Unde mirum non est quod iidem Iudei, pallio inuidie induti, diuine pietati et humane inuidere saluti, dum per eamdem inuidiam qua ipsum auctorem lucis in passione peremerunt, post passionem eius lignum crucis absconderunt, ut clarius sole et manifestius luce salus nobis in auctore uite et salutis deesset in cruce. Ipsi enim illi fuerunt, de quibus scriptum est: partes uulpium erunt , dum pro summo Rege uulpem Cesarem eligentes, erga Deum nec facies uoluerunt mutare nec mentes. Unde pro perfidia illorum plenius ostendenda, pro quibus in fide Christi nondum conturbate  sunt gentes et inclinata sunt regna , per campos Scripturarum, ex. gr., eo latius iam noster discursurus est sermo, quo ea que proponenda sunt melius ostendantur exemplo quam uerbo: ut enim inuidia Iudeorum iusta possit ratione sopiri, ex antiquis his Patribus tres proponendi sunt uiri, ne uerba ueritatis a nobis uideantur neglecta esse, quibus dictum est: In ore duorum uel trium testium stet omne uerbum . Sciendum est autem quod, sicut iidem uiri sunt tres, Ioseph scilicet, Isaac et Moyses, ita per antique diuinitatis archisterium, triplex nobis debent apportare mysterium.



CAPUT III. De comparatione, quam Ioseph habet ad lignum, uel fratres eius ad Synagogam Iudeorum.


uerum licet Ioseph iunior esset ex tribus, ipse tamen in hac propositione nobis erit primus, ut in scala Ecclesie, quasi de gradu in gradum ascendendo paulatim, de uno ad alterum ualeamus peruenire summatim. Sed in hac propositione nulli nostrum debet esse tedium, si cum eodem Ioseph fratres eius ac Iudeos deducamus in medium, quoniam Iudei erga Dominum eadem inuidia fuerunt pleni, quam erga Ioseph fratres eius habuerant deni: Iudei enim erga Dominum eamdem inuidie causam semper habebant, quam erga Ioseph fratres eius habere solebant, dum pro singulari gratia illius in camino inuidie ita uidebantur coqui, ut non possent  quidquam pacifice loqui . Et Iudei quidem eamdem inuidiam erga Dominum habentes, in mortem ipsius acuerunt linguas suas sicut serpentes, ne prophetia illa uideretur mendosa. Locuti sunt aduersum me lingua dolosa . Unde licet nulla societas sit luci ad tenebras, uel ad tenebras luci, iidem tamen fratres ac Iudei Dominice comparandi sunt cruci, maxime cum per antiphrasim eamdem societatem habeant ad crucem quam tenebre habere uidentur ad lucem. Sicut enim in fratribus Ioseph fraterna cepit deficere dilectio, dum in traditione illius recesserunt in Dothaim quod interpretatur defectio; ita Iudei magne defectionis a Deo diuisi sunt sorte, dum usque ad mortem, mortem autem crucis , pro ipsius cogitauerunt morte.  Sed sciendum est quod, inter alios duodecim fratres, duo tantum antiquos imitati sunt patres, quoniam Ioseph et frater eius Beniamin, cum ceteris fratribus ire noluerunt in Dothaim, quia, cum non Lie sed Rachelis essent filii, participes fraterni non debebant esse consilii. Alii autem fratres, qui nati fuerant ex ancillis aut Lia, quasi pro traditione fraterna foris dispersi erant in uia, quomodo in sagena Ecclesie, inter bonos et malos pisces sic ordo distinctus, ut et mali mittantur foras, et boni remaneant intus. Unde quomodo iidem fratres ac Iudei piscium illorum figuram habuerunt, de quibus scriptum est, malos autem foras miserunt , mirum non est quod, qualis erga Ioseph fratrum suorum erat inuidia, talis erga Christum Iudeorum,  uidebatur esse perfidia. Sciendum est autem quod, sicut ex merito bone actionis Ioseph typum meruit habere Saluatoris, ita non ex operibus carnis, sed ex operibus lucis mysterium in eo prefiguratum est crucis. Sicut enim Ioseph aliquandiu inclusus fuit in cisterna, ita crux Dominica diu inclusa erat in terra, quoadusque, gratia cooperante superna, et crux a terra, et Ioseph leuaretur a cisterna. Et, sicut Ioseph a fratribus suis uenditus est Ismelitis, sic principibus sacerdotum Christus uenditus est ab Isrelitis: quoniam, sicut Ioseph in exsilium traditus est consilio Iude patriarche, sic in mortem crucis traditus est Christus consilio Iude Iscarioth heresiarche. Proinde multiformi malitie fratrum illorum non incongrue comparatur malitia Iudeorum,  quoniam unum idemque mysterium Christi tam illi blasphemauere quam isti. Sicut enim illi secundum antique diuinitatis iudicium conscriptum Ioseph fratrem suum tenebrose falsitatis uendiderunt in Aegyptum, ita et isti ad imitandum eiusdem malitie signum, in tenebrosissimo quodam loco Dominicum occultauerant lignum. Et sicut Ioseph nequitia fratrum suorum olim in carcerem est trusus, sic malitia Iudeorum et crux in occulto, et Christus in sepulcro iacebat inclusus, ut humanum genus in hoc duplici mysterio ita diuine dilectionis priuaretur signo, ut nec uita sibi de Christo, nec salus proueniret a ligno.



CAPUT Iu. Quemadmodum Ioseph liberatus est a carcere, uel Christus a morte, sic signum crucis liberatum est a reclusione.


Igitur quemadmodum satis euidenti ratione relatum est qualiter in sepulture Dominice typum lignum crucis diu uidebatur occultatum, ita nunc uobis in resurrectionis Dominice referendum est signum qualiter ad eumdem modum S. crucis eleuatum est lignum. Quia enim Dominici corporis sepultura inueniende crucis poterat esse figura, dignum est ut, sicut carceri Ioseph et sepulture Domini eiusdem crucis comparauimus absconsionem, ita nunc apertioni carceris et resurrectioni Saluatoris, eiusdem crucis attitulemus inuentionem. Sicut enim extractio Ioseph a cisterna Dominicam significat resurrectionem,  sic extractio crucis a terra eamdem potest habere significationem; quia, sicut Ioseph pro salute fratrum suorum extractus est a cisterna, ita crux Dominica pro salute populorum hodie trahebatur e terra. Et, sicut ad unam eamdemque respicit sortem, quod uel Ioseph carcerem, uel Christus euaserat mortem, sic uirtutis utriusque cruci Dominice iustam possumus rationem conferre, que ad eamdem figuram hodie soluta est ergastulo terre. Preterea uero et hoc non est silendum a nobis, sed spiritaliter potius discutiendum est uobis, quod crux Dominica ad eumdem modum hodie liberata est ab inclusione ueterna, quo de carcere Pharaonis olim liberatus est Ioseph et pincerna. Unde gratias Deo quod, sicut Ioseph et Christus spiritaliter unam habuerant  sortem, dum et Ioseph missus est in carcerem, et Christus in mortem, ita Christianus populus Iudeis nulla ratione uolebat parcere, quoadusque lignum Dominicum antique reclusionis educeretur a carcere, sub eadem uidelicet spiritalis intelligentie sorte, qua Ioseph eductus est a carcere, et Christus a morte.



CAPUT u Quemadmodum Ioseph a Pharaone torque aurea, annuloque induebatur et stola, sic lignum crucis gemmis et auro decoratum est ab Helena regina.

Ergo, sicut sufficienter est dictum qualiter Ioseph in carcere, uel Christus in morte pro nobis factus est maledictum, ita quid cum Ioseph post eductionem carceris a Pharaone sit factum, a nobis  remanere non debet intactum. Sed, quia sequens sententia ita uidetur coherere cum priori, ut causa silendi nequaquam imponendum sit silentium ori, dignum est ut pro confirmandis fidelium animabus de his que sequuntur aliqua dicamus. Sicut enim Ioseph, a prefati carceris ergastulo solutus, torque aurea, sed et annulo ac stola figuraliter erat indutus, ita Christus a morte pro humana resurgendo salute, indutus est fortitudine et precinxit se  uirtute. Adhuc etiam quasi sententia hec non sufficiat sola, dicendum est nobis quid torque aurea, sed et annulo significetur, ac stola. Sicut enim in stola byssina et torque aurea duplex latet intelligentia, dum per byssum caro uirginea, et per torquem  celestis significatur sapientia; sic in annulo fidei summi Sacerdotis prefiguratur negotium, qui per Petrum: uos, inquit, estis genus electum, regale sacerdotium . Unde sciendum est quod, sicut Ioseph a Pharaone annulo et stola, et torque aurea ornatus est figuraliter, sic Helena beatissima lignum crucis exornauit historialiter, quando de regalis munificentie thesauro eamdem crucem gemmis decorauit et auro. Adhuc etiam, sicut Ioseph typum nobis pretendit, quando diuersis muneribus ornatus, currum iucunditatis ascendit, sic Helena sacratissima hodie nobis cornu salutis erexit, dum pro nostra salute crucem Dominicam de imis ad summa prouexit. Preterea uero, sicut Ioseph, curru sublimatus regali, uoce preconaria meruit ubique predicari, sic  in eodem facto duplicis gratie mysterium nobis reliquerat grande, dum ad eamdem figuram lignum crucis a plebe, et Christus predicatur a Ioanne.



CAPUT uI. Quemadmodum Ioseph, frumentum uenditurus Aegypti, horrea regis aperuit, sic Helena regina lignum crucis in horreo Ecclesie nobis aperire promeruit.

Relato igitur quid Ioseph rex Aegyptiacus fecerit, referendum est etiam quid ipse Ioseph cum Aegyptiis causa humanitatis egerit, ne cui uestrum uideatur indignum, si factum illius Dominicum referatur ad lignum. Sicut enim carcer, quo fuit inclusus, uel currus, quo erat sublimatus, Dominice cruci conuenienter est comparatus, sic Aegyptiaci frumenti diuisio uenerande eidem cruci simili est ratione comparanda.  Sciendum est quippe quod, sicut Ioseph, frumentum uenditurus Aegyptiis, horrea caritatis aperuit, sic Helena sacratissima lignum in quo granum frumenti mortuum fuit hodie nobis aperire promeruit, ne cum Manasse, qui interpretatur obliuio, amplius daretur in obliuionem, sed cum Ioseph, qui auctus dicitur, in Christianam potius augeretur religionem. Unde quia per antiqui perfidiam hostis, panis fidei et caritatis iam pene defecit in sitarciis nostris, necesse est ut ad uerum Ioseph pro paterno pane cum prodigo illo filio recurramus fide reo qui reuersus ad patrem: Quanti, inquit, mercenarii in domo patris mei abundant panibus, ego autem hic fame pereo . Nisi enim ad promerendum eternitatis regnum de zizaniis uitiorum faciamus  nobis fasciculos ad comburendum, nequaquam illo boni operis manipulo perueniemus ad Deum, de quo scriptum est: Triticum congregate in horreum meum . Proinde, sicut ex precepto Ioseph quinta pars frugum Aegyptiarum data est regi, ita quinque sensus nostri deferendi sunt in obsequium Dei, ut pre quinta parte, que debebatur regibus, quinque sensuum nostrorum custodiam diuinis semper mancipemur legibus. Nisi enim ad exemplum legalis sacramenti primogenitum hominis redimamus quinque siclis argenti, nichil nobis quinque uulnerum Christi profecere uibices, quibus in ara crucis quinque sensuum nostrorum uoluit sanare cicatrices. Unde, ne iidem sensus nostri cum Aegyptiis a fide et caritate uideantur ieiuni, uerum Ioseph  implorare debemus oratione communi; quatenus ipse, qui pro humana salute quondam uolebat esurire in Aegypto tribulationis istius, unicuique nostrum horrea caritatis dignetur aperire, granum uidelicet uerbi celestis interiori offerens menti, qui per mortem crucis seipsum comparare uoluit grano frumenti.



CAPUT uII, Quemadmodum Ioseph in sacco fratris iunioris abscondit scyphum, sic Iudei lignum Dominicum.

Igitur, sicut medulla tritici, que sub Aegyptiace seruitutis palea diutissime latuit, grani celestis uentilatione iam nobis apertissime patuit, ita scyphus ille Ioseph nequaquam debet a uestra caritate recondi,  quem in sacco fratris sui iunioris olim iussit abscondi. Dignum quippe est ut, sicut ex horreis Ioseph celestis grani prius fuit enucleata medulla, ita de scypho eius spiritalis sacramenti iam uobis propinetur ampulla, ut in obseruatione tanti mysterii participes sitis gratie Dei, quam in absconsione ligni Dominici quondam perdidere Iudei. Per hoc enim, quod Iudei tam profunde quasi in ore terre lignum crucis absconderunt, factum Ioseph imitari noluerunt, qui postquam ad inquisita fratrum suorum queque conuenientia respondit, tandem in ore sacci iunioris scyphum argenteum abscondit. Sicut per scyphum splendor uerbi celestis, et per saccum littera exprimitur legis, ita per os sacci iunioris anima signatur hominis, si tamen peramplius et perfectius  eidem adheret scientie, de qua scriptum est: Anima iusti sedes est sapientie. Unde quoniam Ioseph in summitate cordis sui, quasi in ore sacci, illam semper inclusit scientiam, de qua scriptum est: Os iusti meditabitur sapientiam ; ideo cor eius nunquam recessit a lege ipsius. Sed, quoniam a perfidia Iudaice impietatis longe remotus erat scyphus idem ueritatis; ideo thesaurum illum desiderabilem seruare non poterant in intimo mentis, de quo scriptum est: Thesaurus desiderabilis requiescit in ore sapientis. Unde mirum non est quod, licet ab una progenie fuerint Ioseph et Hebrei, in hoc tamen facto aliam intentionem habuit Ioseph, et aliam Iudei, dum pro diuersa qualitate meritorum, diuersa etiam fuit uoluntas singulorum. Sicut  enim Ioseph ad castigandam fraterne impietatis audaciam, in reclusione scyphi illius contumeliam mutauit in gratiam, ita Iudei contrario ad obscurandam Christiane religionis memoriam, in absconsione crucis contumeliam nobis potius optauerunt quam gloriam. In qua uidelicet re nimis malitiose fecerunt, dum ad contumeliam nostram tanto tempore thesaurum Diuinitatis absconderunt, cum satius eis esset cum Ioseph scyphum ueritatis inuenisse, quam pro inuidia Christianorum tandiu lignum crucis abscondisse. Et cum, iuxta preceptum legis, ad obtegendum fimum Iudaice sordis, cum eodem Ioseph paxillum compunctionis portare deberent sub balteo cordis, econtrario fidei, spei et caritatis amisere paxillum, dum per inuidie stimulum Dominice  crucis texere uexillum. Sed hoc mirum non est quod sub balteo cordis paxillum non habuere compunctionis, qui in intimo habuere mentis scyphum perdere dilectionis, quia curru superbie sue in carcerem diabolice captiuitatis precipitati, ab horreo Ecclesie et scypho sapientie fuere separati. Unde ne nos eodem modo ab antiquo Pharaone uideamur incarcerari, curru humilitatis et patientie cum Ioseph debemus eleuari, ut in horreo Ecclesie non solum spiritalis tritici mensura cibari, sed etiam scypho celestis eloquii mereamur cum Christo inebriante potari. Sicque spiritali sacramento, quasi opere distinguentes anaglypho, quid eodem carcere et curru, quidue frumento significetur aut  scypho, dignum est ut inuentionem S. crucis hodie non debeamus preterire silentio, quam carceris apertio, et currus ascensio, quamue frumenti diuisio, et scyphi testatur inuentio.



CAPUT uIII. Sicuti ad exemplum Isaac oculi Iudeorum caligauerunt, quando pro inuidia Christianorum lignum crucis absconderunt; ita lignum crucis idem populus inuitus aperuit, quo Isaac filium suum nesciens benedixit.

Ecce quia sermo noster aliquantulum est dilatus cum Iaphet, dum pro predicando mysterio crucis, aliquandiu immorati sumus cum Ioseph, restat ut iam ex utraque lege absque pretio commutantes uinum et lac, de horreis Ioseph ad puteos transeamus Isaac. Sed priusquam de eisdem puteis aliquid dicamus,  nil obstat si de caligine oculorum eius pauca premittamus, precipue cum, secundum comparationem boni et mali, cecitas illius cecitati Iudeorum digne possit equari. Non est autem sine re quod hanc cecitatem filius incurrit Abrahe, quamuis cecitas illa, que contigit in Isrel, non fuisset ex Abraham et Sara, sed ex Agar et Ismel. Si enim Sara referatur ad Agar, altera alteri libertate dispar et conditione fit par; quia non ignotum est uobis que uel illa fuisset aut illa, cum una esset libera, et alia ancilla. Unde quoniam libertate unius donauit nos Deus, ideo seruitute alterius deprimi non debemus, ut cum Isaac tam perfectam consequamur libertatem, ut exemplo illius nequaquam Iudeorum imitemur cecitatem. Si enim ipse aliquantulum exterioribus  oculis caligauit, dum in seipso cecitatem Iudeorum spiritaliter presignauit, multo magis idem Iudaicus populus lumen ueritatis interius amisit; dum in absconsione ligni Dominici seipsum ab Ecclesie unitate diuisit. Sed gratias Deo quod, sicut oculi Iudeorum quasi cum Isaac olim caligauerunt, dum pro iniuria Christianorum eumdem thesaurum Diuinitatis occultauerunt, sic idem populus in inuentione S. crucis eamdem benedictionem nobis inuitus influxit, qua prefatus Isaac quondam filium suum nesciens benedixit. Sicut enim Isaac filio suo benedictionem nesciens porrexit, et tamen quid ei futurum esset longe ante prospexit, sic Iudaicus ille populus exemplum sequens eiusdem Isrelite,  lignum crucis, quod reuelare noluit sponte, reuelauit inuite.



CAPUT IX. Ut Allophyli puteos Isaac obruerunt, sic Iudei lignum crucis absconderunt. Et quemadmodum lignum idem inuentum est ab Helena regina, sic ab Isaac in eisdem puteis pura inuenta est aqua.

Quoniam [f., Hora est iam] ut, sicut premittimus, ad puteos illos transire debeamus, de quibus limpidioris aque pocula uobis propinare ualeamus. Nihil enim obstat, si puteos, quos Isaac apud alienam olim foderat gentem, in honore S. crucis hodie reuocemus ad mentem, ne mysterium illud humani silentii tetro suffocemus fumo, qualiter Allophyli insidiantes eosdem puteos repleuerunt humo. Quid igitur per  Allophylos nisi Iudei; quid uero per puteos, nisi pro funditas signatur Scripturarum Dei? Iudei etenim Allophylis non incongrue comparantur, qui in absconsione ligni Dominici humane saluti diu insidiantur, non attendentes uidelicet elogium illud prouerbii antiqui, in quo dictum est: In insidiis suis capientur iniqui . Unde mirum non est quod, sicut Allophyli aquam uiuam obruerunt, dum puteos, quos Isaac foderat, humo repleuerunt, sic Iudei in absconsione ligni Dominici aquam illam obruere supernam, de qua scriptum est: Qui biberit aquam quam ego do ei, fiet in eo fons aque salientis in uitam eternam . Sed gratias Deo quod, sicut Isaac, ad exstinguendam sitim credentium, inuenire meruit puteos aquarum uiuentium, sic Iudas Hebreus,  licet huic operi se clamitaret indignum, hodierna die Dominicum inuenerat lignum. Preterea uero, sicut Allophyli puteos Scripturarum, terra malitie sue ad hoc conabantur obruere ne spiritalis intelligentie de eis uera posset aqua profluere, ita Iudei lignum S. crucis diu uolebant humo suffocare, ne mysterii salutaris inde nobis posset unda manare. Unde necesse est nobis ut, sicut Isaac de puteis patrum suorum ad hoc solebat eiicere terram ut gratie salutaris aquam posset inuenire supernam, ita et nos pro inquirenda spiritalis intelligentie unda, tandiu cogitationum nostrarum debeamus penetrare profunda, quoadusque de puteo cordis nostri totius malitie terra sublata, per mysterium crucis uere innocentie pura nobis resplendeat aqua.



CAPUT X. Quomodo puteus ille, cui nomen est uiuentis et uidentis, conuenire possit puteo diuini sanguinis et mysterio crucis.


Ergo sicut ad emundandam carnalis immunditie cloacam in puteis Isaac spiritalem inuenimus aquam, ita nunc nobis ad irrigationem proficit mentis, si cum eodem Isaac adhuc properemus ad puteum, cui nomen est uiuentis et uidentis. Licet enim illic putei sint plures, et hic unus, per omnes tamen unius sacramenti nobis offertur munus, quoniam in omnibus una figura uersatur, dum in singulis quibusque sacra Scriptura signatur. Quis autem est uiuens, nisi Deus, de quo scriptum est: uiuit Dominus  et benedictus Deus meus?  Sed quis sit uidens, ipse nobis insinuauit ex se, qui ad Nathanel Cum esses, inquit, sub ficu, uidi te . Hic est puteus ille uiuens, de quo dixit Apostolus: uiuit uero in me Christus , ut exemplo illius unusquisque nostrum ex eodem puteo hauriat et uiuat, de quo scriptum est: Si quis sitit, ueniat et bibat  Unusquisque enim fidelium ex puteo illius eternaliter habet, qui omnibus uiuit et omnia uidet, cum prefato scilicet Isaac in illo moriens, et in illo uiuens, quia et uiuens uocatur et uidens. Sicut enim Isaac, secundum altiorem intelligentiam mentis, deambulauit per uiam que ducit ad puteum cui nomen est uiuentis - sic uerus Isaac per mysterium crucis, puteum uite aperire dignatus  est mundo, in quo diuine scientie aquam posset haurire de profundo. Sed, sicut per puteum, ut dictum est, profunditas sacre lectionis figuratur, ita per uiam, que ducit ad puteum, humilitas Dominice passionis signatur, per quam nobis sacre Scripture fluenta patuere spiritalia, que ante passionem Domini legali latuere sub palea. Unde ut et nos, ad exemplum Isaac de puteo illo inebriemur Altissimi, de quo scriptum est Bibite et inebriamini, karissimi , dignum est ut ad uiam que ad eumdem ducit ipsum preuiatorem sequamur et ducem, qui ad currendam uiam passionis pertulit in corpore suo clauos, lanceam et crucem.



CAPUT XI. Quemadmodum a filia Pharaonis Moyses inuentus est iuxta ripam fluminis, sic ab Helena regina in Caluarie loca lignum inuentum est crucis.


Igitur, quia, secundum Apostolum, non escam uobis dedimus, sed lac, dum in figura Dominice crucis quedam uobis enarrauimus de Ioseph et Isaac, dignum est ut iam ad explicandam uobis aliam rem, eodem modo de Isaac transeamus ad Moysen. Sicut enim Moyses iuxta ripam fluminis ea die diuino inuentus est numine, in qua descendebat filia Pharaonis ut lauaretur in flumine, sic hodierna die ab Ecclesia plebis bifarie lignum crucis inuentum est in loco Caluarie. Quod, quia per iudicium Diuinitatis occultum in eodem loco diu uidebatur esse sepultum, ideo nobis elabi non debet a memoria quod  ex inuidia Iudeorum inde habet historia. Per suggestionem enim Iudaicorum pontificum Adrianus imperator scelus perpetrauit horrificum, dum ad ostendendum Iudaice prauitatis exemplum, in loco ubi lignum iacuit Dominicum, ueneri edificauit templum, ne Christiana deuotio uel genua ibi flecteret, aut uotorum suorum Deo libamina redderet. Sed gratias Deo quod, sicut filia Pharaonis uasculum illud euacuauit, in quo Moyses aliquandiu inclusus latitauit, sic Helena regina templum illud, quod ad iniuriam Dei idem Adrianus construxit, ad confessionem diaboli hodierna die destruxit. Preterea uero, sicut Moyses de fluuio spiritalis intelligentie haurire meruit aquam diuine scientie, ita et nos in mysterio crucis haurire debemus aquas nostre redemptionis,  de quibus scriptum est: Haurietis aquas in gaudio de fontibus Saluatoris . Adhuc etiam, sicut Moyses in deserto montis Sina, ubi nunquam Filius hominis requieuit, filiis Isrel aquas amarissimas dulcorare consueuit, ita uerus Moyses per mysterium crucis dulcorauit aquas amaras et insanabiles, quando suauitate indita, eas nobis fecit esse potabiles. Et, sicut uerus Moyses filios Isrel ab Aegyptia seruitute dignatus est liberare, quando currus Pharaonis et exercitum eius proiecit in mare, sic Helena beatissima crucem Dominicam a Iudaica hodie captiuitate liberauit, et in sinu Ecclesie, quasi optato in littore, collocauit. Unde orandum est nobis ut, sicut idem Moyses Hebraicum populum miraculo Diuinitatis instruxit, dum [pro] medicandis  corporibus eorum et mentibus aquam eis de petra produxit, sic uerus ille Moyses penitentie aquis, uitiorum nos faciat emundare cloacas, qui eduxit aquam de petra, et deduxit tanquam flumina aquas .



CAPUT XII. Sicut Moyses a matre sua reconditus est in fiscella, ita crux Dominica diu abscondita fuit in Synagoga. Et eodem modo crux inuenta est in terra, quo Moyses inuentus est in ripa, uel Christus in Ecclesia.

Preterea uero et hoc a nobis nequaquam silentio debet abscondi, quod, in exemplum Moysi, crux Domini quondam uidebatur recondi, quia sicut Moyses iuxta ripam fluminis a matre sua reconditus est in fiscella, sic lignum crucis a Synagoga diu absconditum  erat in terra. Sed, sicut Moyses ad ripam fluminis, uel Christus inuentus est ad aquam baptismatis, sic Thermuth filia Pharaonis, id est Ecclesia gentium lignum Dominicum inuenire meruit in salutem credentium. Sciendum est autem quod, sicut ad considerandum inibi euentum rei, quasi cum Maria sorore Moysi, procul uidebantur astare Iudei, sic omnes qui antique legis adhuc amicti sunt toga, a mysterio crucis Christi longe uidentur stare cum Synagoga. Sed sicut filia Pharaonis Christum nobis reseruauit in masculo, dum Moysen inclusum eleuare solebat ex uasculo, sic Ecclesia gentium lignum crucis ad humanum hodie reuelauerat usum, quod ex inuidia Iudeorum diu iacebat inclusum. Et, sicut  illa fiscellam reperit in papilione, sic Ecclesia crucem Dominicam hodie in reclusione, quoniam una eademque gratia crux hodie inuenta est in terra, qua quotidie Moyses in ripa, uel Christus inuenitur in Ecclesia! O mira clementia Dei, o lux clarior aliis, lux illa diei, in qua, ad exemplum eiusdem Isrelitici ducis, de loco reclusionis lignum eleuatum est crucis! Gratias enim Deo quod, sicut filia Pharaonis infantibus Hebreorum magnam humanitatem demonstrauit, patris sui masculum cum feminis reseruauit, sic Ecclesia Dei in uero Moyse magna est gratia seruata, dum crux Dominica tam masculis quam feminis hodie est ab Helena regina monstrata. Idcirco, si nequitiam Pharaonis recte uelimus considerare, mirum non est quod de infantibus  Hebreorum masculos iussit occidere, et feminas reseruare. Quoniam, sicut masculi et femine personis discernuntur geminis, sic uirtutes in masculis, et uitia signantur in feminis. Unde, ne pro reseruandis feminis et occidendis masculis hostis antiquus cordium nostrorum recipiatur in uasculis, orandum est nobis ut uerus Moyses nobis tribuere dignetur has uirtutes geminas, ut in collectione uirtutum et abscisione uitiorum reseruemus masculos, et occidamus feminas, ne ueri Pharaonis uideamur subire dominium, qui sexum iussit occidere masculinum, et reseruare femininum.



CAPUT XIII. Moyses in figura Regis eterni regale illud diadema pedibus contriuit quod rogatu filie sue capiti eius Pharao imposuit.


Ergo, quamuis de Moyse et filia Pharaonis semel et secundo sermo sit nobis, adhuc tamen tertio cum eis locuturi pusillum, breui sermone et illam tangemus et illum. Sciendum est enim quod idem puer regio uestitus cultu, formosus in habitu, sed formosior erat in uultu, specie scilicet et pulchritudine sua illum prefigurans Dominum, de quo scriptum est: Speciosus forma pre filiis hominum . Unde mirum non est quod, per antique diuinitatis consilium, filia Pharaonis eum sibi adoptauit in filium, quoniam idem filius adoptionis, filium  illum prefigurauerit in spe, de quo scriptum est: Filius meus es tu, ego hodie genui te . Proinde sub typo illius, qui habitare facit sterilem in domo, matrem filiorum letantem , patri suo Pharaoni eumdem offerebat infantem, rogans uidelicet ut per intimum paterne caritatis amorem imperii sui eum faceret successorem. Sicque translatus in domum Pharaonis, nequaquam ibi regalibus priuatus est bonis, impleta scilicet in eo illa prophetica sententia: Non priuabit bonis eos qui ambulant in innocentia . Ut enim Iosephus refert in libris Antiquitatum, in domo Pharaonis magnum habebat principatum, typice uidelicet illum designans de quo propheta dicit egregius: Factus est principatus super humerum eius .  Unde licet Pharao generis illius nobile ignoraret stemma; pro gratia tamen filie, regni sui imponebat diadema, impleto scilicet in seipso quod sermo testatur euangelicus: Auferetur ab eo regnum, et dabitur genti facienti fructus eius . Quod etiam idem Moyses bene nobis in sua protinus actione monstrauit, dum regale illud diadema in terram proiiciens, pedibus conculcauit, significans uidelicet quod in solio terreni regni nequaquam terreno successurus esset homini, qui accepturus erat regnum decoris, et diadema speciei de manu Domini. In quo scilicet facto regnum diaboli quandoque destruendum esse preuidit, dum coronam, quam Pharao sibimet imposuit, pedibus contriuit, typice  uidelicet nobis insinuans quod per uirtutem crucis illum semper conteremus atrociter, de quo Apostolus: Deus, inquit, conteret Satanam sub pedibus uestris uelociter .



CAPUT XIu Tres hi uiri, Ioseph, Isaac et Moyses, secundum prophetiam eorum et legem, de mysterio crucis disparem quidem sermonem, ac parem habuerunt mentem.

Ecce sicut per enigmata uerborum spiritualium in explanatione trium uirorum, de uno currebamus ad alium, ita nunc nobis congruum uidetur et opportunum ut eosdem uiros simul hic colligamus in unum. Sed, quoniam iidem uiri, Ioseph scilicet, Isaac et Moyses, in tribus personis figuras habuerunt  tres, ideo considerandum est nobis oculis ambobus qua in re tertius discrepare uideatur e duobus. Ad predicandum ergo seculorum omnium Regem, duo de his obtulere prophetiam, tertius legem, quoniam, sicut lex per Moysen data est, ita per Ioseph et Isaac prophetia nobis oblata est. Unde quamuis duo de his patriarche sint, et tertius propheta, lex tamen et prophetia singulorum in mysterio S. crucis ferme uidetur impleta, exceptis his que, uel premium nobis pollicentes aut supplicium, futurum adhuc habent exspectare iudicium. Intuendum est autem quod ubicunque Deum predicauere uiuentem, disparem sermonem et parem habuerunt mentem, quia si uerba singulorum uelimus considerare solertius, quidquid unus et alius, hoc testatur  et tertius. Dignum quippe fuit ut quos radius superne penetrauerat lucis, omnes pariter loquerentur ex mysterio crucis, in quo pro emundanda originalis immunditie cloaca, de latere Saluatoris sanguis exiuit et aqua . Unde sciendum est quod, sicut Abraham typum Saluatoris se babuisse monstrauit, dum sub arbore crucis tres uidit et unum adorauit, sic et isti tres diuinam humanamque in Deo coluere naturam, dum S. Trinitatis formam ad eamdem solebant adorare figuram. Sed, licet omnes unius Dei habuerint culturam, in seipsis tamen simplicem habuere figuram, dum cultum pietatis et typum Dei uiuentis unus habuit testimonio carceris, [alius] arietis et tertius serpentis. Unde, ne nos Aegyptiace captiuitatis ergastulo quasi cum Ioseph  uideamur incarcerari, duos alios uiros, Isaac et Moysen debemus imitari, ut contra uersutias antiqui serpentis armis iustitie ita cum eis armemur in mente, ut fortitudinem Saluatoris imitemur in ariete et prudentiam in serpente.



CAPUT Xu. Quod in figura crucis Dominice et euangelice gratie, tribus illis uiris, Ioseph, Isaac et Moysi bine uel trine bene conueniunt nutritiones.

His igitur ita consideratis, consideranda sunt in eis et alia opera pietatis, ut scire possimus quid ab unoquoque illorum petendum sit iure, quibus pro diuersitate gratie, diuerse etiam fuere figure. Sicut enim Ioseph pane uite et intellectus meruit alios cibare,  et ipse cibari, sic Isaac et Moyses aqua sapientie meruere potari, quatenus gratia dispari, et beneuolentia pari [alter] alteri mutua posset caritate sociari. Ita quippe dona se habent spiritalia, ut uirtus una semper sustentetur alia, quoniam in uirtutibus spiritalium uirorum talis est talio, ut uirtus, que non habetur in uno, habeatur in alio. Unde mirum non est quod, sicut Ioseph, secundum altioris intelligentie sacramentum, ex horreo caritatis spiritale nobis solet erogare frumentum, sic Isaac et Moyses, secundum gratiam unicuique datam, celestis sapientie nobis daturi sunt aquam. Sicut enim Ioseph in mysterio crucis, panem illum nobis figuraliter ostendit, de quo dictum est: Hic est panis uiuus, qui de celo descendit ; sic Isaac et Moyses nos  petre illius uena debent potare secreta, de qua scriptum est: Bibebant autem omnes de spiritali consequente eos petra . Unde, ne nos siti pereamus aut fame, dignum est ut per mysterium crucis uerbi celestis aqua reficiamur et pane, maxime cum iidem tres uiri sitim animarum inde possint emendare per totum, si unus nobis panem, et duo dederint potum. Sed interim nobis nichil obstare uidetur, si Ioseph a duobus aliis paulisper separetur, ut ubi ratio uidetur conuenire rationi, denuo in locum suum pristina debeat statione reponi. Duobus quippe modis breuiter hic adnotare debemus qualiter [in] Isaac et Moyse cause causis, et res conueniant rebus, maxime cum [per] affluentem sequentis sententie uersiculum integre de nobis sitis interne possint  propulsare periculum. Sicut enim Isaac ex puteo illo, cui nomen est uiuentis et uidentis, in figura Saluatoris irrigare debet arida mentis, sic, ut sitis cordium nostrorum exstinguatur a Moyse, in arca Ecclesie poculo caritate inebriari debemus cum Ne, ubi per mysterium crucis septiformis, gratie Dei nobis inundante diluuio, aquam nobis sapientie Isaac ex puteo, et Moyses ministrabat ex fluuio.



CAPUT XuI. Qui, secundum triplicem diuinitatis gratiam, ex proxime nominatis uiris tribus, unus daturus panem, alii autem aquam.

Ecce si quis iam tempus et horam uelit considerare solertius, denuo, sicut premisimus, in locum  suum reuocandus est tertius, quatenus in celesti S. Trinitatis archisterio duobus aliis numero societur et mysterio. Sicut enim Ioseph in ara crucis panem illum nobis premonstrauit in Hebreis, de quo scriptum est: Panem celi dedit eis , sic Isaac et Moyses quedam celestis sapientie secreta gemine dilectionis bina nobis debent ministrare metreta. Cum enim metron Grece, mensura dicatur Latine, bine metrete eorumdem uirorum bene conuenere doctrine, quoniam binis metretis aut ternis hydrias illas impleuere supernas, de quibus scriptum est: Capientes singule metretas binas uel ternas . Sciendum est quippe quod, sicut binis metretis gemina dilectio signatur, sic ternis  metretis fides S. Trinitatis typice monstratur. Preterea uero, sicut ex interioris medulle perspicacia binis metretis lex figuratur et gratia, sic ternis metretis triplex signatur ordo credentium, coniugatorum scilicet, uirginum et continentium. Unde, quoniam in duobus mandatis et fide Trinitatis tota lex pendet et prophete , non incongrue tribus his uiris bine uel terne conuenere metrete, quia celestis alimonia quotidie ab eis tribus his ministratur ordinibus, coniugatis uidelicet, continentibus et uirginibus. Sicut enim Ioseph per mysterium crucis, pane illo uires reficit animarum, de quo dictum est: Cibabis nos pane lacrymarum ; sic Isaac et Moyses corda nostra potus illius solent inebriare figura, de quo Scriptum est:  Potum dabis nobis in lacrymis in mensura . Et ideo necesse est nobis ut per gratiam Dei omnipotentis preceptis Dominicis implere studeamus hydrias mentis; ita uidelicet, ut per duplicem legis et gratie nummum bonis operibus impleamus eas usque ad summum. Alioquin deficientibus ceremoniis legis Hebree, frustra pro nobis nuptie facte sunt in Cana Galilee , nisi in Ecclesia Dei ex bona conuersatione credentium, quotidie impleantur nuptie discumbentium. Sed quoniam in mysterio Dominice passionis et crucis duplex nobis gratia est data, ut in sacramentis Dominicis nec uino debeamus carere nec aqua, ideo utraque deferenda sunt in obsequium Dei, ne uel lex desit gratie, uel gratia legi. Sciendum est quippe quia, si  uel ab uno uel ab alio uinum solummodo deferatur in sacrificium Redemptoris, sanguis eius incipit esse sine nobis. Si uero aqua sola uel illo ministretur aut isto, sola plebs incipit esse sine Christo. Et ideo, sicut in ipsa sancte matris Ecclesie didicimus schola, in sacrificium Domini, nec uinum solum, nec aqua deferenda sola, sed utrumque potius simul misceatur, ut ex utroque unum sacramentum spiritali sanctificatione perficiatur. Ad hoc enim, sicut habemus ex traditione fidelium, in conuiuio nuptiarum aqua in uinum, et lex mutabatur in Euangelium, ut et nos in aliam imaginem ita transformemur ab Omnipotente, ut, sicut quandoque in corpore, ita nunc mutemur in mente. Sed sciendum est quod lex in Euangelium, et aqua conuersa in uinum, primo  deferri [debet] ad architriclinum, quoniam in Ecclesia Dei, que in tribus ordinibus triplex habet triclinium, in figura doctorum principale uidetur habere dominium. Cum enim archos Grece, princeps dicatur Latine, pastoribus Ecclesiarum nomen istud bene uidetur conuenire, quia super tres principales ordines dignitatum in triclinio Ecclesie solent habere principatum. Unde quia tunc spiritaliter ex aqua uinum est factum, quando mysterium Dominice passionis et crucis uidebatur esse peractum, dignum fuit ut gratia, que prius in aqua latebat a [ac] uino, a filiis Ecclesie primum deferri deberet architriclino. Alioquin in eodem uino et aqua frustra nobis esset duplex gratia seruata, nisi uinum illud ex aqua nobis  huc, et sibi deferretur illuc, de quo scriptum est: Tu autem seruasti bonum uinum usque adhuc . Tale quippe uinum non coriis putribus, sed nouis potius debetur in utribus; quoniam bene sibi cauere debet omnis fidelium cetus, ne in nouos utres uinum faciat uetus. Quid autem per nouos utres, nisi noui signantur homines, si tamen innouati per gratiam Dei omnipotentis, non nouitatem corporis, sed nouitatem habeant mentis? Qui enim per mortem crucis olim mortuos suscitauerat putres, ipse ad excipiendum sanguinem suum nouos semper exigit utres, qui ad eamdem formam in nouum hominem renouentur a ueteri, per quam innouati sunt Petrus, Paulus et ceteri. Unde, ne utres cordium nostrorum utribus illis dispares inueniantur, de quibus  ueritas: uinum, inquit, nouum in utres nouos mittunt, et ambo conseruantur : necesse est ut ex pruina celestis gratie, cum utre illo uitiorum nostrorum frigescant intestina, de quo scriptum est: Factus sum sicut uter in pruina . Quia enim nemo potest internum habere decorem, nisi in uitiis habeat frigus et in uirtute calorem; dignum est ut unusquisque nostrum eumdem diuine dilectionis calorem habeat in se, de quo dictum est: Conculcauit cor meum intra me . Alioquin illud in Canticis clamare non ualemus fiducialiter: Surge, Aquilo, et ueni, Auster , nisi totius malitie frigus sic interne cogitationis excludatur a claustro, ut ianua cordis clausa sit Aquiloni, et aperta sit Austro. Quapropter, quia diuinis nequaquam  placere ualemus obtutibus, nisi frigus in uitiis et calorem habeamus in uirtutibus, necesse est ut ad celebrandas nuptias Dei omnipotentis bonis moribus et probis actibus impleamus hydrias mentis, ut in mysterio crucis digne haurire possimus de illo spiritalis letitie uino, de quo scriptum est: Haurite nunc, et ferte architriclino .

Quia igitur satis superque iam implete sunt nuptie discumbentium, dum in conuiuio spiritalium uerborum impleuimus hydrias mentium, tempus est ut, ad repetendas iam prioris sententie metretas, de nuptiis et hydriis ad patriarchas reuertamur et prophetas. Dignum quippe est ut sicut, per diuine pietatis efficaciam, paulisper a lege uertebamur ad gratiam,  ita nunc ad preconandum rerum omnium Regem, de uino ad laticem, et de gratia recurramus ad legem. Sed, licet nobis magna eliciendum sit ui quidquid hauriendum est ex puteis Isaac et ex lege Moysi, tamen, quia seueritatem utriusque semel sumus experti, iterum ad eos pristina debemus lectione reuerti. Eamdem enim uim super nos iidem habent prophete, quam super annulos et stipulam uidemus in lapide de magnete, dum ad eamdem formam cogimur iisdem obedire prophetis, qua festuca uel annulus seruire coguntur potentie magnetis. Sicut enim ille ad se quadam admirande uirtutis contrahit arte quidquid sibi de his aduersa obuiauerit parte, ita et nos pro peragendo negotio antiquo, ad eosdem prophetas contrahi uidemur ex obliquo.  Proinde ne, in exsequenda proposite rationis theoria, Ioseph a duobus aliis longius digrediatur a uia, necessarium est ut iam eo citius debeat aliis sociari duobus, quo numero et mysterio subuenire debet ambobus. Iidem enim uiri eo magis digni sunt humane seruitutis ministerio, quo pauci numero et plures fuere mysterio, quoniam bene nohis utriusque Testamenti gladius innuit biceps quod in eis intellectus est multiplex. Unde, quoniam sub unius professione fidei multiplex in eis fuit gratia Christi, dum aliud officium erat illi, et aliud isti; necesse est ut apud nos pensare diligenter studeamus quid ab unoquoque eorum digne sperare debeamus. Patrocinio enim eorum et gratia Dei alio modo indigemus nos, et alio Iudei, quoniam in mysterio crucis inter nos et illos tantum chaos uidebitur  esse firmatum , ut neque nos ad illos, nec illi ad nos uelint habere meatum. Quapropter, ne cum eisdem Iudeis famem patiamur ut canes , in mysterio crucis a uero Ioseph quotidie nobis spiritales querendi sunt panes, ut sicut ille cum medulla tritici, uel cum panibus occurrit fugienti, sic Isaac et Moyses aquam celestis eloquii sitibunde deferant menti. Sciendum est enim quod, sicut uerus Ioseph quondam pane illo spiritaliter nos, et carnaliter pauit Hebreos, de quo propheta Dauid: Pane  celi saturauit eos ; sic uerus Isaac et uerus Moyses aqua illa celesti spiritaliter nos et figuraliter potauere Iudeos, de qua scriptum est: Aqua sapientie potauit eos . Et ideo necesse est nobis ut, sicut uerus Ioseph per  mysterium crucis manna illud celeste quotidie dat nobis, fidei dentibus ruminandum, de quo Psalmographus: Pluit  manna ad manducandum ; sic uerus Isaac et uerus Moyses sitim illam animarum nobis debeant emendare uiritim, de qua scriptum est: Posuit flumina in desertum, et exitus aquarum in sitim . Adhuc etiam necessarium est ut, sicut uerus Ioseph mysterio celestis sacramenti in horreo Ecclesie quotidie cibare nos solet ex adipe frumenti, sic bina uel terna spiritalis intelligentie metreta potare nos uelit Isaac de puteis et Moyses de petra. Taliter quippe, sicut interioris oculi potest dignosci perspicacia, in his tribus uiris triplex nobis occurrit gratia, dum per gratiam eius qui animam satiabit inanem duo nobis  offerunt aquam, et tertius panem. Sed, licet unius generis cibus pro qualitate hominum sepe non conueniat tribus, nobis tamen ostendendum est hic deuotione singulari, et ratione communi, qualiter in mysterio crucis unus omnibus, et omnes conueniant uni. Unde, quoniam in illo solo nostra fides et nostra est spes cuius figuram habuit Ioseph, Isaac et Moyses, orandum nobis est ut, sicut uerus Ioseph per mysterium crucis quotidie nos pane illo pascit in presentis Ecclesie domo, de quo scriptum est: Panem angelorum manducauit homo ; sic uerus Isaac deuotioni nostre ita se uelit exhibere deuotum, ut ex puteo sanguinis sui celestis gratie nobis tribuat potum, quatenus per uerum  Moysen fidei, spei et caritatis, trino subleuati remigio, presentis seculi mare sicco possimus transire uestigio: ita ut per passionem eius et crucem semper mortificemur in corpore, et uiuificemur in mente, cuius mortem Ioseph in carcere Isaac in ariete, et Moyses prefigurauit in serpente. Quod ipse nobis prestare dignetur, qui cum Patre et Spiritu sancto uiuit et regnat in secula seculorum. Amen. Quia enim iam a nobis concludendum est propere quidquid proposuimus de Ioseph, et Isaac, et Moyse, considerandum est quid sermo Dei, qui est efficax et uiuus, nouissime hic unus operetur in tribus; sicque sermo noster, quasi post deuictam cure secularis umbram uel turbam, in Christo Iesu ad ipsam perueniet summam.



INCIPIT LIBER SECUNDUS DE INuENTIONE S. CRUCIS



CAPUT PRIMUM. Beata Helena, eiusque filius Constantinus Magnus, a Deo obtinuit gratiam.


Quamuis non possit esse incognitum quod post passionem Domini lignum Dominicum a Iudeis diu erat absconditum, dignum tamen est ut ad predicandam eiusdem sacratissime crucis uictoriam, quando uel a quo inuenta sit, reuocemus ad memoriam. Beata igitur Helena Treuirorum quondam indigena ciuitatis, post gratiam baptismatis operibus cepit insudare pietatis, quia cum perfecta in fide, et perfectior in caritate, nobilis erat genere, sed nobilior sanctitate. Nobilitate etenim morum suorum nobilitatem precellebat aliorum, sciens uidelicet quia hec est nobilitas indubitata, que bonis moribus  probatur ornata. Unde et ex semine senatorum nobilium nobilem quemdam generauit filium, qui secundum luminare maius, quod uidetur preesse diei, splendor fuit imperii in his que erant seculi et in his que Dei. Quapropter, ut diuina sibi preordinauit sanctio, non incongrue Constantinus a Constante uocabatur et Constantio, seipsum scilicet erga Deum maiorem constantiam habere demonstrans, quam iidem parentes sui Constantius haberet aut Constans. Sed licet secundum dignitatem seculi nobilis esset ex semine patris, nobilior tamen in his que Dei sunt erat ex progenie matris, dum post acceptam gratiam Dei uiuentis, nobilitati corporis nobilitatem pretulit mentis. Post gratiam quippe baptismi, qua utrique superno reconciliati sunt patri,  eadem uirtus que data est filio, dabatur et matri, quia si historiam utriusque uelimus considerare subtilius, Deum quem coluit mater, colebat et filius.



CAPUT II. Ab Helena matre Syriam; a Constantino filio Romam atque Greciam, conuersas esse, ipsisque solis inueniende crucis gratiam commissam esse.

Postquam ergo filius per Siluestrum pontificem hanc gratiam recepit ab Omnipotente, ut in piscina salutis a lepra in corpore et a uitiis mundaretur in mente: continuo, ut et alios educeret de lacu miserie et de luto fecis , fidem sancte Trinitatis tam Romanis cepit intonare quam Grecis. Qui licet in fortitudine et maior esset in uirtute,  equa tamen lance pro Iudeorum ac gentilium studuit laborare salute, dum quasi medius discurrens inter Iudeos gentes, reuocare cepit incredulos, confortare credentes. Interim autem, dum tali deuotione mundum sibi et se Deo subiecit, hac et illac mater illius similiter fecit, ex intimo scilicet cordis inde crebra trahens suspiria, quod Christiane fidei tam diu prius repugnauit et Syria. Proinde mater et filius eo studiosius secuti sunt precepta uite, quo  gratia, que data est uni, dabatur utrique: dum, sicut utrisque celestis inspirauerat Pater, fidem quam predicabat filius, predicauit et mater. Cum enim pro capiendis hominibus sua utrobique tenderent retia, continuo ad fidem Christi Roma trahebatur et Grecia. Insuper etiam, ne aliarum gentium corda, quasi a fide ieiuna, deficerent in uia, per matrem conuersa est Syria, et per filium Romania. Unde, cum ex tam bonis operibus, et mater proba esset et filius probus, mirum non est quod gratia, que seruata est uni, seruatur ambobus, dum pro inquirendo mysterio ligni salutaris utrisque pre ceteris seruata est gratia singularis. Ex antique enim Diuinitatis consilio inueniende crucis officium matri huic seruabatur et filio, ut uterque eorum hoc ex  diuina gratia percepisse se nosset, quod ante se alius habere non posset. Unde, cum studio amborum inuentum sit crucis Dominice uexillum, dubium est utrum in hac inuentione illam preferamus aut illum: maxime cum ad hanc inquisitionem tam diu eis esset consiliarius unus ex mille, usquequo ad effectum eiusdem operis illa peruenisset ac ille. Per internum enim inspirationis Dominice suasum, eidem inuentioni filius prebuit ortum, et mater occasum; quia, dum ad hanc inquisitionem uterque eorum se fecit accliuem, filius imponebat originem, et mater finem.



CAPUT III. Constantinus contra barbaros signo crucis se armauit, et secundum signum quod in celo uidit hostes prostrauit et uicit.


uerum cum celesti solummodo notum sit Patri quare sacratissime crucis inuentio filio huic seruaretur et matri, dicendum est nobis qualiter arcanum antique Diuinitatis consilium ad inquirendum lignum idem Dominicum matrem prouocasset ac filium. Quodam ergo tempore, non modica multitudo barbarorum fines ubique cepit deuastare Grecorum, dum, quasi in apertam prorumpens apostasiam, totam pene solebat occupare Romaniam. Constantinus autem nondum Deum timens, sed homines reueritus, se contra hostes suos sicut miles armauit emeritus, dum die noctuque cum suis cogitare cepit ac recogitare qualiter aut quomodo eos  inde posset propulsare. Sed cum inde singulis noctibus et singulis anxiaretur diebus, sicut semper anxia cum trepidis mutat sententia rebus, tandem pro declarando crucis sacratissime ligno contra inimicos suos, tali diuinitus releuatus est signo. Quadam igitur nocte in strato suo quiescens, signum crucis in celo uidit, et post huiusmodi uisionem statim in hunc sensum uocem de celestibus audiuit, scilicet quod in die belli, et in tempore pugnandi  per hoc signum uictoriam deberet habere triumphandi. Unde, licet adhuc paganus exstitisset, et de mysterio crucis nondum quidquam instructus fuisset, continuo tamen ad eamdem formam, quam in celo uidebat, aliud signum informari faciebat. Et cum dies accidisset opportunus, in quo uirtutem crucis ipse crucifixus erat ostensurus ad comprobandum celestis gratie signum, ante aciem Constantini idem deportatum est lignum. In quo conflictu, licet alter contra alterum obfirmatam haberet faciem, fortissime tamen acies impugnauit aciem, quoadusque acies immensa suorum per uirtutem crucis aciem debellaret aduersariorum. Cum enim tirones emeriti hac et illac ad arma fuissent intenti, et circa ripam Danubii pars parti, et gens occurreret  genti, continuo, ut diuina gratia sibi prius in uisione monstrauit, in uirtute crucis hostes suos ex parte peremit, et ex parte fugauit. Sic igitur, postquam ad laudem Diuinitatis et gloriam per uirtutem crucis meruit habere uictoriam, illam diuine promissionis gratiam bene habet in se expertam, de qua scriptum est: Odientes eum in fugam conuertam . Quia enim non relinquit Dominus uirgam peccatorum super sortem iustorum , ea die bene declarauit in uirtute suorum, dum per uirtutem crucis ipse eos a barbaris uoluit liberare nationibus, de quo scriptum est: Confirmat autem iustos Dominus . Sed licet ipsi nondum iusti fuissent in oculis hominum, erant  tamen iusti ante Dominum; quia iam tunc eis appropinquare ceperat illa celestis gratie medela, per quam incessuri erant in omnibus mandatis et iustificationibus Domini sine querela .



CAPUT Iu. Constantinus signo crucis uictoriam consecutus cum esset, cepit primum ab idolorum cultoribus crucis mysterium perquirere; baptizatus autem dein a Siluestro, Christi fidem per totum orbem predicari fecit.

Constantinus igitur post fugam hostium, et uictoriam suorum, de mysterio crucis inquirere cepit a sacerdotibus idolorum, ac si illi, qui nondum fuerant uirtutem sancte crucis experti, aliquid ei possent inde dicere certi. Audientes autem hoc pauci Christiani qui tunc aderant ibi, quedam de aduentu  Filii Dei primo predicauerunt sibi ac deinde mysterium passionis eius et crucis retexentes ordine pleno, narrauerunt ei omnia que facta sunt de Iesu Nazareno. Constantinus autem, ad placandum totius operis opificem, a quo confirmatus et baptizatus in nomine Domini, discere cepit quid uel Deo deberet aut homini. Nouum quippe habitum et nouum assumens animum, in fonte Saluatoris duo genera cepit medicaminum; dum pro eo quod effundere noluit sanguinem innocentem, lepra deseruit corpus, et uitia mentem. Proinde confisus in uirtute diuina contra uitia carnis bella gerebat intestina; quia dum in seipso formam Diuinitatis altius impressit, bellum, quod ante cum hostibus habuit, postea cum uitiis gessit: postquam enim dimissa  sunt ei peccata multa, quoniam dilexit multum , continuo ad unius Dei conuersus est cultum; quia, ne diuersis idolis ultra sacrificaret in templo idolorum communi, non multis postea diis uoluit sacrificare, sed uni. Ab illo quippe die coram Deo nolens facere reum, in personis trinum, et in maiestate unum adorauit Deum, dum in amore Conditoris cor eius eo magis erat innixum, quod nichil aliud scire uoluit, nisi Christum Iesum, et hunc crucifixum . Sic igitur, cum quotidianis profectibus de uirtute in uirtutem, et de salute cresceret in salutem, factum est ut in orbe terrarum eo fieret ubique potentior, quo in seruitio Conditoris cepit esse feruentior. Unde, quia cogitatione humilis, et operatione fidelis seruiuit in terris, cui angeli famulantur  in celis; ideo pro hac noue conuersationis exsecutione fideli factus est thronus eius, sicut dies celi . Sed quia sic per fidei cultum et boni operis fructum Christianis intulit gaudium, et idololatris luctum, ideo et nos maiores gratias pro eo agere debemus gratie Conditori, quo fidelis ipsius et sibi proficiebat et nobis. Totum enim orbem ad eamdem pene perduxerat fidem, qua [per] beatum Siluestrum pontificem ipse instructus, pridem sciens uidelicet quia, sicut uirtus totius uestimenti pendet in stamine, sic in fide Christi tota salus pendet anime.



CAPUT u. Constantinus matrem suam B. Helenam, pro inquisitione ligni Domini, Ierosolymam misit, que ubi eo peruenisset, magno studio est de sancta cruce apud Iudeos percunctata.


Igitur cum per arcanum antique Diuinitatis archisterium Constantinus imperator Romanum quondam rexisset imperium, ob fidei semen hac et illac ubique spargendum, de gente in gentem, et de regno transiuit in regnum ; dum pro fidelibus hilaris, et pro infidelibus tristis, fidem sancte Trinitatis illis insinuauit et istis. Interim autem, cum tali modo pro Iudeis laboraret ac gentibus, lignum Dominicum inquirere cepit a sapientibus, eo studiosius scilicet cupiens eiusdem crucis uenerari memoriam, quo per eam ab hostibus suis antea meruit habere uictoriam. Sed quoniam ipse pro  fide Christi et negotiis imperii animum suum in plura diuisit, ideo beatam Helenam matrem suam pro se Ierosolymam misit, ut eo studiosius ibi Dominicam inquireret crucem, quo ad hanc inquisitionem ipsum crucifixum ostensorem haberet ac ducem. Beata igitur Helena sapienti usa consilio, statim interius Deo et exterius obediuit filio; dum non solum ualida manu pro eadem inquisitione Ierosolymam iuit, sed etiam a Iudeis, ubi lignum Domini cum esset, diligenter inquisiuit. Que enim de uitiis ad uirtutes iam tunc bene operando transiuit, non immerito thesaurum illum Diuinitatis inquisiuit, inquisitum inuenit, inuentum custodiuit. Unde ut et nos cum ea quasi de tenebris properemus ad lucem, dicere debemus qualiter ipsa eamdem inuenit  crucem, ne quis audientium sic unquam insipiens fiat, ut postea se dicat ista nescire, cum sciat. Eligens ergo sibi de Iudeis uiros numero mille, inquisiuit ab eis quid de eo ille sentiret aut ille; sicque omnes una eademque ratione uidens esse contentos, denuo de eis cepit separare quingentos. Qui, licet instructi essent lege diuina, nesciebant tamen quid de eis uellet facere regina, nisi quantum inde Iudas unus ex eis ceteris poterat enarrare Iudeis. Unde et ipse iustam eis inde reddens rationem: Ligni, inquit, Dominici uult facere questionem. De quo tamen nichil omnino dixerat esse conscriptum, nisi quantum a patre suo uel auo sibi fatebatur esse predictum. Proinde recordatus patris et aui ueteris, sententias eorum cepit enodare ceteris, Iudeorum  scilicet ac gentium populis enarrando duobus quidquid inde de parentibus percepit ambobus. Dixerant enim sibi, quod ipse et omnis posteritas illius hoc nosse poterat, quod quandocunque inquisitio ligni fieret, genus eorum amplius regnare non ualeat, sed regnum eorum transferendum esset in salutem credentium, de quo scriptum est: Domini est regnum et ipse dominabitur gentium .



CAPUT uI. Beata Helena morte plectendos ignique Iudeos illos cremandos censet, qui S. crucem ostendere nollent, Iudamque in lacu septem diebus seruari precipit.

Regina autem reuocans ad se omnem Iudeorum cohortem, uitam eis proponebat ac mortem, uitam  scilicet, si lignum crucis ostenderent, mortem autem si demonstrare contemnerent. Sed cum corda eorum ad hec indurata fuissent, et ea que sciebant se nescire dixissent, eo celerius eos que dicenda erant dicere cogebat, quo citius ab eis uoluit scire quod nesciebat. Sed cum ueritas rei ab eis nulla ratione posset inuestigari, continuo iussit omnes igne cremari, ut uel sic eos cogeret monitis obedire diuinis, quos ad hoc nec blandimentis poterat prouocare nec minis. Iudei autem sibimet inde timentes, et uiuere potius quam mori cupientes, tandem, ad ostendendam sibi ueritatem nudam, pro se omnibus tradiderunt Iudam. Quem cum nec minis terrere, nec blandimentis ad hoc posset allicere, ut ueri aliquid inde uellet dicere, continuo suscipiens  de omnibus unum, per septem dies iussit eum in lacu seruari ieiunum, usquequo, septem diebus euolutis, ea ratione inde se postularet educi, ut debitam seruitutem Dominice impenderet cruci. Qui cum ad hec uerba de lacu fuisset eductus, continuo Christianis gaudium, et Iudeis ortus est luctus; quoniam omnes Iudei, qui conuenerant ibi, inuidebant nobis, et timebant sibi. Sed ille, qui est salus nostra in tempore tribulationis , misertus eis, et misertus est nobis, dum conuersus ad nos, et reuersus ad eos, ea die uoluit letificare Christianos, et illuminare Iudeos.



CAPUT uII. Iudas dein ex lacu extractus, facta ad Dominum oratione, tres cruces inuenit; cruci autem Dominice mortuus ibi resuscitatus testimonium perhibuit.

 Pro hac igitur causa, cum illuc, ubi locus erat Caluarie, undique concurrisset turba plebis bifarie, contrahere pars cepit ad partem, ne per Iudeorum impietatem ars deluderet artem. Iudas autem inter ceteros stans in conspectu filiorum hominum, ex intimo cordis orationem hanc fudit ad Dominum, quatenus ipse sibi monstrare dignaretur ubi esset crucis Dominice fossa, qui Moysi quondam patris nostri Ioseph ostendere dignatus est ossa. Sed, quoniam eiusdem loci certum non poterat inuenire uestigium, nisi diuina pietas celeste aliquod uellet demonstrare prodigium, ideo ad informandam non credentium spem et credentium fidem  subito locus commotus est idem. Insuper etiam ad declarandum Dominice crucis lignum, aliud continuo secutum est signum, dum ad edomandum cor Iudeorum indomitum, statim de eodem loco fumus ascendit aromatum. Iudas autem, qui prius inter spem pendebat et metum, pro merore cepit habere gaudium, et pro gaudio fletum, gratias uidelicet agens Deo in uniuersis que gloriose fiebant ab eo. Deinde ad terram se inclinans humiliter, fossorio arrepto, fodere cepit uiriliter: sed et alii post alios tam diu cum eo fodere ceperunt usquequo pro una cruce, quam querebant, tres pariter inuenerunt. O quam mira et inaudita res, quod crux una querebatur, et inuente sunt tres,  quamuis pro illuminandis fidelium animabus multo pretiosior esset una duabus! Unde mirum non est quod idem Iudas inter alios sollicitatus est primus quid sibi agendum esset ex crucibus tribus, quoniam, sicut ex Synagoga Iudeorum plures affirmauere Iudei, due cruces erant latronum, et tertia Dei. Sic igitur cum inter tot cruces Iudas ipse nescisset cuius aut cuius illa uel illa fuisset, continuo mortuus quidam resuscitatus ibidem, pre ceteris crucibus cruci Dominice magis adhibebat fidem. Nec enim humane ignotum esset solertie quid honoris ac reuerentie duabus deberet aut tertie; ideo postquam eumdem mortuum ad unam et aliam crucem populus inaniter admouit, continuo tertie admotus, uirtutem sancte crucis agnouit, posteaquam duabus  illum crucibus turba pedestris in uanum porrexit, statim appositus est tertie, et surrexit. Unde non immerito Deum benedixerunt cuncti, quibus uirtutem ligni Dominici resurrectio testabatur defuncti, merito etiam defunctus idem ei pre ceteris benedixit, qui eadem die mortuus fuerat, et reuixit.



CAPUT uIII. De testimonio, quod sancta crux habuit cum a uiuis, tum etiam defunctis, et de spiritali gaudio beate Helene.

O pretiosum et admirabile lignum! o lignum angelico et humano preconio dignum, per quod dum antiqua Diuinitas et uite reddidit mortuum, et libertati captiuum, bene declarauit quia lignum illud non mortuum uidebatur, sed uiuum! O crux sacra et  uenerabilis! o crux gloriosa et admirabilis, cui ut debitus honor exhiberetur a cunctis, preconium habebat ex uiuis, et testimonium ex defunctis! O inestimabilis dilectio caritatis, o ineffabilis dispensatio diuine pietatis, que per arcanum antique Diuinitatis consilium, in mortem crucis pro homine Deum, et pro seruo tradidit Filium, ut post deuictam eiusdem mortis acerbitatem, seruus libertatem, et filius reciperet hereditatem! uidelicet eadem sacratissima crux humano non indigeat preconio, que prophetico et euangelico ultro commendatur testimonio, dignum tamen est ut nos eo studiosius laude prosequamur immensa, quo in ea salus nostra quodam uidebatur esse suspensa. Hec enim est illa crux, que sub Iudaica detenta diu captiuitate, ab  Helena regina hodie probatur inuenta; ut et nos hoc exemplo commoniti, in illius forma studeamus inueniri. Hec est illa crux, in qua Dei Filius exaltatus, traxit omnia secum , de quo angelus ad Mariam. Aue, inquit, gratia plena, Dominus tecum . Hec est etiam illa sacra et celeberrima crux, in qua lux illa pependit, que dixit: Fiat lux, et facta est lux , ut ipse nos secum ad eternam perduceret lucem, qui pro nobis subire dignatus est clauos, lanceam et crucem. Hec est illa crux, que, sicut sacre Scripture testantur sacramenta, a beata Helena regina predicatur inuenta, euangelicis uidelicet uerbis hodie in ea completis, quibus dicitur: Petite et accipietis, querite et inuenietis . Sed, quam leta uel hilaris eadem regina hodie  fuisset effecta, quando crux Dominica sursum de terra uidebatur erecta, nullus omnino poterit scire, nisi qui in libro uite septem signacula solus nouit aperire. Unde ut quod bono inceptum est omine bono clauderetur et fine, dignum fuit ut pulcherrimum illud donum pulcherrime primum deferretur regine, quatenus gratie celestis archisterio prior esset in dono, que maior erat imperio.



CAPUT IX. Quanto cleri et populi studio et alacritate exceptum sit uitale crucis lignum.

Interim autem, dum per salutare mysterium respexit Dominus super filios homimum , turbe concurrentium populorum in hymnis et confessionibus  benedicebant Dominum: insuper etiam pro salutando eiusdem salutaris gratie locuto, continuo facta est letitia magna in populo. Exclusa enim antiqua Iudeorum perfidia, spiritalis ibi cantici cithara et lyra, tympanum resonauit ac tibia; quoniam ut nullius professionis aut etatis congrua ibi deesset persona, illuc uicinus et incola, peregrinus accurrit et aduena: ut sicut nullus eorum a culpa uidebatur immunis, sic eadem gratia singularis omnibus possit esse communis. Quantus ibi concursus esset gentium et populorum letitia, percipere non potest auditus aurium, nec uisus oculorum; quoniam omnes qui aderant, tantum ibi gaudium, tantumque habuere tripudium, ut propter uidendi  desiderium ea hora comedendi etiam dimitterent studium. Ubi, dum alter alterius inuidebat uelocitati, emula fiebat caritas caritati, quando ad uidendam eiusdem celestis mysterii dignitatem, caritas cepit retardare caritatem. O laudabile diuortium, et admirabile commercium, in quo cursus uelocium cursum retardauit inertium, ubi licet uelociores quique retardare uiderentur inertes, utrique tamen gratie Dei nequaquam uidebantur expertes. Sed, quia nondum fuerant uirtutem sancte crucis experti, ideo iners ueloci, et uelox adherebat inerti, ut alter alteri eo minus uideretur inertior, quo ad currendam uiam alter altero uolebat esse solertior. Sicut enim contristari ceperant Iudei, dum in ligno Dominico uiderunt gloriam Dei; ita  Christianus gauisus est populus, quando idem celestis mysterii uisus est loculus. Ibi procul dubio alacres ac flebiles, ibi fortes quique conuenere uel debiles, dum per diuersas utrarumque partium sortes, flebilibus adunati sunt alacres, et debilibus fortes. Ibi etiam ceci et claudi diuine coadunati sunt laudi, ac si aliquis eos uerbis illis euangelicis inuitaret illuc, quibus dictum est: Cecos et claudos introduc huc . Preterea, ubi surdi quilibet ac muti, proprie ibi insidiabatur saluti, dum pro gratia illius aduenere illuc deuoti, qui surdos fecit audire et mutos loqui . Unde, quoniam ad uidendum crucis sacratissime loculum, clerus undique post clerum, et populus accurrit post populum, mirum non est, si tanta multitudo populorum.  quasi de gyro uertebatur in gyrum, ubi ex coilisione turbarum uir impegit mulierem et mulier uirum. Ubi enim clerus et populus agmine conglobati sunt miro, quid profuit si uicinus inibi et uir uxori, et uxor adheserat uiro, maxime cum uterque eorum inibi diuino submissus honori, et uxor uiro, et uir inuideret uxori? Pro salutando etenim thesauri eiusdem pretiosissimi loculo strepitus fiebat in clero, tumultus in populo, dum pro festina uisitatione eiusdem superni germinis, et diuini seminis sudor erupit in uiris, pudor in feminis. Ubi licet hac et illac populus uideretur stare pro muro, adhuc tamen pater accurrit cum filio, mater cum puero: quibus licet infans uagiens domi seruaretur in cunis, ab eadem tamen letitia nullus eorum esse uolebat  immunis. Ut enim alter pre altero uitale cerneret mysterium, alter alterius cepit impedire desiderium: quia, sicut in exsequiis charorum alter pre altero pia deuotione iungitur ad feretrum, sic ad diuinum illud obsequium alter alterum studuit preuenire per alterutrum. Ibi quippe alter alteri longam fecerat moram, dum ab hac gratia uidenda alter alterum ab hora cohibebat in horam; quia, licet ad hoc spectaculum concurreret omnis sexus et etas, soliti tamen incessus quilibet illorum excessit metas. Unde quantum meroris habuerunt omnes qui aberant, illi solummodo poterant scire, qui aderant: maxime cum eo maiori tristitia illi absorberentur, qui aberant, quo ampliori letitia  uiderant illos tripudiare qui aderant. Sed nemo fortasse de his quibus celestis magisterii disciplina prefuit, in consilio iustorum et congregatione  ibidem defuit, quoniam maior eum inde pena constringeret, siquidem ibi de eodem conuentu deesse contingeret. Ibi enim alter alterum eo studiosius ad illud cepit preuenire spectaculum, quo alter pre altero diuinum uoluit spectare miraculum, ubi crux sacratissima Dominici sanguinis liquore cruenta ab Helena regina diuinitus legitur esse nudata.



CAPUT X. Quemadmodum de S. crucis honore etiam nobis gaudendum, et quid inter Christianos et Iudeos intersit.

 uerum licet nos cum illis ea die corporaliter non essemus, eodem tamen gaudio quo illi iam nos gaudere debemus; quia licet corporali presentia ibi fuissemus absentes, in corpore tamen Christi eis quodam modo uidebamur esse presentes. Participatione enim spiritalis letitie et exsultationis ea die nos illis, et illi aderant nobis, quoniam in unitate Ecclesie cum eis ipse nos habebat in se, qui de electis suis ad Patrem, uolo, inquit ut sint unum in me, sicut et ego in te . Ecce quam fortunatum, imo quod fortunatius est omnium fortunio, quod Deo et homini sic una unio, et sic communis exstat communio, ut eamdem unionem homo habeat in Deo, et Deus in homine, quam corpus in  capite, uel caput in corpore. Quia enim caput Christi sit Deus, et caput Ecclesie Christus, inde permaxime probari potest, in quo dicitur: Qui adheret Domino, unus spiritus est . Unde scriptum est quod Iudei, a Christianis in hac unione diuisi, a corpore Ecclesie prorsus uidentur abscisi, quoniam de mysterio crucis et incarnationis Christi aliud sentiunt illi, et aliud isti. Sicut enim nos, pro informandis fidelium animabus, tres personas credimus et unum Deum adoramus, ita Iudei econtra se in aliam formam male credendo transmutant, dum in Deo unam personam adorant, et duas alias refutant. Sed notandum est quod, licet alio modo credant Christiani, et alio Iudei, uterque tamen cultum unius habent Dei,  quia, quamuis de mysterio crucis aliud sentiat Christianus et aliud Iudeus, ab utroque tamen unus colitur Deus. Sed, quoniam in morte Saluatoris unus innoxius, et alius est reus, non immerito gaudere debet Christianus et lugere Iudeus, ut ex bone uel male arboris fructu, pro mysterio crucis, unus sit in gaudio, et alius in luctu. Et bene quidem credentibus conuenit et non credentibus, ut et illi gaudere cum gaudentibus, et isti debeant flere cum flentibus , quoniam, ut Apostolus dicit: uerbum crucis pereuntibus stultitia est: his autem qui salui fiunt, id est nobis, uirtus Dei est . Unde mirum non est quod, sicut in credentibus risum illum in futuro uidebitis, de quo ueritas: Beati, , qui nunc fletis, quia ridebitis  ; sic in incredulis risus ille quandoque uidebitur, de quo scriptum est: Risus dolore miscebitur . Et ideo, ut nos gaudium illud spiritale bonis semper meritis affectemus, de quo Iacobus: Omne, inquit, gaudium existimate, fratres, cum in uarias tentationes incideritis , orandum est ut per gratiam Diuinitatis plenum illud gaudium semper maneat in nobis, de quo ueritas discipulis: Gaudium  uestrum nemo tollet a uobis .



CAPUT XI. De comparatione Constantini et Helene matris eius.

Ergo cum aliquantulum iam sumus sententie prioris obliti, dum perfidie Iudeorum iusta ratione  conabamur obniti, dignum est ut, sicut in absconsione ligni Dominici duritiam illorum satis sumus experti, ita nunc ad Constantinum et Helenam pristina debeamus oratione reuerti. Ipse enim signi celestis instructus archisterio, primus omnium inquirende crucis ardebat desiderio, sed tamen nunc bone uoluntatis affectum mater illius perduxit ad effectum. Sciendum est namque quod, postquam per bona opera oratio eorum facta est munda, in inquisitione ligni salutaris ille factus est primus, et illa secunda. Quia licet inueniende crucis una duobus esset intentio, filium tamen inquisitio, et matrem nobilitauit inuentio. Dum enim eidem inquisitioni uterque operam dedit, lignum crucis filius inquisiuit, mater inuenit, que, dum pro eadem causa  terrarum cepit rimari profunda, inuentione facta est prima, et in inquisitione secunda. Unde licet eterno non incognitum sit Patri utrum maiorem reuerentiam debeamus filio an matri; nos tamen in ipso, qui semper uota respicit humilium, maioris meriti credimus matrem esse quam filium. Sed tamen aliquam reuerentiam inde debemus utrique, quod iam uterque eorum premia sortitus est uite: quamuis, sicut stella ab stella differt claritate , sic mater a filio meritorum differat enormitate. Si enim gesta utriusque uelimus pensare subtilius, coram Deo maioris pretii creditur mater esse quam filius; quia, postquam utrique celesti reconciliati sunt [Patri], in construendis ecclesiis Dei magna  cura filio, sed maior inerat matri. Quamuis enim filius multas ecclesias in Grecia construxisset ac Roma, quibus in thesauris et allodiis multa regalia contulit dona; mater tamen, ut adhuc diuersa sanctorum testantur martyria, multo plures ecclesias in Galliis edificauit ac Syria. Quapropter ecclesie in honorem eius Deo ubique sacrate bene testantur quanta coram Domino polleat sanctitate; maxime cum bene sciat sola Diuinitatis antique scientia qualis aut quanta sit sanctitas eius et magnificentia. Unde, cum uirtus sanctitatis eius sit tanta, ut merito inter alios sanctos et ipsa numeretur sancta, mirum non est quod, sicut catalogus sanctorum solet ubique testari, festiuitas eius a nobis annua semper debet reuolutione celebrari. Sed  quoniam in eodem catalogo de filio eius nulla est mentio, sed magis memoria illius omnibus modis inibi obliteratur silentio, ideo ut in regione uiuorum et ipse complaceat Deo, necesse est ut oratio fiat ab Ecclesia ad Deum pro eo  . Cum enim in presentis ecclesie domicilio festiue solemnitatis officium matri potius debeatur quam filio; ideo in agendis mortuorum prouidendum est cunctis, ut memoriam filii studeant habere cum defunctis. Proinde ad reconciliandum nobis Deum Patrem, non iam eumdem filium debemus orare, sed matrem, quatenus ipsa sue sacratissime intercessionis auxilio coram Deo nobis suffragetur et filio. Quia enim multa sunt mala que fecimus, ideo nos et illum studiosissime debemus eiusdem mulieris commendare  precibus, quamuis dubium non sit quin pro filio suo eo studiosius oret mater ipsa, que genuit, quo idem filius non in uitiis, sed in uirtute consenuit. Et non immerito quidem nos et illum eidem debemus commendare uidue, ut pro nobis et illo Deum exorare uelit assidue, maxime cum ad obsequium suum inde nos magis possit habere spontaneos, si cum eodem filio suo precibus suis domesticos tueatur et extraneos. Quia enim sententia illa rebus est magna, et uerbis exigua, in qua dictum est: Multum ualet deprecatio iusti assidua , necesse est ut ipsa pro nobis et filio suo iam eo supplicare dignetur humilius, quo iustior enarratur mater esse quam filius. Unde ut nobis et illi bene sit in presenti seculo et in futuro, pro nobis et illo  Deum semper orare debemus in obscuro, quatenus gratia quam electis suis hic preparauit et ibi, nunquam nobis possit deesse nec sibi. Adhuc etiam, ne unquam animabus nostris desit requies, aut corporibus quies, pro nobis et illo Deo supplicare debemus per singulos dies, ut ipse, qui diues est in promissis, et ditior in donis, secundum diuitias glorie sue sibi misereatur et nobis. Sed quoniam ipse post mortem suam diu fortasse iam luit, si quod in eo peccatum ante mortem fuit, dignum est ut pro nobis ipsis Deo semper eo propensiori supplicemus oratione, quo iam ille fortassis est in requie, et nos in labore. Et quoniam ipse future quietis plenariam nondum habet perfectionem, sed  nobiscum potius meliorem adhuc sperat inuenire resurrectionem, orandum est nobis ut ipse qui per sanguinem suum uiuifice crucis uoluit sanctificare uexillum, ad perfectam requiem nos perducat quandoque et illum. Sciendum est enim quia licet ille talis ac tantus non sit ex imperfectione meritorum, ut digne computari possit in numero sanctorum, uere tamen et absque omni dubitatione partem habebit in consilio iustorum et congregatione . Et non immerito quidem, quia licet Philippus et Caius, duo hi solummodo reges ante illum, Christianus primus erat ex cunctis imperatoribus et  regibus qui Romani orbis monarchiam studiosissime diuinis mancipauit legibus. Unde quoniam huiusmodi operibus effugauit a se omnem potestatem inimici, non immerito, etsi non sanctus, iustus tamen poterat dici; quoniam ad exemplum iusti illius Deo semper uiuere cupiuit, de quo scriptum est: Iustus ex fide uiuit . Si quis enim in historiis gesta illius diligentius querat, bene uidebit quod idem uir, etsi non sanctus, tamen iustus erat; quoniam exemplo iusti illius uitiis erat infirmus, et uirtute robustus, de quo dicitur: In memoria eterna erit iustus . Et quoniam mater eius et ipse uirtutes habuerant mille, non immerito iusta fuit illa, iustus et ille; sed iustior illa. Unde mirum non est quod, sicut filius typum iusti illius in eternum  habebit, de quo scriptum est: Iustus ut palma florebit ; ita et mater diuersarum uirtutum gratia formosa, non iam deformis ut spina, sed pulchra uidetur ut rosa. Sed licet pro diuersa qualitate meritorum rose sint martyrum, etc., lilia confessorum, tamen, quia per mortificationem uitiorum corda eorum uitiis erant sterilia, et uirtute generosa, non immerito iam filius florebit ut palma, et mater ut rosa. Adhuc etiam per antique Diuinitatis consilium filius ut oliua, et mater florebit ut lilium, quoniam decurso iam uite presentis exsilio, corona iustitie nec matri potest deesse nec filio. Et non immerito tanta mercede sunt digni, quibus inuentio Dominici reseruata est ligni; quamuis mater cum filio tante dilectionis fedus iniret, ut lignum  illud filius inquireret, et mater inueniret. Licet enim ad inquirendum crucis Dominice uexillum ille illam, et illa incitauerit illum, uterque tamen quod pium erat impleuit, dum eamdem crucem filius quesiuit, et mater inuenit. Unde sciendum est quia, si idem filius premium inde debet habere condignum, quod ipse Dominice crucis primus inquisierat lignum, multo maiorem gloriam mater ipsa promeruit, que hodierna die lignum Dominicum nobis eleganter aperuit. Et si gloria et honore digna est illa, que crucem inuenit, multo magis honorandus est ille, qui nos in cruce redemit, quoniam in eodem ligno, quod illa nobis hodie reuelare consueuit, opus nostre redemptionis ille dignanter impleuit. Unde  quia pro honore illius quotidie uiuificam adoramus crucem, qui olim in cruce noctem in diem et tenebras uertebat in lucem, orandum est nobis ut per gloriosam eiusdem crucis sacratissime uirtutem, quandoque nobis animarum requiem, et nunc corporum dignetur donare salutem; quatenus per gratiam ipsius, et tunc a penis, et nunc liberari mereamur a peccatis, quia in ara crucis seipsum obtulit Deo Patri sacrificium, in odorem suauitatis, iehsu Christus Dominus noster, qui cum Patre et Spiritu sancto uiuit et regnat in secula seculorum.



INCIPIT LIBER TERTIUS DE CONSTANTIO ET HELENA



PRAEFATIUNCULA AUCTORIS.


Quoniam de inuentione sancte crucis, fratres karissimi, quedam iam diximus, de Constantio et Helena, per quos inuenta est crux, aliqua dicemus, quatenus in operis huius serie post materiam auctores prodantur materie. Dignum quippe est ut [qui] de ipsa inuentione agamus [egimus], de inuentoribus eius aliqua afferre debeamus, ut, agnita gloria eorum et magnificentia, melius ad cetera precedens currat sententia.



CAPUT PRIMUM. Ut Constantius D. Helenam sibi iunxerit.

Constantius ergo Cesar, qui Claudii imperatoris nepos erat ex filia, bella semper hostilia plus malebat quam ciuilia, ut bellis hostilibus ciuilium bellorum illorum decurtaret metas, de quibus scriptum  est:


Altera iam teritur bellis ciuilibus etas.

Unde et in ordine uicis sue militare sibi assumens collegium, hac et illac bellum gessit egregium, dum publicam rem publico defendens magisterio, multas ciuitates et prouincias Romano subiugauit imperio. Qua de causa copiosa cum exercitu in Gallias profectus est a Roma, hac et illac rebellibus intulit arma, supplicibus dona, ut pro dispari actione singulorum, dispar eis esset et gratia donorum. Unde et eo ampliori dilectione tenebatur a Gallis, quo superborum erat mons et humilium uallis, dum reprimendo exosos, et prouehendo dilectos, cepit edomare tumidos, et eleuare subiectos. Sic ergo postquam Gallias hinc et illinc ubique peragrauit,  tandem ad Treuericam urbem famosissimam declinauit, que tunc temporis eo diuitiis et rebus erat opulentior, quo armis et militibus uidebatur esse potentior. Licet enim fortis esset ex prouinciis et ciuitatibus undique adiacentibus, diuina tamen gratia fortior erat a credentibus; maxime cum per beatum Eucarium ac socios eius ita sterilis esset idololatria, et fide fecunda, quod non immerito Roma uocabatur secunda. Interim autem, dum Constantius Romanum imperium per Gallias ubique dilatauit, beatam Helenam uirginem pro nimia pulchritudine, quam habebat, amauit; quia non solum pulchra erat uisu aspectuque delectabilis, sed etiam gloria et honore magis uidebatur admirabilis. Sic igitur, dum in hanc rem totum animum et totum  impendebat studium, tandem amabile prosecutus desiderium, eam sibi sociauit in connubium: de qua, ut diuina prouidentia preordinauit, filium, qui Constantinus Magnus dicebatur, generauit. Unde cum melior esset Galerio, et nobilior Chloro et Cyro, mirum non est quod tam nobilis femina tam nobili sociata est uiro; quoniam, sicut ipsa mundo  erat nobilis, et ideo nobilior, ita et ille sibimet fuit utilis, et imperio utilior. Ille enim quasi ad instar speculi humani radius fuit imperii, in his que sunt seculi. Hec autem radio fidei diuine se imprimens legi, speculum erat imperii, in his que sunt seculi, et in his que Dei. Et ideo nobilitate mentis, quam diuina sibi prerogauit sanctio, multo nobilior uidebatur Constantio; quia per mestimabilem superne pietatis efficaciam, nobilitatem mentis, quam ille non habuit per naturam, ista meruit habere per gratiam. Unde, quoniam idem Constantius nusquam amori suo tam delectabile poterat inuenire suffugium, mirum non est quod tam nobilis uir tam nobilem feminam sibi sociauit in coniugium. De qua, sicut historia nobis intonat subtilius, per gratiam  Dei tam magnus et illustris nobis datus est filius, qui et precedentibus regibus posterior non esset ad uirtutem, et subsequentibus anterior esset ad salutem. Et ideo beatus erat uir qui talem filium habuit: beata etiam mulier, que preter hunc uirum post alium non abiit! sed ille multo posset fieri beatior, si per fructum iustitie uellet esse feracior. Felix tamen quodammodo tanti filii pater! felix erat et mater! sed feliciores uiderentur utrique, si iam pariter potirentur premio uite. Sed tamen per gratiam uirtutis cuiuscunque, felix uterque uidebatur utcunque, quoniam sicut ille felix temporali uirtute uel uictoria; ita et ista felix erat sempiterna gratia et gloria. Unde et per gratiam cuiuscunque uirtutis ex parte felix illa, felix ille, felix erat uterque; sed  eo alter altero felicior, quo in lege Dei uidebatur esse peritior. Et licet idem uir, qui Romani orbis erat speculum, felix esset quantum ad seculum, per hoc tamen, quod in oculis Dei caligo paganismi [eum] denigrauerat, nequaquam felix erat quantum ad Deum. Sed si quodammodo potest concedi quod in aliquo felix dicatur per gratiam Dei, multo tamen felicior exstitisset, si ad fidem cum muliere peruenisset, quoniam inde magis prosperioribus posset pollere successibus, si per fidem Christi cautius consuleret immanibus excessibus.



CAPUT II. D. Helene generis nobilitatem que testentur.

Econtrario autem mulier illa pretiosa, non modo  genere, sed etiam uirtute uidebatur generosa, dum per gratiam Dei omnipotentis nobilitatem corporis nobilitate semper extulit mentis. Unde, licet in historiis parentum illius generosa sileatur nobilitas, nobilitatem tamen eius apud Treuiros edificiorum suorum adhuc antiqua testatur gentilitas: ubi pauimentum domus illius uariis marmoribus et Pario quondam lapide stratum bene declarat quantum  ibi pre aliis uideretur habere primatum. Preterea uero ipse planities parietum fuluo auro uelut hyacinthino textu depicte bene testabantur insignia nobilitatis eius inuicte, insuper etiam prediorum eius copie Ecclesiis Dei olim undique collate bene declarant quam nobilissima generis polleret antiquitate. Sed et cubile ipsius aureis setis instructum et insignitum, nobilitatem quodammodo in ea, quasi Romanorum testabatur Quiritum, maxime cum ab ortu solis usque ad ultima Thyle cubili huic simile non posset inueniri cubile; quia cubiculum cordis sui cubicularius ille nulla unquam inquinauit pollutione, de quo scriptum est: In cubili suo astitit omni uie non bone . Sed hec fortassis omnia contingebant in figura, que regina quandoque  futura hoc habere cepit ex gratia, quod prius habebat ex natura, quia postquam ad fidem Christi superno meruit reuocari iuuamine, ornamenta dignitatis corporee traxit ad salutem anime, dum in inuentione sancte crucis, pro humano laborando salute, gloriosa fiebat ex hoc opere, sed gloriosior uirtute - in typum scilicet Ecclesie illa diuersarum uirtutum intus decorata dignitate, de qua scriptum: Astitit regina a dextris in uestitu deaurato, circumdata uarietate . Unde, quoniam intrinsecus tantis ac talibus decorata fuit uirtutibus, idcirco per omnia in omnibus diuinis placebat obtutibus; quia uero specie sua et pulchritudine forinsecus erat ornata, ideo uiro suo Constantio amabilis uidebatur et grata, quoniam interne pietatis et eterne  pulchritudinis ita instructa est norma, ut et Deo placeret in anima et Constantio in forma. Secundum opinionem enim uulgi, et ueritatem rei, officiosa erat in obsequio uiri, sed officiosior ad obsequium Dei; quoniam amor Constantii et Dei ita in corde illius duplici ratione fuit distinctus, ut et Constantio exterius, et Deo subderetur interius. Qui Constantius postquam in Galliis negotia belli partim ipse disposuit, partim aliis disponenda commisit, tandem cum suis commilitonibus genus patriamque reuisit, ut eo maiorem triumphi laurealis reciperet coronam, quo cum maiori palma uictorie de Galliis reuersus est Romam. Sed licet ignotum sit nobis utrum beata Helena cum eodem Constantio  abiisset, an propter teneritudinem pueri in Galliis remansisset, credi tamen potest quod uel eo tutius cum eo abducta, uel eo citius post eum est sine magna dilatione delata, que pre ceteris mulieribus ab ipso magis erat amata. Credendum est etiam quod quandocunque illuc fuerit adducta, statim regiis ornamentis ac sumptibus est decenter nutrita et diligenter instructa, ut sicut elegans erat in habitu et elegantior in uultu, ita nichil sibi de regio sumptu deesset aut cultu.



CAPUT III. Ut Helenam legitimo sibi matrimonio sociarit Constantius, et de eorum filio Constantino Cesare declarato.

Theodora autem, Constantii uxore, defuncta,  beata Helena sibi est societate coniuncta, ut que prius in palatio obscuriore aliquantulum potiebatur magisterio, deinde secum et matrimonio potiretur et imperio. Dignum quippe fuit ut eo ampliori eam dignaretur honore, quo iam secum didicit in quiete, quod pro eo prius pateretur in labore; maxime cum omnis labor grauis omnino uideatur, nisi qui per gratiam consolationis in tribulatione leuatur. Deinde uero cum inter duos Augustos, Constantium scilicet et Galerium, Romani orbis diuideretur imperium. Illyricum et Asia Galerio, Africa uero et Europa euenere Constantio. Cum autem ex diuine dignationis permissione uel ope unus presideret Asie, et alius Europe, factum est ut Constantius eo minorem sollicitudinem de Italis haberet et Afris, quo maiorem  curam de Hispanis habebat et Gallis. Interim uero Constantinus, filius eius, officiis aptus, et hominibus acceptus, consultu senatus a Romanis in Cesarem est electus, quoniam pro uirtute utriusque dignum eis uidebatur et iustum ut et filius promoueretur in Cesarem, et pater in Augustum. In qua uidelicet uirtus diuina bene declarauit in eo quia non est potestas nisi a Deo, dum per arcanum utique Diuinitatis auxilium eodem tempore in quo promouerat patrem, promouebat et filium. At postquam Constantinus Romanum imperium aliquot annis tam forti quam felici uirtute defendit, adhuc qualem animum erga rempublicam haberet ostendit, dum pro acquirenda maioris glorie corona ualida manu denuo ad Gallias migrauit a Roma.



CAPUT Iu. Ut Constantius superatis Germanis et Britonibus abierit, atque Constantinum lepra inuaserit.


Ubi quamuis tyrannide antiqua et rebellione nouella gens Britannie et Germanie denuo eum noua concitaret ad bella, ipse tamen eo minori est inde tristitia repletus, quo ad triumphandum ei adfuit et exercitus nouus et sapientia uetus. Interim autem Constantinus filius, in Romanis partibus relinquens matrem, mirabili arte in Gallias prosecutus est patrem; ut pater cum filio eo facilius tyrannice resisteret parti, quo filius patri, et ars succurreret arti. Quia enim uterque callidus erat ingenio et prouidus in consilio, ideo mutuo caritatis officio filius patri,  et pater occurreret filio, ut eo fortius pars opprimeret partem quo callidius ars deluderet artem. Inter hec uero licet Constantinus in negotiis belli mire foret calliditatis et admirande fortitudinis, gens tamen Britannie et Germanie facta est ei uua fellis, et botrus amaritudinis, dum in eis per septennium moras belli continuando, Romano eos imperio uix septimo subiugauerat anno. Sic igitur deuicta Germania et Alemannia, tandem uictor omnium mortuus et sepultus est in Britannia; filiumque suum Constantinum ad Romuleam dirigens sedem, tam Romani imperii quam Galliarum reliquit heredem. Constantinus autem, postquam in Galliis negotia regni disponebat, ut potuit, ut statim reuersus Romam, quis uel qualis futurus esset innotuit, dum  per inestimabilem gratiam celestis archisterii, post breue tempus monarchiam suscepit Romani imperii. Sed quam sapienter ac strenue idem Romanum imperium rexit ubique, usque hodie testantur uirtutes eius antique, excepto quod multiplici cultura idolorum in breui factus est persecutor Christianorum. Proinde ad ulciscendam in eo culpam persecutionis nimie, tradidit eum Deus in passiones ignominie, quando licet magne potentie et maioris esset constantie, lepra tamen eum percussit elephantie. In quo uidelicet facto quia multa sunt flagella peccatoris, bene in eo uirtus declarauit Auctoris, ita ut propheticum illud digne ab eo posset commemorari; Multiplicata sunt super me flagella, et ignoraui . Licet enim pro diuersis medicine artibus  diuersi medici diuersis colligerentur ex partibus, pro sananda tamen eadem plaga diuina nullus medicus et nulla profuit medicina. Unde et pro capacioris medicine genere petendo, plus quam tria millia infantium et lactentium undique colliguntur ex regno, ac si habilior ad sanandam illa posset esse medicina, si lactei cruoris illorum lauaretur in piscina. Die autem statuto, cum pro eadem causa de palatio ad Capitolium processisset, et hinc et inde resolutis crinibus matres infantium plangere et eiulare uidisset, continuo reprobans consilia pontificum, facinus cepit abhorrere terrificum. Et qui prius in multis preliis uiris fortissimis fortior erat, ea die nimirum mulieribus cedebat, dum per internam aspirationem ad tantam misericordiam cepit  inflecti, ut cum donis etiam amplissimis iuberet singulis matribus sua pignora reddi. Unde factum est ut sicut nulla illarum prius a tristitia fuit immunis, ita sequentis letitie causa omnibus uideretur esse communis, maxime cum non tantam prius in ueniendo habuerint tristitiam, quantam in redeundo uidebantur habere letitiam. Taliter ergo Constantinus, qui prius alios uincebat, in illa die seipsum uicisse gaudebat, dum ad laudem Diuinitatis et gloriam fletu femineo uictus, meruit habere uictoriam. Maluit enim adhuc solus lepram habere uolatilem, quam in sanguine innocentium gladium cruentare uersatilem, ideoque diuinitus ex impio factus est pius, qui pro salute plurimorum salutem postponebat  unius.



CAPUT u. Confert Constantinum cum Herode, alterius pietatem cum alterius crudelitate componens.

Unde cum pietas Constantini et impietas Herodis uobis, dilectissimi, multis cognita sit modis, nil nocet si secundum comparationem boni et mali alterum alteri lege comparemus speciali. Si enim alter alteri comparatur, probari potest, quem mors et quem uita sequatur, quoniam morte et uita iam abinuicem dirimuntur utrique, dum unus habet premium mortis, et alius uite. Unde enim tibi notum sit, o Christiane, quid de utroque sentiant leges diuine et humane, ideo istum imitare, et illum imitari desiste, quoniam uno modo peccauerat ille,  et alio iste. Herodes etenim rex scienter peccauit, dum in mortem Saluatoris seipsum impudenter amauit. Constantinus autem e contra ignoranter errauit, dum pro unius hominis uita in tot homines mortis sententiam dictauit. Herodes, sempiterni Regis ortum molitus exstinguere, in ceruices lactentium gladium suum arctius solebat cruentando distringere; Constantinus uero, mitiorem se illi uolens ostendere, mucronem suum a ceruicibus infantium pia cepit deuotione suspendere. Herodes saluti sue male consuluit et male prouidit, dum pro occasione unius pueri multos pueros occidit, Constantinus uero saluti sue multo melius prouidere solebat, dum plurimorum saluti salutem unius preferre nolebat. Herodes etiam, uidens quia illusus esset a magis,  in occisione paruulorum penas penis, et plagas augmentauerat plagis; Constantinus uero ab hariolis et magis uidens sibi male fuisse consultum, in relaxatione paruulorum matrum plangentium uoluit sedare singultum. Herodes regni temporalis tactus ambitione, celestis regni gaudio diuina priuatus est ultione; Constantinus autem pro relaxatione exercitus occidendi, et non occisi, digne promeruit regnum intrare paradisi. Herodes, terreni imperii timens amittere sortem, pro morte unius multis intulit mortem; Constantinus autem lepre maluit uolatilis solus habere scabiem, quam interfectione multorum leoninam incurreret rabiem. Herodes, malorum currus, et iniquorum auriga, trium filiorum suorum proprius exstitit parricida; Constantinus autem,  Grecorum currus, et Romanorum auriga, filiorum alienorum noluit fieri homicida. Herodes multis modis iam addictus est penis, dum ad effundendum sanguinem filiorum suorum armis non parcebat amenis ; Constantinus autem e contra ab eternis liberatus penis, quia in redemptione filiorum alienorum penis parcebat alienis. Herodes seipsum a facie Domini longius eiecit, dum in interfectione paruulorum se ipsum potius interfecit; Constantinus autem sibimet melius parcebat, dum innocentium sanguini parcens, se ipsum interficere nolebat. Sed quia nunc inter manus nostras eiusdem nefandi Herodis incidit mentio, cruciatum infirmitatis eius et mortem non debemus preterire silentio, maxime cum post mortem suam uenenifera ipsius bene testarentur  aconita quis uel qualis ante fuisset in uita. Huic igitur ante obitum suum non modo uite presentis exitum, sed etiam future uidebatur imminere supplicium, diuersis uidelicet infirmitatibus sic eum ultione prosequente diuina, ut nulla sibi prorsus posset subueniri medicina. Pro membris enim putrescentibus et oculis sponte decedentibus, odiosus erat astantibus, et odiosior assidentibus, quoniam pro nimio corporis ac uirium defectu fetidus erat anhelitu et indecorus aspectu. Et licet in inferiori parte totus pene liquidus esset ac luridus, humor tamen in pedibus et tumor erat in cruribus; sed et uerenda ipsius putrida et scatentia uermibus uix exspectabant quousque uite illius miserabilis adueniret  terminus. Quanto magis in uerendis eius putridis plaga seuit diuina, tanto magis multiplicata est in eis ruina, dum propter hoc quod animus ei acer, et tumidus inerat uenter, dolor eius erat in conspectu suo semper. Quoniam licet in una parte uexaret eum febris, et in altera prurigo, cibi tamen inexplebilis ei uidebatur inesse cupido, ita ut crebra impulsio, nimia inflatio, tussis uentris ingluuiem sepe testaretur edentis. Preterea uero intus licet et exterius nimio estuaret incendio, adhuc tamen uite presentis libenter uteretur compendio, nisi quod, maiori adhuc corporis infirmitate suscepta, intestina illius diuersis ulceribus intus uidebantur obsepta. Unde licet aquis calidis infusis et oleo calido sepius fuerit gratia medicine perunctus, ad ultimum tamen  mala morte et malo fine fuit defunctus, quia post multa penarum genera, quibus alios prius cruentauerat, ultro tandem seipsum proprio interfecerat cultro. Sic igitur quomodo alios prius diuersis plagis innocenter afflixit, mirum non est quod mala morte obiit, qui semper male uixit; mirum etiam non est quod in eternum et ultra propriis cruciandus est penis, qui nunquam satiari ualebat ex alienis. Quamuis enim ante mortem suam interfectione iustorum Dei sepe profanauerit templum, in ipsa tamen morte posteris suis malum reliquit exemplum, dum nobiliores quosque, quos ex omni Iudea in unum locum fecit congregari, in ipso exitu anime iussit omnes gladio necari, ut superstites eorum eo minus de morte sua gauderent, quo aliquid inter manus  haberent unde magis de suorum interfectione lugerent. O nequitia regis! et iniustitia Herodis que tantis ac talibus malis cognita est nobis et uobis, qui sub pretextu pietatis Iudeorum conuocando cohortem, per immanitatem tormentorum uitam sperantibus intulit mortem: ad hoc scilicet talibus auspiciis dedicans introitum mortis et exitum uite, ut qui de illius morte tristari noluerant tristarentur inuite.



CAPUT uI. Ut apostoli Petrus et Paulus Constantino apparuerint, idemque catechumenus factus sit.

uerum quia reprobare malum et eligere bonum non humani sed diuini muneris est donum, tempus  est ut, sicut paulo ante de Constantino uertebamur ad Herodem, ita nunc de Herode ad Constantinum ordine reuertamur eodem. Sicut enim Herodes duplici illa contritione in utroque percussus est homine, de qua scriptum est: Duplici contritione contere eos, Domine ; ita Constantinus e contra pro simpliciori culpa simpliciori a Deo percussus est plaga, dum pro persecutione Christiana mulctatus est lepra uolatili et uaga. Sed quoniam in oculis Dei eadem culpa se noluit facere reum qua Herodes cum quesiuit puerum ad perdendum eum, ideo et premio non est remuneratus eodem quo remuneratum iam eumdem constat Herodem. Quia ergo eiusdem nefandi regis satis exasperata est mentio, ideo memoriam illius iam uolumus obitterare silentio,  quoniam in camino ignis eterni tantis cruciatibus habet eternaliter coqui, ut non opus sit nobis quidquam de eo amplius loqui. Ipse enim immanitate crudelitatis in innocentium armatus mortem, eterne procul dubio mortis incidit sortem; Constantinus uero e contra humanitate pietatis innocentium differens mortem, eterne sine dubio mortis euaserat sortem. Qualiter autem eamdem mortem euaserit, uel quis sibi uiam euadendi premonstrauerit, eo plenius uobis enodare uolumus, quo de necessariis rebus hic quidquam pretermittere nolumus. Decurso igitur die quo pro effundendo sanguine innoxio a nefando se abstinuit piaculo, sequenti nocte per beatos apostolos Petrum et Paulum in hunc sensum diuino reuelatus est oraculo, scilicet quod salutem  carnis ac spiritus a summo consecutus esset Opifice, si prius salutem anime a Syluestro quereret pontifice. O quanta benignitas et humanitas Saluatoris! qui cum creator sit omnium creaturarum, tale tantumque mysterium tanto uiro uoluit reuelare per somnium, quod salutem corporis et anime superno consequeretur examine. Constantinus igitur ad comprobandam gratiam diuine pietatis et glorie, eamdem uisionem diligentissime commendabat memorie, ut eo citius eam Syluestro posset mitigata crudelitate referre, quo pre timore illius diu latitauit in montibus et in speluncis et in cauernis terre. Quis autem cogitet uestrum quam celeriter ad se statim faceret accersiri Syluestrum? Quis etiam cogitet quam longam sibi uidebatur facere moram, cuius  presentiam uix unam exspectauerat horam? Ut enim celeriter adduceretur uir ille beatus, eo celerius post illum missus est pro nuntio nuntius, et pro legato legatus, quo cooperante gratia diuine uirtutis, ab eodem uiro medicinam debuit habere salutis. Syluester autem pusillanimitate spiritus et tempestate eo minus habebat uitium, quo se magis uocari formidauit ad martyrium, quamuis pro Domino paratus esset in carcerem et in mortem ire, etiamsi ab eodem homine cogeretur omnia tormentorum genera subire. Et quamuis pro eadem sollicitudine quasi mille cogitationes haberet ante mille, alio tamen modo cogitauerat ipse et alio ille, quoniam per diuine pietatis inestimabile donum quod ipse deputauit  ad malum, ille uertebat in bonum. Licet enim recuperande sanitatis consilium ab eodem pontifice nondum fuisset adeptus, magno tamen gaudio uir ille beatus est ab imperatore susceptus, quoniam pro inquisitione illius non tantum prius habebat studium, quantum et in susceptione ipsius postea solebat habere tripudium. Quid plura? Duobus igitur hac et illac pariter consedentibus et de fide sancte Trinitatis hac et illac inuicem colloquentibus, colloquio eorum eadem sine dubio credebatur interesse Sophia, que post resurrectionem duobus discipulis loquebatur in uia. Sed quamuis inter hec mutua collocutionum genera fides adhuc unius esset in radice tenera, tamen ut inter diuersas propositiones sententiarum alter ab altero minus haberet  tedium, quid sibi reuelatum sit, alter alteri proponebat in medium, dum diuine uisionis horama () eisdem uerbis ille retulit isti quibus ei prius reuelatum est ab apostolis Christi. Et licet idem uir, paulo post miles Christi futurus, aliquantulum esset de eadem uisione securus, adhuc tamen inde uolens securior esse, inquirere cepit si imagines eorum haberentur impresse. Unde et beatus Syluester ad obstruendum eiusdem diffidentie uoraginem, eorumdem apostolorum ei genuinam deferri fecit imaginem: ut plenius testaretur imago impresse tabule utrum uisio illa deputari deberet rei geste uel fabule. Et cum non alias imagines preter has quereret duas, inter manus offerentium continuo eas recognouit ut suas, dum pro modulo suo eo maiores  inde gratias diuine retulit uirtuti, quo de eadem uisione securus, uicinior uidebatur esse saluti. Unde postquam se in laudem eorum animus eius erexit, quorum uultus in uisione conspexit, catholice fidei eo magis delectari cepit indagine, quo de futura sanitate certior ex utraque reddebatur imagine. Proinde in corde ipsius aliquantula diuine cognitionis oborta propagine, in nouam imaginem a ueteri transiuit imagine, dum ad hoc cognitionibus malis, et operibus renuntiauit incestis, ut qui portauit imaginem terreni, portaret et imaginem celestis. Ut enim quasi de imagine ad imaginem, ita de uitio transiret in uirtutem, pro labore quesiuit requiem, et pro infirmitate salutem, quando per ineffabilem diuine  pietatis efficaciam, de morte in uitam, de culpa transiuit in gratiam. Tali quippe modo uolens se ab omni cohibere facinore, a carnali opere, uelut a legalis Sabbati quieuit itinere, quando ut a culpa posset ire, et in gratia quiescere, quasi cum lucerna et luce in uno cepit minui, et in altero crescere. Per Syluestrum enim diuini luminis illustratus scientia, sicut deficiebat in culpa, in gratia proficiebat et sapientia, excepto hoc uno quod adhuc culpa redarguit eum, quod in sapientia Dei nondum plene cognouit per sapientiam Deum. Unde ut sapienter inter illos desiperet insipientes, de quibus scriptum est: Que stulta sunt mundi elegit Deus, ut confundat sapientes , de fide Trinitatis et de mysterio crucis eo studiosius inquirere cepit a sapientibus,  quo ad exemplum Apostoli debitor esse uoluit sapientibus et insipientibus . Et ut perpetue salutis quandoque attingeret portum, in seipso idololatrie occasum et fidei prebuit ortum, quia postquam per beatum Syluestrum fide sancte Trinitatis informabatur, ibidem in corde illius et fides accepit originem et idololatria finem. Secundum admonitionem enim Syluestri et reuelationem Domini, intus et exterius Deo obediuit et homini, dum uelut in Pythagorico biuio catechizati arripiens dextrum, fidei symbolo catechizari meruit per Syluestrum.



CAPUT uII. A quo baptizatus sit Constantinus.

uerum quia Syluestrum et Constantinum iam  inter manus habemus, de nomine unius, et de baptismate alterius aliqua dicemus, quoniam in quorumdam cordibus magnum inde sepius ortum est schisma, quod hic de Eusebio, et illic a Syluestro legitur accepisse baptisma. Si enim in gestis Grecorum studiose queritur, ab Eusebio Romane urbis episcopo baptizatus asseritur. Si autem in historiis Romanorum studio rimatur honesto, procul e dubio baptizatus legitur a Syluestro. Unde breuiter hic enodandum est in nomine Domini, qualiter hec duo nomina uni conueniant homini, ut questio, que inter quosdam inde solet oriri, iusta possit ratione sopiri. Secundum definitionem enim sapientium, et non secundum opinionem plebium, quidam eum uocauere Syluestrum,  quidam autem Eusebium, quoniam, sicut in pluribus locis refertur a Christianis, Eusebius uocabatur a Grecis, et Syluester a Romanis. Proinde quoniam Eusebius Grecum nomen erat, non incongrue Grecum illud nomen a Grecis habebat, quia sicut a legendo lector, uel a pingendo pictor uocatur, sic Eusebius a scribendo dicitur bonus scriptor  . Ipse enim quasi scriba doctus in regno celorum stylo predicationis scripsit in cordibus proximorum que uel qualia Dominus narrauit in scripturis populorum, quando inter cetera diuine potentie miracula, protulit eis de thesauro suo noua et uetera. Et quoniam ueteris ac noue legis edictum in tabula cordis sui diligenter habebat inscriptum, ideo die  noctuque didicit in Scriptura ueritatis qualiter odio habiturus esset omnem uiam iniquitatis. Unde postquam in fontibus Saluatoris calamum cordis altius intinxit, ad imaginem et similitudinem Dei mentis interiora depinxit, ut in aliam formam transformaretur calamo scribe, dicentis: Lingua mea calamus scribe uelociter scribentis .

Ergo quia de nomine Eusebii nunc satisfecimus turbe pedestri, dignum est ut de uocabulo Syluestri iam quasi militie satisfaciamus equestri, quia sicut ab equo dicitur eques, et a pede pedester, sic idem uir non incongrue a sylua uocabatur Syluester. Quis enim diffidat hunc uirum propheticis et euangelicis legibus institutum, frondibus bonorum operum in syluam semper excreuisse uirtutum?  Ne enim euangelica falce cum eadem arbore succideretur, de qua dicitur: Omnis arbor que non facit fructum bonum excidetur, et in ignem mittetur , ideo figuram arboris illius semper habere uoluit eminentia meritorum, de qua scriptum est: Non est arbor mala faciens fructum bonum . Et quia nunc mente libera, et carne captiua in domo Dei quasi fructifera semper florebat oliua, ideo pro uirtutum floribus typum palme illius in eternum habebit, de qua scriptum est: Iustus ut palma florebit . Quia igitur bonorum operum uirgultis, quasi in syluam uirtutum semper excreuit, dum quod uerbis docuit, operibus impleuit, ideo dum celestis uerbi minister, et diuine  dilectionis uidebatur esse sequester, non immerito quasi a sylua dicebatur Syluester. Sed sicut nunc de utrisque nominibus quedam dicta sunt priuatim, sic utraque nomina iam in unum sunt colligenda summatim, quia licet unum ab altero discrepare uideatur uerbo, non opere, ipse tamen etymologiam utriusque spiritali exercitatione studuit obseruare summopere. Unde procul dubio seipsum in nullo decepit, qui in hoc uno homine nomen utrumque recipit; qui autem inde dubium aliquod in animo gerit, ille reuera nodum in scirpo querit. Cum enim unusquisque Romanus pontifex usque adhuc habeat duo nomina, unum uidelicet ex alieno, et aliud ex suo, mirum non est si idem uir in apostolatus gradum diuine pietatis promotus efficacia,  unum nomen ex natura, et aliud habeat ex gratia. Quia igitur pro colligendis ouibus et populo Dei conuertendo scriptis et dictis semper erat in exhortando, et seuerus in corripiendo, ideo dum in studio predicationis ad quosdam mitius, et ad quosdam se habebat seuius, non immerito et Syluester uocabatur et Eusebius.



CAPUT uIII. Ut totus pietatis operibus uacarit Constantinus, sacrum baptisma suscepturus.

Ecce quoniam in explanatione utriusque nominis, Eusebii scilicet et Syluestri, sermo noster aliquandiu nunc stetit in loco campestri, dignum est, ut iam pro altiori mysterio, quasi cum Iesu, ascendentes in montem, Constantinum regem cum processione  lectionis prosequamur ad fontem. Sicut enim nemo potest digne pro terrenis celestia querere, nisi antea uelit pro celestibus terrena deserere, ita Constantinus uite perennis nequaquam peruenire posset ad fontem, nisi uirtutum gradibus quasi cum Iesu prius ascendisset in montem. Unde consilio et institutione Syluestri, cum turba seculari diutius stare nolebat in loco campestri, dum pro dilectione Dei post gratiam baptismi scalam Iacob eo altius cum angelis ascendentibus ascendit, quo ante baptismum eamdem scalam pro compassione proximorum studiosius cum angelis descendentibus descendit. Ut enim penitentie remedio anime sue diuersis posset mederi uulneribus, continuis septem diebus misericordie uacauit operibus, ut in secularibus rebus  eo minor ei labor per singulos ingrauesceret dies, quo in spiritualibus causis maior sibi uidebatur consistere quies. Tali quippe modo per totos uII dies diuine se parans laudi, templa Christianorum aperiri, et templa idolorum iusserat claudi; sed et omnibus uolens benefacere, et omnibus parcere, captiuos a captiuitate, carceratos eiecit a carcere, ut pro salute ipsius eo maiori letitia secum letarentur in Deo, quo ab omni seruitutis iugo liberi ab eo quasi annuo dimitterentur iubileo. Sic igitur cum ab omnibus angustiis et tribulationibus essent expediti qui frigore et nuditate siue fame cruciabantur et siti, factum est ut per hec diuersa celestis misericordie solatia mali precedentis iniuria  gaudii subsequentis leuarentur gratia. Constantinus autem, abolere cupiens ignorantiam pristini erroris, ad exemplum Marie peccatricis penitentie lacrymis pedes cepit lauare Saluatoris, dum pro lepra uitiorum suorum diluenda eo magis pedibus eius studuit appropinquare, quo cum decem leprosis euangelicis diutius a longe noluit stare. Unde monitis B. Syluestri idololatrie renuntians toti, iuxta preceptum Domini lepram peccati eidem ostendit sacerdoti, ne cum illis decem leprosis diuersis uitiorum agitaretur motibus, quibus ueritas: Ite, inquit, ostendite uos sacerdotibus . Quid plura? Tandiu alter alterius utebatur consilio, tandiu etiam alter cum altero, quasi pater loquebatur cum filio, quoadusque filius obediens patri reconciliari meruit  Ecclesie matri. Sicut enim Saluator noster quondam in deserto celorum relictis ouibus nonaginta nouem , in Idumea presentis seculi centesimam quesierat ouem, ita beatus Syluester ab ouili Domini dolens ouem aberrasse centesimam, paterne dilectionis humero reportare studebat ad Ecclesiam. De qua ne diutius differretur gratia superne uirtutis uenit tempus acceptabile, et dies salutis, in qua illa hora magis magisque cepit appropinquare, que pro relaxatione paruulorum digna mercede debuit eum remunerare. Unde postquam beatus Syluester Christiane fidei plenius ei demonstrauit disciplinam, cepit ei pro medicina medicinam, et pro piscina monstrare piscinam, quando propheticis et euangelicis reformatum institutis, pro piscina sanguinis  baptizauit eum in piscina salutis. O dies illa uenerabilis et hora spectabilis, in qua oculos omnium lux penetrauit intolerabilis, quando uirtus diuina dilectionis antique cum eo faciens pactum, restaurare dignata est lapsum solidare confractum! O sacra et celeberrima dies, in qua anime illius data est requies, et corpori quies, quando in eodem fonte, quasi piscium ingentium squamme, de corpore suo lepre uolatilis genus decidebat infame! O clara dies, et ceteris clarior diebus, in qua finis et ortus duabus collati sunt rebus, quia cum sonus in aqua quasi sartaginis stridentis esset exortus, in corde illius idololatrie finis, et fidei datus est ortus! Pro exteriori enim corporis lepra, et interioris anime offensa, duplex est in eo uirtus Diuinitatis ostensa,  quia sicut uestigia serpentis non inueniuntur in petra, ita nec in anima eius inuenta est macula, nec in corpore lepra.



CAPUT IX. Lepram Constantini Naaman Syri lepre comparat.

Sed quia nemo preter Deum de impossibilibus possibilia, uel ex dissimilibus potest facere similia, nil nocet si nos e contra similes res similibus equiparantes rebus, lepram Constantini lepre Naaman Syri comparemus. Quamuis enim uterque fuisset idolorum cultu famosus, uterque tamen fortis erat et diues, sed leprosus, quia si uitam utriusque consideremus intente, uterque eorum lepram in corpore, et lepram habebat in mente. Unde cum pro  saluatione utriusque rei unus quereret opem Elisei , et alius Dei, factum est ut licet unus curari crederetur a Deo, et alius ab Eliseo, uterque tamen uere curaretur a Deo. Dextera enim Domini fecit uirtutem, dum utrisque uoluit exoptatam conferre salutem; sed tamen maiorem gratiam illi eadem contulit dextra, qui in fonte Saluatoris intus curabatur et extra. Unde ne a nobis remanere possit intactum qualiter a Deo cum utroque sit factum, breuiter hic dicendum est in nomine Christi, quo uirtus diuinitatis illi subueniret aut isti. Naaman itaque Syro uerbum Isrelitici regis amarum erat ut fel, cum pro sanitate ipsius uestimenta sua scidisse uideret regem Isrel. Constantino uero e contra uerbum ueritatis dulce uidebatur ut mel, cum in  salute sua sentiret prophetam in Isrel. Naaman, profectus ad umbram ueteris Testamenti, tulit secum decem talenta argenti; Constantinus autem, umbram decalogi penetrans splendore sacramenti, in arca cordis sui seruauit memoriam pondus argenti. Naaman in figuram decem legalium preceptorum tulit secum decem mutatoria uestimentorum. Constantinus autem, secum ferens decem mutatoria legalium scripturarum, per mysticum intellectum ea mutauit in salutem animarum. Naaman, nondum uidens gloriam Dei, pro salute petenda stetit ad ostium domus Elisei; Constantinus autem pro salute querenda, ad ostium illius cepit stare nichilominus, de quo in Euangelio: Ego sum ostium, dicit Dominus . Naaman signo crucis se nunquam in  fronte consignans, ab Eliseo auertit se, et abibat indignans; Constantinus autem, charactere Christi se sine intermissione consignans, a Deo auerti et abire nolebat indignans. Naaman, iugo seruitutis adhuc oppressus cum Agar, Naaman inter terminos eterne felicitatis eo minus tentauit accubare cum Issachar, quo Iordanem fluuium leuiorem estimauit fluuiis Damasci, Abana et Pharphar, Constantinus autem in fonte Saluatoris eo magis optauit et corpore curari et mente renasci, quo meliorem eum estimauit Abana, et Pharphari fluuiis Damasci. Naaman, Elisei serui Dei obediens uerbis, in lauatione Iordanica suis obedierat seruis; Constantinus autem, sepe inobediens Dei Filio, serui Dei Syluestri cepit obedire consilio. Naaman, in Iordane flumine  septies lotus, a lepra corporis mundus factus est totus. Constantinus autem, in fonte Saluatoris tertio tinctus gratia septiformis Spiritus, foris curabatur et intus. Naaman nequaquam fuit aqua et Spiritu renatus, quia nondum Christus erat glorificatus; Constantinus autem, in lauacro regenerationis aqua et Spiritu renatus, tam in corpore quam in anima uidebatur esse curatus. Naaman, reuersus ad domum uiri Dei, pro sanitate recepta gratias retulit ei; Constantinus uero, a celestis patrie domo longo remotus exsilio, ad domum patris sui cum prodigo reuersus est filio: Naaman enim, diuine uoluntati uoluntate resistens friuola, pro salute corporea respuebat idola; Constantinus autem pro salute anime  et amore celestis patrie in corde suo finem perfidie et occasum dedit idololatrie. Naaman aliquantula Iudaice fidei inflammatus face, ab Eliseo uiro Dei abire uidebatur in pace; Constantinus autem in fide catholica ueri Elisei confirmatus ope, euangelizauit pacem his qui longe, et pacem his qui prope.



CAPUT X. Naaman et Constantini uocabula quid significent.

Quoniam igitur comparatio Naaman et Constantini a nobis est discussa moraliter, restat ut nomen Naaman seorsum discutiatur equaliter, ut saluatio, qua in utroque saluatus est homine, concordare uideatur cum nomine. Quia enim idem Naaman in uirtute bellorum animum semper habuit uirilem, non  incongrue uidebatur populum significare gentilem, quod etiam bene nominis ipsius interpretatione signatur, quia Naaman decus siue commotio eorum interpretatur. Ipse enim sine decore uirtutum Deo seruire nolens oculo ad oculum, ad unius Dei cultum gentilem commouit populum , ne similis illis fieret in interioribus oculis, de quibus scriptum est: Dedisti nos in similitudinem gentibus; commotionem capitis in populis . Qui quasi cum gentili populo in Iudeam ueniens ad domum Elisei, secundum legem Moysi cultum seruauerat Dei, ne in transgressione unius mandati, coram oculis illius fieret omnium reus, de quo scriptum est: Notus in Iudea Deus . Sed, quia nomen Naaman moraliter expressimus; ita pro exprimendo  Constantini nomine aliis procedendum est gressibus; ut, si a nobis exprimi non potest allegorice, saltem quadam similitudine exprimatur historice. Sicut enim ex longinquitate dicitur longinquus, et ex uicinitate uicinus; sic ex Constante Constantius, et ex Constantio dictus est Constantinus; in seipso uidelicet patris et aui sui constantiam esse demonstrans, quorum unus dicebatur esse Constantius, et alius Constans. Tam magnam quippe constantiam habuit ex utrisque Constantio et Constante, ut clypeus eius in bello nunquam declinaret retro, sed ante, tanta uidelicet animi constantia inimici timoris inuasione detersa, ut hasta eius in prelio nunquam uideretur auersa. Unde, licet eadem declinatione e Constante Constantius, et a Constantio deriuetur Constantinus,  qua ab humanitate deriuatur humanus, et a diuinitate diuinus, Constantinus tamen pro Ecclesia Dei semper laborare solebat abundantius, quam ante ipsum unquam Constans laboraret aut Constantius. Post sanitatem quippe receptam, eumdem Deum cepit adorare cum Naaman, quem ante se quondam adorasse uidebatur Abraham , qui fidem sancte Trinitatis nobis presignando monstrauit, dum quasi sub arbore crucis tres uidit, et unum adorauit. Sed tamen alter pre altero maioris gratie recepit puritatem, dum ille secutus est umbram, et iste ueritatem; quia, sicut omnibus perspicuum, et omnibus est planum, ille paleam, et iste secutus est granum. Unde mirum non est, quod maior gratia,  quam sub umbra legis olim contigisset Naaman Syro, per gratiam ueritatis huic beatissimo collata est uiro; quoniam, sicut ille septies lotus de paganismo rediit ad Iudaismum, sic iste septiformi spiritu renatus, peruenit ad baptismum: quando licet unus lauaretur inuite, et alius sponte, unus tamen in Iordane, et alius curabatur in fonte. Quamuis enim per spiritum Dei in cordibus eorum inhabitantem, ille litteram occidentem, et iste spiritum sequeretur uiuificantem : post beneficia tamen sanitatis experte ad gratiam Conditoris peruenire merebatur uterque. Sed, sicut in his duabus causis, umbra scilicet legis et gratia ueritatis, erant inequales, ita duobus his modis uidebantur equales; quia, sicut per illum Dominus salutem dedit Syrie, ita per istum salutem  dedit Ecclesie.



CAPUT XI. Quid inter Constantinum et Giezi leprosum intersit.

Quia igitur de typi curatione uiri huius utriusque caritati uestre, dilectissimi, satis loquebamur, hucusque tempus est, ut iam de his transeuntes ad cetera pro eloquendis aliis denuo noua proferamus et uetera. Unde ut et alius e uicino leprosus in locum Naaman a nobis ualeat inueniri: qui pro infirmitate corporali eidem Constantino digna comparatione possit uniri, nil obstat, si in scala Ecclesie, uelut in humiliorem de gradu descendentes altiore, eumdem uirum clarissimum adhuc uiro comparemus inferiori. Quis autem leprosus ille potest esse nisi Giezi, qui a prefato  Naaman pecuniam suam fallacia extorsit et ui , quando non sub suo, sed sub Elisei nomine duplicia dona ab eodem reportauit homine? Unde dignum est ut, sicut pietas seueritati quondam sociata fuit in pectore Moysi, ita nunc pietatem Constantini malitie comparemus Giezi; quia sicut Giezi pro cupiditate et auaritia incidit in infirmitatem, ita Constantinus pro pietate et iustitia meruit recipere sanitatem. Giezi enim, sine lucro diuini sacramenti, a Naaman accepit duo talenta argenti. Constantinus autem eque duo talenta recipiens a Deo, cum lucro boni operis uero portauit Eliseo. Giezi premio celesti nolens eternaliter frui, sine taxatione abscondit pecuniam domini sui;  Constantinus autem pro lucranda sui domini pecunia, se suaque omnia Deo et hominibus uoluit esse communia. Giezi pro duplici mutatoriorum quam acceperat ueste, ab Eliseo uiro Dei, lepre Naamanitice percussus est peste; Constantinus autem lepre elephantiace liberatus a peste, immortalitatis et innocentie duplici a Deo indutus est ueste. Giezi cupiditate et auaritia seipsum delusit, dum dona duplicia duobus saccis inclusit; Constantinus autem pecuniam suam ueteris illius sacci noluit includere malitia, de quo scriptum est. Concidisti saccum meum, et circumdedisti me letitia . Giezi contra conseruos tumidus, et contra humiles superbus, Domino suo obedire nolebat, ut seruus; Constantinus autem humilis humilibus, et superbis superbus,  seruis prefuit ut Dominus, et Domino obediuit ut seruus. Giezi etiam oblitus Domini creatoris sui, contra preceptum legis concupiuit rem proximi sui; Constantinus autem contra preceptum Domini et legem Moysi, rem proximi sui concupiscere noluit cum Giezi. Giezi etiam pro iniquitate cupiditatis typum non habebat illorum, de quibus scriptum est: Ex usuris et iniquitate redimet animas eorum ; Constantinus autem iusti illius meruit habere figuram, qui pro lucro terreno pecuniam suam non dedit ad usuram . Giezi declinare noluit illa conuenticula fallacium, de quibus scriptum est: Ut quid diligitis uanitatem, et queritis mendacium?  Constantinus autem aduersus proximum suum illud Sapientis seruauit epitacium, in  quo dicitur: Noli aduersus fratrem tuum amare mendacium . Giezi fidem Conditoris perfecte non habens, ut Abraham, non immerito lepra percussus est Naaman. Constantinus autem habens fidem Christi, lepram illam noluit adherere sibi, de qua Eliseus ad Giezi: Lepra, inquit, Naaman adherebit tibi . Giezi caligine uitiorum denigratus ut pix, ab Eliseo egressus est leprosus ut nix; Constantinus autem a nigredine peccatorum suorum dealbatus ut nix, tenebris idololatrie amplius denigrari non uolebat ut pix. Sed, quia Giezi per abrupta uitiorum, in uallem cupiditatis a seipso longius iuit, dum de bonis Naaman rapuit, quidquid sibi delectabile uidit, mirum non est, quod quale premium inde habuerit, nominis ipsius interpretatione  signatur, quoniam Giezi preruptum uidens, uel uallis uisio interpretatur, qui enim in inaccessis rupibus, et in preruptis silicibus, quasi in uirtutum montibus spiritaliter noluit habitare cum ibicibus; ideo uirtutibus irascens, et uitiis arridens, non incongrue dictus est preruptum uidens. Quia uero de ualle uitiorum in montem uirtutum ascendere nolebat, non immerito uisio uallis dictus erat, quoniam bonorum operum gradibus ascensiones illas in corde suo non disposuit, in ualle lacrymarum, in loco, quem posuit . Unde quoniam in monte uirtutum tam raro ab eo iustitie uisus est callis, ut nomen eius non immerito diceretur uisio uallis, mirum non est quod pro lepra uitiorum suorum longe remotus a salute credentium, uidere non potest bona  Domini in terra uiuentium . Sed quoniam in comparatione Giezi et Constantini iam diu sumus immorati, dum unius impietatem alterius comparauimus pietati: restat ut, sicut pro consideratione illorum in hoc sermone longum protraximus filum, ita nunc de Giezi ad Constantinum nostre orationis denuo uertamus stylum. Ne enim idem Constantinus lepra corporali amplius percuteretur cum Giezi, spiritaliter cepit legem seruare Moysi: quamuis post gratiam baptismi multum inde sibi cepissent derogare Iudei, quod tam sepe misericordiam ueri quesiuit Elisei. Cum enim monitis beati Siluestri non solum a uinculis idololatrie solutus, sed etiam lauacro diuine regenerationis esset  ablutus, eo perfectius in corde suo superne dilectionis inclusit amorem, quo perfecta caritas foras misit timorem . Et non immerito quidem Deum, interne dilectionis dilexit amore, qui gemina sanitate adiutor eius fuit in opportunitatibus, in  tribulatione , dum a duplici infirmitate corporis et anime, duplicis gratie meruit releuari curamine; quando in lauacro regenerationis hec duo sanitatum recepit medicamina, ut in corpore a lepra, et a uitiis mundaretur in anima.





BERENGOSI ABBATIS LIBELLUS INSIGNIS DE MYSTERIO LIGNI DOMINICI ET DE LUCE uISIBILI ET INuISIBILI PER QUAM ANTIQUI PATRES OLIM MERUERUNT ILLUSTRARI.


 Quoniam primus homo, dilectissimi fratres, pro cibo cupiditatis, quem illicite comedit , in tenebris et in umbra mortis olim diutissime sedit, necessarium erat ut unigenitus Dei Filius pro eo tam dignanter interueniret, ut ad uiam lucis eterne sibi iter aperiret. Diu namque fuit quod, lumine ueritatis amisso, antique cecitatis non iniuste uallabatur abysso; quoniam spontanea uoluntate seipsum diuina luce separauit, dum contra preceptum Domini praue actionis tenebras amauit. Sed quia de tenebris ad lucem nulla poterat ratione redire, nisi Saluator noster per seipsum sibi uiam uellet aperire; ideo ad ostendendam ei claritatem amantissime lucis, factus est pro nobis obediens Patri usque ad mortem, mortem autem crucis . Unde gratias  Deo, quia dum Filius Patri obedit, cecus euangelicus ad lumen redit: ut humanum genus eo minus iam pristine cecitatis pulsetur affectu, quo per sanguinem Christi superne lucis quotidiano illustratur aspectu. Alioquin lucem illam non uidebit amandam, de qua scriptum est: Populus qui ambulabat in tenebris, uidit lucem magnam ; nisi per fructum boni operis illorum mereatur adunari choreis, de quibus subiungitur: Habitantibus in regione umbre mortis, lux orta est eis . Hec est ergo illa lux, qua primus homo priuari meruit, quando culpa eum appetiit, et gratia deseruit, quia dum in ligno mortis oblectamentum culpe sibi arctius impressit, uirtus diuina lumen unum ei abstulit, et  aliud concessit. Ipse enim, qui est testis in celo fidelis , unam ei lucem in terris, et aliam prerogauit in celis; quia, dum in ipsa creatione seculi dona sua, prout opus erat, unicuique creature diuisit, humano generi lucem unam dedit, et aliam promisit. Sed, quoniam ex una luce, que promissa est, eo securiores esse ualemus quo aliam que data est, corporalibus oculis quotidie uidemus, dignum est ut  pro illa, que promissa est, eorum in omnibus imitemur actiones, de quibus scriptum est: Operati sunt iustitiam, adepti sunt repromissiones . Cum enim una lux terrena sit, et alia celestis, dignum est ut celestem lucem moribus semper prosequamur honestis ut, sicut per lignum mortis de terra sumus terrestres, ita per lignum uite sumus et de celo celestes. Alioquin lucem illam uisibilem nullatenus uidere ualemus, quam non corporalibus, sed spiritualibus oculis quandoque uidere debemus, nisi ab hac luce uisibili prius erudiamur in terris, que uel qualis sit illa, nobis reseruatur in celis.

Unde, quia temporarie lucis et eterne hic a nobis facta est mentio, ideo differentias eorum non debemus obliterare silentio, quoniam margarita  lucis perpetue eo maiori a nobis comparanda est pretio, quo inter hanc et illam magna uidetur esse discretio. Sicut enim differunt ab aduersis prospera, uel a tristibus leta, sic una lux ab alia probatur esse discreta: maxime cum una alteri ita uideatur inequalis, ut una sit eterna, et alia temporalis. uerum, licet utramque lucem exstinguere non possunt inexstinguibiles aque, magna tamen diuersitas uersatur in utraque; quoniam, sicut sacre Scripture pagina testatur, una illuminat et illuminatur; alia uero illuminat, et non illuminatur. Si enim claritatem utriusque consideremus intente, ab una procul dubio in corpore et ab alia illuminamur in mente; quoniam tanta uis est luminis a diuino splendore uenientis,  ut capi non possit oculis corporis, sed obtutibus mentis. Unde, si lucem istam temporalem solemus intuendo mirari, per quam non corda, sed corpora uidentur illustrari, multo magis lumen illud eternum debent admirari credentes, per quod corpora eorum illustrantur et mentes. Preterea uero, si solis et lune lucem hanc uisibilem admirantur populi, pro cuius splendore intolerabili humani sepissime  reuerberantur oculi; occulto magis admirandum est lumen illud angelorum, quod capi non potest auditu aurium, nec uisu oculorum.

Et ecce quoniam hic nobis occasio se ingerit opportuna, ut inter alia sidera quedam de sole dicamus et luna: dignum est, ut iam cum processione lectionis ad susceptionem eorumdem luminarium foras properemus anheli, de quibus Dominus: Fiant, inquit, luminaria in firmamento celi. Dixit, et facta sunt . Post primum namque uocis Dominice mandatum, unumquodque in suo ordine uidebatur esse locatum, ita ut sicut olim antiqua diuinitas preordinauerat, unumquodque in suo loco et tempore semper oriatur et occidat. Sciendum est enim quia, sicut in prima die celi distenta est pellis, sic etiam  quarta die uestita est stellis, ideoque pellem hanc celo illi possem comparare si uellem, de quo scriptum est: Extendens celum sicut pellem . Sed, licet in eodem celo uel pelle adhuc diuerse infixe sunt stelle, sol tamen et luna ceteris sideribus eo magis uidentur principari, quo Christo et Ecclesie non incongrue possunt comparari. Sicut enim in firmamento celi duobus illis luminaribus nulla stellarum creatura claritate uidetur eximior, sic in firmamento Ecclesie duabus his personis nulla potest esse sublimior: quamuis sicut stella ab stella differt in claritate ; ita Christus Ecclesie celesti preemineat dignitate. Unde notandum est, quod, sicut in creatione seculi noua luce nouus mundus emicuit, sic in passione sua Christus Ecclesiam radio  sibi noue claritatis applicuit, ita ut in externo gemine dilectionis affectu per mysterium crucis alter alterius iam delectetur aspectu. Ipse enim, qui ad currendam uiam passionis olim exsultauit ut gigas , in ara crucis, solis et lune, siue sponsi et sponse copulare dignatus est bigas typice, scilicet nobis insinuans quod illi uerissime Christi et Ecclesie fidem habere creduntur, qui in Christo Iesu gemine dilectionis biga reguntur. Ad hoc quippe Sol iustitie tabernaculum suum ponebat in sole , quando pro humana salute a feminea conceptus est prole: ut et tu, homo, iam eo magis leteris in Deo salutari tuo, quoniam Deus, pro te tanquam sponsus processit de thalamo suo . Unde sciendum est  nobis, quia, si solem hunc uisibilem inuisibili compararemus Soli, nequaquam in hoc prophetico uidemur regnare sermone, qui Solem inuisibilem humane insinuans, notitie, timentibus, inquit, Deum orietur Sol iustitie . In cursu autem lune, que nos tredecies solet illustrare per annum, illud precipue nobis est considerandum, ne quis nostrum per uarias mutationes animi stultitiam illius imitando sequatur, de quo scriptum est: Stultus ut luna mutatur . Postquam enim Sol iustitie per diuine caritatis incendium, angelice et humane dissensionis lunare uoluit illustrare dispendium, statim plenilunio fidei noue, et dilectionis antique per apostolicam predicationem mentibus humanis illuxit ubique quatenus ad fidem Christi, doctrinam  sequerentur illorum, de quibus scriptum est: In omnem terram exiuit sonus eorum . Nostis quippe, quia, sicut Scriptura testatur diuina , per solem et lunam apostolica nobis premonstrabatur doctrina, si tamen exemplo illorum nobis sit cor unum et anima una, quorum doctrina fulget in Ecclesia ut sol et luna. Unde necesse est ut et tu, Christiane, iam apud te diligentius penses qualiter hec duo luminaria per dies ac noctes, per annos distinguuntur et menses, quoniam Christus et Ecclesia ad irradiandos fidelium animos et illustrandos, nobis similiter erunt in signa et tempora, dies et annos. Quia enim sol et luna Christi et Ecclesie typum gerunt, non immerito nobis in signa et tempora, et dies, et annos ulterius  erunt, quia sicut sol et luna nobis exterius quotidianis fulgoribus illucescunt, ita Christus et Ecclesia nostris cordibus interna semper luce clarescunt. Sciendum est quippe quia sicut in prima die seculi, celum creauit et terram , sic quarta die lucem nobis uoluit donare supernam, quando ad illuminandas triduane caliginis umbras nubesque nouellas, quarto die producere dignatus est solem, lunam et stellas . Unde licet alia claritas sit solis, alia lune, alia stellarum, dignum tamen est ut nos claritatem omnium ad salutem trahamus animarum, quatenus eterni luminis nobis afflante spiramine, ab utroque lumine corpora nostra illuminentur et anime. Dignum quippe est ut pro illuminatis iam ab eterno lumine corporibus nostris et  animabus, sine intermissione Deo semper gratias agamus, quia sicut in firmamento celi quondam solem et lunam quarto die diuinitatis uerbo produxit, sic in firmamento Ecclesie sponsus sponse radio noue claritatis illuxit, quando idem Deus et homo ad crucifigendum pro nobis humanos obtulit artus, per quem olim factum est uespere et mane dies quartus.

Ergo sicut de sole, luna et stellis tractauimus heri, ita temporale lumen et eternum hodie debemus diligentissime intueri, maxime cum pro utroque lumine in tanto miraculo debeamus habere Conditorem, ut ex uno credamus eum mirabilem, si altero mirabiliorem. Quia enim unum terrena tantum, et non  celestia illustrat, aliud uero nec celum nec terra coangustat, ideo si quis qualitatem amborum uelit pensare subtilius, unum quam mirabile, et aliud est mirabilius. Unde si mirandum est celum istud uisibile, quod extendi uidetur ut pellis, per quod quotidie illustramur a sole, luna et stellis, multo magis admiranda est Lux illa superna, per quam in angelis et hominibus celum illuminatur ac terra. Hec est enim illa lux per quam nos, qui filii lucis sumus et filii Dei quandoque uidere debemus claritatem Dei, si tamen ipse in nobis iam illuminet abscondita tenebrarum, qui nos in futuro illustraturus est inspectione animarum sanctarum. Qui quoniam ad cognoscendam lucis perpetue ueritatem, temporanei luminis istius umbratilem nobis uoluit prerogare claritatem,  dignum est, dum in hac luce uiuimus, bonis operibus illud semper elaborare studeamus, ut cum ex hac uita migrauerimus, ad eternam lucem peruenire ualeamus. Sciendum est namque quia sicut una lux parua est, et alia magna, sic una nimirum indiga, et alia est prodiga, quippe quoniam illa que prodiga est, bonis omnibus abundat et superabundat, dum ex eo quod habet dat omnibus. Unde quoniam inter hec duo lumina talis est talio, ut quod non habetur in uno inueniatur in alio, necesse est ut per hoc lumen quod iam habemus in re, properemus ad aliud quod adhuc exspectamus in spe. Sciendum est quippe quia licet uno modo illuminemur ab alio, et alio ab isto, utrumque tamen sperare debemus a Christo, quoniam ipse, a quo unum lumen  habemus temporaliter, cum Patre et Spiritu aliud habet eternaliter. Sicut enim in tribus personis secundum naturam diuinitatis unum est numen, ita in illis non tria lumina, sed unum est lumen, quod tamen eo magis solet pre ceteris coruscare luminibus, quo ipsum illuminat homines, et non illuminatur ab hominibus. Proinde licet nichil sit quod eidem lumini digne possimus equare, quasdam tamen species aliquo modo ei debemus comparare, ut facilius intelligi possit per eadem enigmata rerum, quod huic luci uisibili dispar est lumen luminum, et dies dierum. Eadem enim discrepantia , est in hac luce gemina, que in masculo demonstratur ac femina, presertim  cum minor maiori eodem modo subiiciatur, ut opinor, quo uxor uiro non maior uidetur esse, sed minor. Preterea uero sicut maximum a minimo, ut magnum distat a pusillo, ita distare uidetur lumen hoc ab illo, quia licet utrumque nobis coruscare uideatur a Christo, maior tamen gratia nobis solet ab illo prouenire quam isto. Sciendum est enim quia quantum differunt a carnalibus spiritualia, et ab inferioribus superna, tantum lux ista temporalis a luce distat eterna, maxime cum ad eumdem modum celestia terrenis, et summa non conueniant imis, quo prima non conueniunt nouissimis, et nouissima primis. Adhuc etiam eodem modo lux una distat ab alia, quo spiritus a littera uel granum discrepat a palea, ne et nos more Iudeorum gratiam  Dei recipiamus in uanum, quo pro littera sequuntur spiritum, et pro palea granum. Certum est enim quia, sicut ad cognoscendum legem unam et aliam, Christiani granum et Iudei sequuntur paleam, sic utraque lex uni populo loquitur et alteri silet, dum pro intuenda luce Creatoris unus est cecus, et alius uidet. Credendum est sane quia sicut electorum lux tentatione non exstinguitur, sed illustratur, ita cecitas Iudeorum usque ad uesperam mundi senescentis durare probatur, quatenus Christiani et Iudei duos populos esse se sciant de quibus scriptum est: Qui non uident, uideant, et qui uident, ceci fiant . Sicut enim Christiani typum illorum usque hodie gerunt, de quibus dicitur: Beati qui non uiderunt, et crediderunt ,  ita Iudei cum cecis illis euangelicis in precipitium uadunt, de quibus scriptum est: Si cecus ceco ducatum prebuerit, ambo in foueam cadunt . Christiani cecis illis semper arrident de quibus scriptum est: Ceci uident , ita Iudei usque in iram consummationis cecis illis similes erunt, de quibus dicitur: Oculos habent et non uidebunt . Quia enim Iudei non coniunguntur Christianis, nec Christiani Iudeis, ideo lumen ueritatis datum est nobis, et ablatum est eis; quamuis etiam ipsi quandoque Patrem et Filium debeant adorare nobiscum, impleto quod dicitur: Ut cognoscant te solum uerum Deum, et, quem misisti, Iesum Christum . Sed sciendum quia, licet in mysterio crucis aliud sentiant Christiani, et aliud  Iudei, omnes tamen peccauerunt et egent gloria Dei, ita ut necesse sit omnibus iustificari gratis per gratiam ipsius, a quo iustificandus est impius, et glorificandus est pius. Unde orandum est nobis ut lux uera, que illuminat omnem hominem uenientem in hunc mundum , Iudaici cordis ita dignetur illuminare profundum, ut etiam ipsi nobiscum ab eadem mereantur luce perfundi, de qua scriptum est: Ego sum lux mundi .

Hec est igitur illa lux per quam Dei Filius trahens omnia secum in ara crucis, euangelicum illum illuminauerat cecum, qui iuxta uiam fidei propensius imprecans gloriam Dei: Fili, inquit, Dauid, miserere mei . Ad hoc namque  per mortem crucis mortificari uoluit granum frumenti, ut lux celestis illucesceret omni credenti, qua sicut omnibus notum, etiam omnibus est planum, in eodem ceco genus illuminauit humanum. Deus namque lucem suam bifaria ratione diuisit, dum eidem ceco duo lumina reddidit, qui duo amisit, quia si duplicem sanitatis eius gratiam consideremus intente, per mysterium crucis lumen in corpore, et lumen recepit in mente. Unde si uolumus ut cum eodem ceco lucis eterne consequamur gratiam, pro qua Dominus ad eum: Quid tibi, inquit, uis faciam?  dignum est ut unusquisque nostrum cum eo sepius orationem hanc dicat exiguam, quam ipse respondit ei, dicens: Domine, ut uideam . Alioquin turbe cogitationum,  que nobis bone uoluntatis seminariam demunt, cum eodem ceco uocem nostre deprecationis premunt, nisi phantasmata uitiorum que fecimus ab oculis cordium assiduis repellamus precibus. Per hoc autem quod cecus iste iuxta uiam et non in uia sedebat, imperfectioris adhuc fidei nobis exemplum prebebat, ut unusquisque nostrum per mortificationem carnis cor suum ita semper affligat, ut in ueritate boni operis gressum figat. Sed hoc fieri non potest, nisi nox illa, quam originalis peccati morosior in nobis contraxerat hora, ab oculis nostris noue lucis discutiatur aurora, ut, resoluta in nobis totius cecitate caliginis, in nouam lucem decor antique reformetur originis. Aliter quippe nil nobis proficit quod iehsu in eodem ceco lucem  amissam reparauit, quando uocem cecitatis eius transiens audiuit et stans illuminauit: nisi ille, qui renes et corda solus intuetur, eodem mode cecitatem nostram transeundo audire, et stando illuminare dignetur. Ipse enim qui per humanitatem transire, et per diuinitatem habet stare, eumdem cecum mirabili modo dignatus est illuminare, quando fidei ipsius propriam uocem in hec uerba subiecit: uade, fides tua te saluum fecit . Unde quia nos, dilectissimi fratres, tanta iam sumus oppressi cecitate, ut non solum ceci ex tempore, sed etiam ceci simus a natiuitate, orandum est nobis ut ad perpetue lucis claritatem se ipsum nobis prebeat ducem, a quo idem cecus non aurum uoluit postulare, sed lucem. Si enim corda nostra eadem  lux diuinitatis illustrat, quam nec initium dilatat, nec finis angustat, necesse est ut ab eadem luce querenda pretereuntium demoniorum nullis unquam arceamur minis, cuius profecto fides initium est et operatio finis. Et quia nec humane saluti nec diuine conuenit laudi, ut a nobis illa lux debeat queri, que uel tempore finiri, uel loco ualeat claudi, dignum est ut illam lucem sine intermissione queramus, quam non cum belluis, sed cum angelis communem habere ualeamus.

Hec est autem lux eterna que infimis uoluit sociare superna, quando diuine miserationis gratia diues, per mysterium crucis angelos et homines fecit esse conciues. Hec est illa lux unde ut cause causis, et res conueniant rebus, quosdam antiquos  Patres hic introducere debemus, quatenus sermo noster eo consultius ad finem possit euolare per cetera quo lux inuisibilis ad hoc nobis profert de thesauro suo noua et uetera. Quia enim lux diuinitatis tam mira probatur et sancta, ut nulla prorsus talis uideatur aut tanta, dignum est ut humanum ei non debeat deesse preconium, que propheticum et euangelicum solet habere testimonium. Sed quoniam gemine dilectio caritatis personis deputatur geminis, competens est ut in hac lectione femine uiris, et uiri adunentur feminis, quia iustum est ut lex eterna testimonium habeat a uirili sexu et femineo, que in mysterio crucis utrumque a diabolico uoluit liberare dominio, et non immerito quidem lumen  eternum a uiris et feminis debet habere gloriam, quod in utroque sexu suam uoluit perpetuare memoriam, dum quos uirtus conditori olim formauit ad uitam, lux diuinitatis illustrauit ad gratiam. Unde quoniam hic uolumus antiquorum Patrum negotia tractare, dignum est ut in nauiculam mentis notre lumen eternum studeamus inuitare, quia sanctarum Scripturarum remis eo studiosius iam incumbere debemus, quo in pelago libri Geneseos nos oportet aliquibus fluctuare diebus. Quia enim iam intrauimus hic mare magnum et spatiosum mentibus, necesse est ut nec uanis cogitationibus, nec uerbis periclitemur inanibus; nec illis uitiorum reptilibus cordis nostri grauetur humerus, de quibus dicitur: Illic reptilia, quorum non est numerus  . Sic igitur repulsis ab eadem naue cunctis heresibus et heresiarchis, primo tractare debemus de iustis, deinde de regibus et patriarchis: quamuis priusquam hinc de patriarchis perueniamus ad prophetas, non unam aut duas, sed plures uideamur habere dietas; et ideo necesse est ut qui patriarchis et prophetis regiam uiam olim dignabatur ostendere, nobis etiam in hoc itinere dextram suam dignetur pretendere, quoniam nauicula mentis nostre tunc uere diuina regitur dextra, si bitumine caritatis intus firmetur et extra. Sed quoniam in naui Ecclesie frustra iam uidemur immorari, nisi cum antiquis Patribus a diuina luce mereamur illustrari, orandum est in hoc tractatu seipsum nobis uelit ostendere ducem, qui de seipso discipulis:  Dum lucem, inquit, habetis credite in lucem .

Hec est ergo illa lux que primum parentem nostrum Adam protoplastum in ara crucis ex impio pium, et ex incesto fecerat castum, quando per eius mysterii salutaris effectum antique claritatis in eo reformauit aspectum. Hec est illa lux per quam in ipsa passionis Dominice die maledictio Eue mutata est benedictione Marie; quando ad comparandam nobis lucis perpetue margaritam, in mysterio crucis pena in gloriam, et mors transiuit in uitam. Hec est illa lux per quam Dominus Deus Isrel olim illustrare uolebat Abel, quando, sicut legifer testatur egregius, respexit Dominus ad Abel, et ad munera eius . Hec est illa lux que Ne, qui requies interpretatur,  illuxit, quando de lignis imputribilibus arcam in typum Ecclesie construxit, baptismi scilicet salutaris ac Dominice crucis nobis preferens signum, dum se suosque per quam saluauit et lignum. Hec est illa lux per quam idem Ne illustratus est figuratiue, quando columba sibi ramum deferebat oliue, typice scilicet designans quod uirtutum pennis nullus euolare ualet ab imis ad summa, nisi in arcam Ecclesie boni operis ramum studeat reportare cum columba. Hec est illa lux qua idem Ne illustratus est, quando de uino, quod ipse plantauit, inebriatus est, significans uidelicet quod calix Dominice passionis fidelibus suauis et Iudeis amarus est; de quo sermo propheticus; Calix, inquit, meus  inebrians quam preclarus est!  Hec est illa lux per quam Sem et Iapheth illustrari meruerunt, quando ex aduerso uenientes patris sui uirilia texerunt, significantes uidelicet ut nos ad eumdem modum uirtutibus faciem et uitiis prebeamus dorsum, quo ipsi pro contegenda uerecundia patris incessere retrorsum. Hec est illa lux que Melchisedech sacerdotis olim illuxerat menti, quando panem et uinum obtulit Abrahe a cede reuertenti , precedens scilicet nobis sacrificium illud sacerdotis Altissimi, de quo Sponsus in Canticis: Comedite, inquit, inebriamini, karissimi . Hec est illa lux per quam Dominus Deus Sabaoth quondam illustrare dignatus est Lot, quando concupiscentiam carnalem quasi Sodomam fugiens ardentem  , in parua ciuitate Segor corpus saluauit et mentem. Hec est illa lux que diuinitus illustrauit Abraham, cum iuxta preceptum Domini egrederetur de Aram, ubi a Domino copiosa ista benedictio data est sibi: Benedicam benedicentibus tibi, et maledicam maledicentibus tibi . Hec est illa lux que adhuc interioris hominis illuxit oculo, ubi Lot fratri suo ac mulieribus eius succurrit ac populo, quando sancte Trinitatis auxilio aduersariorum suorum robore uelut in igne tribulationis excocto  . Hec est illa lux que eidem Abrahe partem de suo lumine dedit, dum ad occasum solis de sacrificio Domini aues abegit, significans scilicet quod de sacrificio orationis nemo repellere potest uolucres demoniorum, nisi ab oculis cordis prius  abegerit phantasmata uitiorum. Hec est illa lux que in conualle Mambre illum diuinitus illustrauit, quando sub arbore crucis tres uidit, et unum adorauit, tanta uidelicet diuini luminis illustratus claritate, ut quem trinum nouit in personis, unum adoraret in maiestate. Hec est illa lux que aliunde adhuc resplenduit sibi, ubi Dominus ad eum: Offer, inquit, mihi filium tuum super unum montium quem monstrauero tibi; per quod uidelicet nobis diuersa Dominice passionis et crucis pretulit signa, dum in eadem mysteria filium colligauit ac ligna. Hec est illa lux per quam illustratus est Isaac, filius Abrahe, cum Sara et Agar rixam haberent inter se, quando in figura Saluatoris in domo patris sui tam honeste solebat uiuere, ut heres fieri non posset filius ancille  cum filio libere. Hec est illa lux que nobis formam humilitatis ostendit, dum Rebecca, uiso Isaac, de camelo descendit , typice scilicet significans quod antiqua gentilitas totius idololatrie deseruit struinam, dum quasi uisio in passione Domini fidei meruit agnoscere plumam [palmam?]. Hec est illa lux que eidem Isaac eo tempore diuinitus illuxit , quando Rebeccam uxorem suam diligens, in tabernaculum Sare matris introduxit, per quod uidelicet introductio illa nobis pretenditur in figura, de qua Ecclesia in Canticis: Introduxit me, inquit, rex in cellaria sua . Hec est illa lux que eumdem Isaac discipline celestis moderamine rexit, dum Rebeccam uxorem suam nimio amore dilexit , significans uidelicet quod unigenitus  Dei Filius nimis Ecclesiam amauit, dum dolorem que ex morte matris sue Synagoge sibi accesserat, temperauit. Hec est illa lux que Isaac et Rebeccam celitus illustrauit, dum in figura Christi et Ecclesie alterum alteri mutua caritate sociauit, ut Ecclesia Christo tanta dilectione copulandam se sciat , ut pre amore illius uxor nunquam alterius fiat.

Hec est illa lux, per quam idem Isaac celitus meruit illustrari, quando Saluator noster pro eo, quasi aries, uoluit immolari: qui dum inter uepres peccatorum nostrorum adhesit cornibus crucis,  perennitatem nobis eterne reddidit lucis. Hec est illa lux que in eodem Isaac filium nobis clarificauit Marie, ubi egressus est ad meditandum in agro, inclinata iam die ; significans, uidelicet, quod unigenitus Dei Filius in agro huius mundi, uelut ad meditandum deambulauit, dum per clauos, lanceam et crucem ad mortem usque properauit. Hec est illa lux que eumdem Isaac et alio modo uoluit illuminare dum ligna holocausti meruit ipse portare: mystice scilicet nobis innuens quod sicut ipse ligna in holocaustum baiulauit, ita Christus crucem suam in ipsa passione portauit . Hec est illa lux, que in asino illo Iudaice cecitatis nobis expressit chaos de quo scriptum est: Exspectate hic  cum asino, donec reuertamur ad uos , mystice scilicet designans quod ad Iudeos, qui nondum sunt fidem sancte Trinitatis experti, circa finem seculi fidei debent arrhabone reuerti. Hec est illa lux que per hoc, quod aries immolatus est, et Isaac euasit, duplici mysterio nos irradiare curauit: typice nobis insinuans quia licet in passione sua diuersas irrisiones pertulerit iehsu, in humanitate tamen passus, et in diuinitate permansit illesus. Hec est illa lux que Iacob sub typo gentilis populi celitus illuxit , dum ad paternam benedictionem prior eum gratia mater introduxit, ut minor idem frater eo maiores gratias referret creatori, quousque hodie maior debet seruire minori. Hec est illa lux per quam idem Iacob Dominum  in somnis uidit, quando de Bersabee ad Aram pergens, in itinere dormiuit : mystice designans quod lux diuinitatis nulli penitus illucescit, nisi qui in transitu huius mundi ab omni carnali concupiscentia quiescit. Hec est illa lux que eumdem Iacob adhuc ibi diuinitus illustrauit, dum in scala Ecclesie angelos ascendentes et descendentes ei in uisione monstrauit , per descensionem scilicet nobis innuens, ut diligatur proximus, per ascensionem uero ut diligatur Deus. Hec est illa lux per quam Iacob et alio modo illustrari uidebatur, dum pro adaquandis ouibus amouit lapidem quo puteus claudebatur, significans uidelicet quod uerus Iacob in ara crucis dignatus est nobis puteum aperire ueritatis, ut ex puteo Dominici  sanguinis reficeremur unda caritatis. Hec est illa lux per quam Iacob Rachelem sibi uxorem nouit esse futuram, dum, adaquato grege eius, eam osculari cepit, ut suam, typice scilicet insinuans quod Ecclesia cum Christo post effusionem sanguinis sui osculo illo caritatis debet eternaliter frui. De sponsa in Canticis: Osculetur, inquit, me dilectus meus osculo oris sui . Hec est illa lux qua Iacob illustratus ponebat uirgas in canalibus aquarum , ut iuxta uarietatem illarum uarius fieret fetus ouium suarum: typice nobis innuens quod in canalibus cordium nostrorum Deo dignum preparare  non possumus templum, nisi pro concipienda uarietate uirtutum, de bonis semper sumamus exemplum. Hec est illa lux per quam etiam nos ad illuminationem mentium uitas Patrum in exemplum habemus, per quas, cortice legis ablato, et candore gratie concepto, prolem boni operis gignere debemus, si tu, Deus omnipotens, nos intra oues illas fetosas fecundare digneris in uirtutibus tuis, de quibus dicitur: Oues eorum fetose abundantes in egressibus suis . Hec est illa lux que eidem Iacob duobus modis illuxit, dum primo Liam, secundo Rachel in uxorem duxit: per hoc scilicet nobis insinuans mysterium illud salutare de quo Apostolus, Non prius, inquit, quod spirituale est, sed quod animale . Hec est illa lux qua Iacob  illustratus ad eamdem differentiam spatium fecit inter gregem et gregem, que usque hodie inter legem speciatur et legem, ne ignorare possit omnis fidelium cetus quid per salutare mysterium noua lex loquatur aut uetus. Hec est illa lux que interioris oculi eius adhuc illustrauit aciem, quando raptus ultra se uidit Dominum facie ad faciem; quamuis eum in diuinitate sua uiderit nunquam, testante Ioanne, qui dicit: Deum nemo uidit unquam . Hec est illa lux que eumdem Iacob illustrauit in Bethel, ubi, mutato nomine Iacob, appellauit eum Isrel: mystice designans quod spiritalibus tantum oculis uidere debemus uerum illum Nazareum, de quo idem Iacob appellatus est Isrel, id est uidens  Deum. Hec est illa lux per quam Rachel, que ouis dicitur, illustrari meruit, dum idola Laban, que furtiue abstulit, sedendo cooperuit, mystice scilicet instituens quod ueste bonorum operum et confessione peccatorum tegere debemus idola uitiorum. Hec est illa lux que per mysterii salutaris intellectum Lie et Rachelis illustrauit aspectum: maxime cum hoc nobis innuat lippitudo Lie, et pulchritudo Rachelis, ut cum una laboremus in terris, et cum alia quiescamus in celis. Hec est illa lux que uno modo Martham et Liam, alio uero Rachelem illustrauit et Mariam, ut et nos in hac uita circa frequens ministerium conditoris tam studiose laboremus cum Martha et Lia, ut in altera uita contemplatione  diuina cum Rachele perfruamur et Maria. Hec est illa lux per quam in Iuda, qui interpretatur confessio, Christiane religionis est illustrata professio: quoniam Ecclesia Christi bonis semper operibus confitebimur Deo, de quo scriptum est: Qui me confessus fuerit coram hominibus, confitebor et ego eum coram Patre meo . Hec est illa lux, que Iudam, qui ad tondendas oues ueniebat, typo Saluatoris illustrare uolebat, qui in ara crucis ad hoc quinis uoluit cruentari uulneribus, ut oues pascue eius a peccatorum suorum posset exonerare uelleribus. Hec est illa lux que Iude ad Thamar spiritalis connubii prebebat aditum, que, ueste uiduitatis exuta, nomen mutauit et habitum, Iudam scilicet illum significans qui in ara crucis requirens  ouem centesimam, de meretrice sponsam, et de Synagoga fecit Ecclesiam. Hec est illa lux per quam Iudas annulum, baculum et armillam, que signa erant arrhabonis, eidem Thamar dedit in pignus uocationis, iustificationis et glorificationis, quando Christus Ecclesiam corpori suo in ara crucis triplici hoc arrhabone sociauit, de quo scriptum est: Quos uocauit, hos et iustificauit, et quos iustificauit, illos et glorificauit . Hec est illa lux per quam Phares, qui diuisio interpretatur, gratia celestis arrisit, dum in typo gentilis populi eum a Iudaica infidelitate diuisit, ut et inter alios partiretur illas diuisiones ministrationum, de quibus scriptum est: Alii genera linguarum, alii interpretatio sermonum . Hec est illa lux que Zare, qui oriens  dicitur, nimis quam opus esset illuxit, dum qui prius oriri debuit, prior manum eduxit; per quod uidelicet Iudaicum populum nobis in figura pretendit, qui quasi manum prebuit, dum ad implenda precepta Conditoris se preparatum ostendit. Hec est illa lux que eumdum Zaram parumper illustrauit, dum obstetrix sua coccinum Dominice passionis et crucis ei frustra ligauit, quia dum mysterium fidei, quod in coccino ei prebuit, accipere recusauit, manum quam ad fidem protulit, continuo reuocauit. Hec est illa lux, que oculis eius ex parte caligauit, dum quasi ad fidem manum extulit, et ad infidelitatem reuocauit, illos scilicet significans qui per mortem crucis manus cruentas in illum extenderunt de quo scriptum est: In propria uenit, et sui eum non  receperunt . Hec est illa lux que etiam unicuique fidei lumen sue caritatis ostendit, qui manum suam ad iniquitatem non extendit: illum uidelicet bonis operibus semper exsequendo, qui in remuneratione sanctorum extendet manum suam in retribuendo. Hec est illa lux que nobis etiam singulis illucescit diebus, si manus nostras ad iniquitatem non extendamus, sed ab iniquitate reuocemus, quoniam hoc exemplum nobis in seipso Saluator ostendit, qui in retributione iustorum manum suam pro reprobis contrahit, et pro iustis extendit. Hec est illa lux que Ioseph quondam per somnium uolebat illustrare, dum manipulos fratrum suorum manipulum suum uidit adorare, significans scilicet,  quod ille a nobis bonorum operum semper debet adorari manipulis, qui post resurrectionem suam manifeste uoluit suis apparere discipulis. Hec est illa lux per quam idem Ioseph alio modo meruit illuminari, dum a sole, luna et stellis se uidebat adorari: illum uidelicet designans quem in sole, luna et stellis, quibus figuratur claritas iustorum, adorare debet omnis Ecclesia sanctorum. Hec est illa lux que Ioseph illustrauit hac gratia singulari, ut inter alios fratres solus uteretur tunica talari: mystice nos instruens quod ille mercedem boni operis in eternum haberet, de quo scriptum est: Qui perseuerauerit usque in finem, hic saluus erit . Hec est illa lux per quam Ioseph illustratus, proprie cepit preuidere saluti, dum pallium  suum diuisit adultere, que eo male uoluit uti, typice scilicet insinuans, quod tegmen legalis littere, unde Iudei nullum habent proficuum, per lumen diuinitatis nobis debet esse perspicuum. Hec est illa lux per quam in Ioseph emicantis gratie duplex enituit fructus, dum in carcere solus est missus, et inde solus eductus: per quod uidelicet nobis resurrectionem eius in figura signauit qui, resurgens a mortuis, suos ex inferni carcere potentissime liberauit. Hec est illa lux que Ioseph interne claritatis tantam aspirauit scientiam, ut lingua eius inter principes loqueretur sapientiam, quando in domo Pharaonis illi seruitores eius in cophino seruierunt. Hec est illa lux que diuertit ab oneribus dorsum eius: quando cor illius eiusdem diuini luminis  splendor irradiauit egregie, ne in Egypto tribulationis carnalium diuitiarum grauaretur onere, de quibus scriptum est: Diuitie si affluant, nolite cor apponere . Hec est illa lux que Ioseph diuinis illustrauit legibus, dum per totam Egyptum quintam partem frugum delegauit regibus: significans uidelicet quod ipse, qui primogenitum hominis quinque siclis argenti redimi iubebat, per mysterium crucis quinque sensuum nostrorum custodiam quinis uulneribus redimebat. Hec est illa lux per quam idem Ioseph illustrati meruit, dum pro dispensatione frumenti horrea regis aperuit, typice designans quod quilibet prelatus super familiam Domini tantam habiturus est curam, ut det illis in tempore spiritalis tritici mensuram. Hec est illa lux que  interioribus oculis eius spiritualiter insedit, dum Beniamin fratri suo trecentos argenteos dedit, ut uos, dilectissimi fratres, in eisdem argenteis nichil aliud intelligere debeatis, nisi mysterium crucis et fidem sancte Trinitatis. Hec est illa lux que per trecentos numeros, qui continentur in littera Tau, figuram crucis quotidie nobis ostendit in imagine Iesu, significans scilicet quod cor nostrum in Domino eo altius esse debet innixum, quo nichil scire debemus, nisi Christum Iesum, et hunc crucifixum. Hec est illa lux que duobus illis uiris inequaliter illuxit, quos Pharao de carcere captiuitatis inequaliter eduxit, typice nobis insinuans quod gentilis ac Iudaicus populus diuine remunerationis  inequale sortiti sunt beneficium, dum per mysterium crucis unus premium, et alius recepit supplicium. Hec est illa lux per quam licet unus eorum ad penam, alius educeretur ad gloriam, utrique tamen Dominice resurrectionis signauere uictoriam, dum una eademque celestis mysterii sorte, post tres dies illi de carcere, et Christus surrexit a morte. Hec est illa lux per quam nobis in Manasse, qui obliuio dicitur, Iudaicus populus diuine obliuionis ultione subiicitur, ne, o Christiane, exemplo ipsius obliuiscaris conditoris tui, de quo scriptum est: Oblitus est Domini creatoris sui . Hec est illa lux per quam Ephraim, qui frugifer interpretatur, gentilis populi usque hodie fecunditas illustratur, si tamen in nobis  frugibus illis uirtutum ager fecundetur animarum, de quibus dicitur: Honora Dominum de tua substantia, et de primitis frugum tuarum . Hec est illa lux que Manassen et Ephraim duplici mysterio illustrare uolebat, dum Ioseph pater corum pro benedictione Iacob unum ad dextram, et alium ad sinistram ponebat, typice significans quod eamdem figuram utrique habuerant in Christo Iesu quam gentilis ac Iudaicus populus prius habuit in Iacob et Esau. Hec est illa lux que in manibus Iacob mysterium crucis prefigurare uolebat, cum minori dextram, et maiori sinistram superponere solebat, mystice nos instruens ut in hac deriuatione manuum nichil aliud sinistra intelligatur aut dextra, nisi quod per mysterium  crucis iam populus unus est in Ecclesia, et alius extra. Hec est illa lux que uno modo seniorem, alio autem uoluit illustrare iuniorem, ut in Ephraim et Manasse ad eumdem modum senior inseruiret minori, quo in Esau et Iacob maior uidebatur seruire minori. Hec est illa lux que eodem mysterio aliquatenus illustrauit Ruben, quo prius illustrare noluit Esau et Manassen, dum per ineffabilem celestis discipline censuram uterque eorum prioris populi uidebatur habere figuram. Hec est illa lux per quam Ruben primogenitus, et fortitudo patris, peccatis eius exigentibus, penam luit iniquitatis, dum ordine primatus coram patre suo eo minus meruit inter alios frui, quo culpa primogeniti principium auxit doloris sui. Hec est illa lux que in  interioribus oculis Ruben omnino caligauit dum cubile patris sui ascendit, et stratum eius maculauit: significans uidelicet quod Iudaicus populus cubile Dei Patris sui maculatus ascendit, dum in arbore crucis corpus eius clauis ferreis suspendit. Hec est illa lux que oculis Ruben nimis erat obscurata, dum pro lasciuia nimie uoluptatis effusus est sicut aqua: penas scilicet peccati eo magis luiturus in numero fratrum, quo se primogeniti doluit amisisse primatum. Hec est illa lux que Ruben, cui dignitas sacerdotalis et regia debebatur, radio spiritalis gratie minus illustrare uidebatur, cum effrenate libidinis nimio estuaret desiderio, qui antea prior in donis, et maior erat imperio. Hec est illa lux per quam  Simeon et Leui, uasa iniquitatis bellantia, pro operibus tenebrarum, quasi sidera obnubilantur errantia, quia indignum ualde esset, ut a celesti lumine interiores eorum illustrarentur oculi, per quos scribe et sacerdotes Iudaici prefigurati sunt populi. Hec est illa lux que in cordibus eorum lumen ueritatis fecit obscurum, qui in furore suo occiderunt uirum, et in dolore suo suffoderunt murum: significantes uidelicet quod illi nimis ab eterna elongati sunt luce, qui corpus Domini crucifixerunt clauis, lancea et cruce. Hec est illa lux que uno modo Iacob illustrauit in Bethel, alio uero Simeon et Leui diuisit in Iacob, et dispersit in Isrel: quoniam ibi pes eius ad pedem illam non habebat significationem, quam hic diuisio habet ad dispersionem. Hec est illa lux  per quam ita nominum istorum reciproca uariatur conuersio, ut in Iudeis credentibus diuisio, et in non credentibus intelligatur dispersio, quia sicut per istam diuisionem fides nobis insinuatur illorum de quibus dictum est, Suscepit eos de uia iniquitatis eorum , ita per hanc dispositionem non credentes, debemus annotare Iudeos, de quibus scriptum est: Tradidit eos in manus gentium, et dominati sunt eorum qui oderunt eos . Hec est illa lux per quam Iudas benedictione paterna meruit eternaliter frui, pro qua pater eius ad eum Iuda, inquit, te laudabunt fratres tui ; Iudam scilicet illum nobis figuraliter expressurus, qui ad uindictam malorum, laudem uero bonorum, de tribu Iuda erat nasciturus. Hec est illa lux per  quam fratres Iude ad eamdem figuram laudabant eum quo apostoli postea laudauerunt Deum, quando ineffabili diuine pietatis efficacia fratres eius non natura fuere, sed gratia. Hec est illa lux que diu abscondita fuit ab oculis eorum, de quibus subiungitur, Manus tue in ceruicibus inimicorum tuorum , significans scilicet quod uerus Iudas uirtutis celesti gladio humiliare debuit colla superborum, de quibus scriptum est, Dominus iustus concidet ceruices peccatorum . Hec est illa lux qua Iacob illustratus in benedictione filii sui, continuo subiungens: Adorabunt, inquit, te filii patris sui , per quos uidelicet prefigurati sunt nobis illi ueri adoratores Dei, de quibus scriptum  est, Adorabunt eum omnes reges, omnes gentes seruient ei . Hec est illa lux que Iude huic leonem illum premonstrauit in figura, de quo subiungitur, Catulus leonis Iuda , significans scilicet quod in resurrectione Dominica uirtus leonis illius nobis facta est nuda, de quo scriptum est, Ecce uicit leo de tribu Iuda . Hec est illa lux per quam Iudas illustratus est mysterio Christi quando pater eius ad illum: Ad predam, inquit, fili mi, ascendisti : per quod uidelicet nobis predatoris illius insinuant maiestatem, qui ascendens in celum, captiuam secum duxit captiuitatem . Hec est illa lux, per quam Iudas requiescens accubuit ut leo, dum Christus in sepulcro tribus diebus requieuit in Deo; quoniam ad  eumdem modum tres dies in tumulo requiescere dignatus est Deus, quo catulus leonis editus, tribus dicitur dormire diebus. Hec est illa lux, que in figura Iude istius suscitare uoluit Deum; de quo subiungitur: Quis suscitabit eum?  significans uidelicet, quod per lumen diuinitatis, quo humanitas eius erat plena, a Deo Patre suscitari debuit quasi leo, et quasi leena. Hec est illa lux, per quam Iude huic debuit in figura pretendi, quanta in Christo fuerit humilitas dormiendi, et potentia resurgendi; dum per lumen diuinitatis illum spiritualiter aspexit, qui pro nobis mortuus est, et resurrexit . Hec est illa lux, in qua Christus, ut leo requieuit, qui tribus diebus et tribus noctibus somnium mortis impleuit; quando per  eiusdem mortis salutare mysterium, mortis antique destruxit imperium. Hec est illa lux, per quam idem patriarcha illustrabatur egregius, de quo dicitur: Non auferetur sceptrum de Iuda, et dux de femoribus eius ; typice scilicet designans quod de tribu Iuda dux ille nasciturus erat in salutem credentium, de quo subiungitur: Ipse erit exspectatio gentium . Hec est illa lux, que eumdem Iudam typo apostolice predicationis illustrauit, dum in figura gentilis populi pullum suum ad uineam ligauit; in uinea scilicet hac intelligi uolens ecclesiam Christi, de qua dictum est: uineam de Aegypto transtulisti . Hec est illa lux, per quam Iudas ad discernendam Iudeorum et gentium litem, sub typo gentilis populi asinam suam ligauit ad uitem,  significans uidelicet, quod ipse qui post resurrectionem suam discipulis apparens, ire se longius finxit , per mysterium crucis Ecclesiam gentium uincula sibi caritatis astrinxit. Hec est illa lux, per quam Iudas passionem Christi nouit esse uenturam dum in figura Saluatoris lauit in uino stolam suam ; mystice scilicet insinuans quod caro Christi, que in cruce pependit, paulo minus ab angelis  discessit, dum Ecclesie gentium botrum sui sanguinis in torculari passionis expressit. Hec est illa lux, per quam uerus ille Iudas, in sanguine uue pallium suum lauit, qui per mysterium crucis Ecclesiam gentium ab omni iniquitate mundauit, quando duplici peccato illius, duplici medicina subuenit, ubi de latere sua aqua eum  abluit, et sanguine redemit. Hec est illa lux, per quam ille, qui est flos campi et lilium conuallium , pro salute credentium in sanguine uue lauare dignatus est pallium, dum per mysterium sui salutiferi cruoris reddidit eis pallium laudis, pro spiritu meroris. Hec est illa lux, que oculos Iude mysterio adhuc illustrauit diuino, ubi subiungitur: Pulchriores sunt oculi eius uino : nichil aliud uidelicet intelligi uolens per uini huius sinceritatem, nisi legalis obseruantie austeritatem. Hec est illa lux, per quam oculi Iude uino erant pulchriores, dum apostoli et euangeliste legali traditione fuerant clariores, quando per euangelicam et apostolicam doctrinam scientiam nobis infudere diuinam. Hec est illa lux, per quam etiam dentes eius erant lacte  candidiores , dum doctores Ecclesie legali obscuritate fuerant lucidiores, quando uirtutum candore lactis attestantes albedinem, euangelice ueritatis nobis instillauere dulcedinem. Hec est illa lux, per quam in dentibus eius Christi predicatores intelliguntur, per quos increduli quippe, quasi cibi in corpus Ecclesie transmittuntur, qui more paruulorum lacte nutriuntur in primis quia nondum ualent solidis assuescere cibis. Hec est illa lux, in qua Christus antiqui hostis occurrens audacie, uinum et lac legis antique radio noue illustrauit gratie; dum in ara crucis duplicem hanc gratiam uoluit conferre credentibus, ut eis ulterius nec caligo in oculis, nec dolor appareret in dentibus. Hec est illa  lux, que Zabulon per diuine claritatis illustrauit radium, dum in littore maris habitauit, et in statione nauium : significans uidelicet quod ipse Ecclesiam in portu quietis eterne uoluit collocare, qui in apostolica predicatione extendit palmites suos usque ad mare . Hec est illa lux, per quam Zabulon, qui habitaculum fortitudinis interpretatur, quasi in littore, magis illustrari uidebatur, dum Ecclesia gentium ab ipso meruit fortitudinem habere uirtutis, qui per mysterium crucis portum sibi uoluit demonstrare salutis. Hec est illa lux, per quam Issachar, qui dicebatur asinus fortis, pro premio uite celestis onus abiecerat mortis, dum eo minus eum grauabat iugum Domini suaue, et onus eius leue , quo presens seculum ei momentaneum  uidebatur, et leue. Hec est illa lux per quam Issachar, qui merces uidetur interpretari, cum gentili populo fidei mercibus Deo solet sine intermissione famulari, typice nos instruens, quod inter gentiles ac Iudeos magna uersatur discretio; quamuis plures ex utroque populo Dominici sanguinis mercati sunt pretio. Hec est illa lux, que eumdem Issachar, id est gentilem populum, adhuc aliter illustrauit, dum inter terminos eterne felicitatis accubans, terram optimam humero portauit, significans uidelicet quod omnipotens Deus nullum in fine seculi, uite celestis remuneratione coronat, nisi prius hic ad portandam iustitie sarcinam bone actionis humerum supponat. Hec est illa lux, per quam Iacob futurorum illustratus scientia: Fiat, inquit, Dan coluber in uia, cerastes,  in semita ; Antichristum scilicet significans, qui contra electos Dei duplici quandoque debet seuire dementia, dum et coluber ex astutia, et cerastes uocatur ex potentia. Hec est illa lux, que nos etiam cum Iacob per spiritualem illustrat allegoriam, dum in eodem Dan arctiorem nobis demonstrat semitam esse quam uiam, ne pro arcta et angusta uia, que ducit ad uitam , uiam illam queramus latiorem, de qua scriptum est: Lata et spatiosa uia est, que ducit ad perditionem . Hec est illa lux, que eidem Dan nimis uidebatur obscurari, dum in aquilonari parte seorsum a fratribus solebat castra metari; illius uidelicet per hoc imitatus actionem, qui contra Deum erectus: Ponam, inquit, sedem meam ad  aquilonem . Hec est illa lux, per quam electi Dei quandoque ungularum eius spernent uestigia sequi, de quo Iacob sub inferens: Mordens, inquit, ungulas equi , quia indignum ualde est ut Christianus ab Antichristo male uiuendi exemplum sumat, qui per superbiam et ambitionem in cursu labentis seculi quasi equus spumat. Hec est illa lux, que nos etiam penitentia peccatorum quotidie solet illustrare cum Petro, ne ad exemplum Dan cum ascensore huius equi, id est superbo quolibet cadamus retro, scientes uidelicet, quot illi solummodo cum cecis euangelicis in precipitium uadunt, qui cum Saule retro et non in faciem cadunt. Hec est illa lux per quam nobis persona Christi suppresso  premonstratur nomine, ubi Iacob sub inferens: Salutare  tuum exspectabo, Domine , mystice scilicet significans, quod per salutare istud resurectio illius apertissime signatur, qui iehsu, id est salutaris, uel salus interpretatur. Hec est illa lux, que nobis etiam in Gad spiritaliter premonstrauit Deum, ubi subiungitur: Gad accinctus preliabitur ante eum , prelio scilicet hoc illud significans prelium, quod Christus contra diabolum habiturus erat pro salute fidelium. Hec est illa lux, que nobis in eodem Gad, uerbi celestis gladium misit quo unigenitus Dei Filius nurum a socru, et filium a patre diuisit, quando ueniens in presentis uite stadium, Non ueni  in terram pacem mittere, sed gladium , Hec est illa lux, per quam in figura  Gad illustrati fuerant illi bellatores inuictissimi, de quibus Ecclesia in Canticis: Omnes  tenentes gladios, et ad bella doctissimi , significans uidelicet, quod illi in Ecclesia Dei quasi fortes ex fortissimis Isrel esse creduntur, qui contra carnalis concupiscentie luxus spiritali gladio semper repugnare nituntur. Hec est illa lux, per quam uerus ille Gad uerbi celestis gladio accinctus fortissime, de quo scriptum est: Accingere gladio tuo super femur tuum, potentissime , mystice scilicet insinuans, quod nos armatura Dei lumbos mentium semper debemus precingere, ut possimus omnia tela nequissimi ignea exstinguere . Hec est illa lux, que etiam Gad uerbis sequentibus illustrauit adhuc in obscuro, ubi subiungitur:  Ipse accingetur retrorsum , id est in futuro: significans uidelicet quod Christus Antichristum quandoque interficiet spiritu oris sui, ut electi Dei eterna beatitudine secum possint securius frui. Hec est illa lux, per quam illustratus est Iacob, patriarches egregius, ubi de altero filio subiungens: Aser, inquit, pinguis panis eius , per quod uidelicet, panis illius pinguedinem nobis figura pretendit, de quo scriptum est: Hic est panis uiuus qui de celo descendit . Hec est illa lux per quam idem Iacob diuinis adhuc illustratus est legibus, ubi de eodem Aser subinferens, Prebebit, inquit, delicias regibus , per hoc uidelicet illos significans reges qui se ipsos bene secundum diuinas rexerint leges.  Hec est illa lux per quam Aser, qui beatus uel pinguis panis interpretatur, typo saluatoris illustrari merebatur, dum ad prebendas delicias regibus, diuitiarum illarum ditabatur affluentia, de quibus scriptum est, diuitie salutis sapientia et scientia . Hec est illa lux per quam nobis in Nephthalim celestis sacramenti reseratur abyssus, ubi de eo subiungitur, Nephthalim ceruus emissus , significans uidelicet quod uelocitas apostolice predicationis ita salutem desiderauit animarum, quemadmodum desiderat ceruus ad fontes aquarum . Hec est illa lux per quam idem Nephthalim, qui figuram habuit ceruine fortitudinis, ceteris fratribus dedit eloquia pulchritudinis dum pulchritudine  celestis eloquii predicationem nobis prefigurauit illorum de quibus scriptum est: In omnem terram exiuit sonus eorum . Hec est illa lux per quam in Nephthalim, qui interpretatur dilatatio, in latitudine mundi apostolica cepit dilatari predicatio, per quam corda fidelium usque ad ultimum electum quotidie dilatantur ad Deum, ad quem Psalmographus: uiam, inquit, mandatorum tuorum cucurri, cum dilatasti cor meum . Hec est illa lux per quam Iacob sibi ardens et nobis lucescens, de Ioseph ingeminauit dicens: Filius accrescens Ioseph, filius accrescens ; typice scilicet designans quod per hunc puerum pueri illius prefigurabatur potentia de quo scriptum est, Puer iehsu proficiebat etate et sapientia .  Hec est illa lux per quam Ioseph pie deuotionis illustratus affectu, splendidus erat in habitu, et decorus aspectu: mystice scilicet illum prefigurans Dominum, de quo scriptum est, Speciosus forma pre filiis hominum . Hec est illa lux que mysterium pulchritudinis eius filiis gentium esse nolebat obscurum, de quibus subiungitur: Filii discurrerunt super murum ; significantes uidelicet quod filii Ecclesie per soliditatem fidei Christum diligere debent super aurum et topazion, si in decore suo uidere desiderant Deum deorum in Sion. Hec est illa lux ex qua fratres Ioseph diu ab eo abalienati sunt, de quibus scriptum est: Exasperauerunt eum, et iurgati sunt, quando insultantes somniis eius, et potentie sue, Nunquid, inquiunt, rex  noster eris, aut subiiciemur ditioni tue?  Hec est illa lux per quam in eisdem fratribus diuine caritatis cepit obscurari facula de quibus dicitur, Inuiderunt illi, id est Christo, habentes iacula , telis scilicet inuidie sue nequitiam prefigurantes illorum de quibus scriptum est, Sagitte paruulorum facte sunt plage eorum . Hec est illa lux per quam illustratus est idem pater egregius de quo subiungitur, Sedit in forti arcus eius , significans uidelicet quod uirtus Filii Dei firmissime mansit in Patre, quando in arca crucis passus est pro Ecclesia matre. Hec est illa lux per quam ad eumdem modum dissoluta sunt uincula brachiorum eius, per manus potentis Iacob,  quo de uinculo muliebris improperii postea liberatus est Iob, typice scilicet insinuans quod per uirtutem Dei Patris dissoluta sunt uincula quibus corpus Christi fuerat ligatum, quando fratres eius, id est Iudei uinctum eum duxerunt ad Pilatum . Hec est illa lux per quam Iacob patriarche illa benedictio prius promissa est in Bethel, de qua subiungitur, Iudas egressus est pastor lapis Isrel , significans uidelicet quod ad fidem Christi per illum introire debet plenitudo gentium, a quo lapis, id est firmitas, est egressa credentium. Hec est illa lux, per quam illustratus est Ioseph, filius suus, ubi pater eius ad eum: Deus, inquit, patris erit adiutor tuus ; mystice scilicet insinuans quod pater ille celestis filium suum fortiter adiuuit in passione,  de quo scriptum est: Adiutorium opportunitatibus, in tribulatione . Hec est illa lux per quam etiam paterna illa benedictio data sibi, de quo subiungitur, Deus omnipotens benedicet tibi ; typice nos instruens, ut pater in filio benedictionem illam confirmasse credatur de quo scriptum est: Qui benedixerit tibi, benedictionibus repleatur . Hec est illa lux per quam Ioseph pre fratribus suis benedictionibus illius meruit illustrari seorsum, de quibus subiungitur: Benedictionibus celi desuper, et benedictionibus abyssi iacentis deorsum ; mystice scilicet nobis insinuans quod has benedictiones ad illum specialiter debemus referre, cuius gratia uiuimus de rore celi, et de pinguedine terre. Hec est illa lux per quam Ioseph inter  alias benedictiones fratrum suorum adhuc illustratus est benectionibus uberum, id est, duorum testamentorum siue benedictionibus uberum quibus lactata est infantia Christi, de quibus scriptum est: Beatus uenter qui te portauit, et ubera que suxisti . Hec est illa lux que eidem Ioseph et alia benedictione uolebat illucescere, de qua subiungitur: Benedictionibus uberum et uulue ; per quod uidelicet uuluam illam uirginalem prefigurauit in spe, de qua Ieremias, Antequam exires, inquit, de uulua, sanctificaui te . Hec est illa lux per quam Ioseph benedictionibus illis confirmatus est in benedictionibus iustorum, de quibus Iacob: Benedictiones, inquit, patris tui confortate sunt benedictionibus patrum tuorum ; typice  scilicet insinuans quod sicut benedictio Ioseph benedictionibus preualuit fratrum, ita benedictio Dei Patris in fide, benedictiones precellit omnium patrum. Hec est illa lux per quam Ioseph his et aliis benedictionibus illustratus est in figura sanctorum donec ueniret desiderium collium eternorum: significans uidelicet quod electi Dei pro excellentia sanctitatis collibus suis illis iure cequari uidentur, de quibus scriptum est: Pinguescunt speciosa deserti, et exsultatione colles accingentur . Hec est illa lux per quam omnes iste benedictiones uerbis frequentibus confirmate sumt ei, de quibus subiungitur, Fiant in capite Ioseph et in uertice Nazarei ; per quas uidelicet alabastrum unguenti illius pretiosissimi nobis allegorice pretendit,  quod a capite Christi per omnia membra Ecclesie usque ad ultimum electum, sine intermissione descendit. Hec est illa lux per quam Iacob futurarum rerum adhuc obscura predicturus mysteria: Beniamin, inquit, lupus rapax, mane comedet predam, et uespere diuidet spolia ; per hoc uidelicet ultimam Iudeorum prefigurans saluationem, quod Beniamin ultimus paternam consecutus est benedictionem. Hec est illa lux que per mysterii salutaris efficaciam in eodem Beniamin legem nobis premonstrat et gratiam: dum per mane et uesperam litteram illam ac spiritum significat de quibus scriptum est: littera occidit, spiritus uiuificat . Hec est illa lux per quam in Beniamin,  qui filius doloris a matre uocabatur, conuersio beati Pauli allegorice signatur, in qua dolore cordis intrinsecus tactus, ex impio pius, et ex persecutore doctor est factus. Hec est illa lux per quam bene cognitum est caritati uestre quod Beniamin a patre suo uocatus est filius dextre, Paulum scilicet significans, qui post immutationem dextre excelsi per gratiam illius quotidie creuit in salutem, de quo scriptum est: Dextera Domini fecit uirtutem . Hec est illa lux per quam Paulus, qui ante conuersionem lupus erat rapax, post conuersionem diuine legis factus est capax: quando propter hoc Paulus uocatus est magnus, quoniam ex reprobo probus et ex lupo factus est agnus. Hec est illa lux qua ex eodem Apostolo diuini luminis magnum  contulit munus, dum quasi in corde suo factum est uespere et mane dies unus: quia dum Christus ad uiam ueritatis seipsum sibi prebuit ducem, noctem eius in diem, et tenebras uertebat in lucem. Hec est illa lux per quam Beniamin, qui mane predam comedit et uespere spolia diuisit, per effusionem sanguinis prophetici causam rapacitatis amisit, significans uidelicet quod sicut in preda quam mane comedit premonstrata est nobis rapacitas Saulis, sic in spoliis que uespere diuisit figurata est predicatio Pauli. Hec est illa lux per quam omne quod de Beniamin prius predictum erat historice, postea in Paulo completum est allegorice, quando in excessu mentis sue, eumdem Beniamin ad Ecclesiam Dei libero prosecutus est gressu, de quo dicitur: Ibi Beniamin  adolescentulus in mentis excessu . Unde et beatus est ille qui, exemplo illius, uitia pauca et uirtutes habuerit mille, beatus nimirum, qui per exterioris hominis ariditatem et interioris uiredinem, aliis etiam de boni odoris solet instillare dulcedinem, sed beatior multum si, per ineffabile sancte Trinitatis auxilium, usque in finem suum bonis operibus germinare conatur, ut lilium in stillicidio, scilicet illius boni operis germen inchoans, et in ipso determinans, de quo scriptum est: In stillicidiis eius letabitur germinans .

Ecce quoniam in pelago Scripturarum, fratres karissimi, iam diu fluctuamus, dum benedictiones antiquorum Patrum, Christo remige ad portum perducere  curauimus, tempus est ut sermo noster de profundo mysteriorum, quasi subleuantibus undis excitus, cum nauicula mentis quantocius perducatur ad littus. Sed quia finem orationis nostre, quasi planitiem terre nondum perfecte uidere ualemus, dignum est ut in Christo Iesu anchoram spei nostre firmissime collocemus, quatenus in hac nocte gratia nobis obumbrante superna, ibi nos dies inueniat crastina, ubi dimisit hodierna. Sicut enim hodierna die de Iacob et filiis eius copiose tractauimus, sic crastina die de uxoribus eius ac liberis ea, que adhuc restant, compendiose tractabimus, ne de gestis illorum raptim transire uideamur ad alia, cum in eorum historia granum aliquod adhuc latere uideatur sub palea. Unde quia diem hunc a  mane usque ad uesperam perduximus leti, tempus est ut iam corda commendemus Creatori, et membra quieti, ut eo letiores nos crastina inueniat dies quo hodiernum laborem nocturna magis releuauerit quies.

Et ecce quia nox ista, dilectissimi, tanquam dies hesterna que preteriit, aurora rutilante, iam pene deperiit, ideo nunc de tenebris ad lucem surgendum est nobis in ipsius nomine de quo scriptum est: Signatum est super nos lumen uultus tui, Domine . Sed cum scriptum sit: Primum querite regnum Dei, et hec omnia adiicientur uobis , orationes ad Deum primo faciende sunt nobis, ut ad pergendum iter diei presentis, a latere corporis facilius soluatur nauicula mentis. uerum cum  mundis munda, et spiritalibus debeant comparari spiritalia, tempus est ut iam in una manu tabula, et stylus recipiatur in alia, quoniam de uxoribus et filiis Iacob hodie breuissime tractabimus, que ab heri et nudius tertius in hunc diem tractanda seruauimus. Nostis quippe, dilectissimi, quod lux antique diuinitatis eumdem Iacob multipliciter illustrauit, dum de duabus liberis et duabus ancillis, duodecimos filios generauit, ne ignotum sit nobis quod in his significetur aut in illis, cum noua lex in liberis, et uetus figuretur in ancillis. Ut autem uerbis historie mysterium suffragetur allegorie, sciendum est quod de eisdem duodecim filii sex fuerant Lie, quatenus tres alie uxores eo melius recognoscerent filios suos, quo Balaam et Zelpha quatuor,  et Rachel habuit duos. Sed notandum est nobis quod, inter illos fratres qui de liberis fuerant nati, filii etiam ancillarum paterna sunt benedictione sacrati, ut nos, exemplo eorum, eo maiorem fiduciam habeamus per Christum ad Deum quo in benedictionibus illorum non erat personarum acceptio apud eum . Ab ipso quippe communiter eis data est gratia paterne benedictionis, qui diuisit eis terram in funiculo distributionis , significans uidelicet quod Deus omnipotens neminem uult peccati morte perire, sed omnes ad agnitionem ueritatis uenire . Non enim distinctio est utrum sis Iudeus an Grecus, barbarus an Scytha, cum per gratiam Saluatoris omnes eterna capiat  uita, si tamen hic corpori eius conciliantur per fidem, qui cum Patre et Spiritu semper est unus et idem. Unde si nos misericordiam Conditoris consideremus intente, nichil confert si quis nobilis sit in carne, nisi nobilior probetur in mente, quoniam in eterna patria gradus eos non discernit natiuitatis, quos hic equales facit unitas caritatis. Sic enim commune est omnibus regnum Dei, ut rex militi, et miles assideat regi, ubi in Deo Patre et ceterno eius Filio, seruus domino, et regi conregnabit opilio. Ibi quippe discipulus et magister, ibi seruus et liber, ibi Iacob et Rachel, Agar et Ismel omnes uersantur pariter, quia dignum est ut ibi sit filius ancille cum filio libere, omnibus in Christo unum esse, et unum est uiuere. His igitur uerbis,  quia diem hunc usque ad uesperam, leti transegimus, dum in carina mentis nostre legenda dictauimus, et dictata relegimus, ideo, decumbente iam sole, eo citius indulgendum est nobis labori diurno, quo in Christo Iesu minus timere debemus a timore nocturno. Unde cum ad exemplum prophetice lectionis interdum etiam silere debeamus a bonis, eo diligentius iam silentium imponendum est ori, quo crastina die denuo uolumus uacare lectioni.

Ecce quia noctis istius extrema nunc indicat hora, quod hodierne diei iam rutilare debet aurora, ideo de sumno torporis et ignauie, eo nobis surgendum est citius, quo ad littus orationis nostre hodie cupimus peruenire uelocius. Sicut enim hesterno  die superni luminis illustrati sidere, de uxoribus Iacob breuiter enodauimus, quid uel ancille portenderent aut libere, sic hodierna die nichil aliud uolumus enauigando perstringere, nisi qualiter sermo iste, spirantibus auris, portum possit attingere. Unde ad peragendum iter unius diei, cum catena fidei reuocanda est iam anchora spei, quoniam in nauicula cordis nostri eo maiorem spem habere debemus ad Deum, quo non derelinquet omnes qui sperant in eum. Et quia diuine pietatis superno iam indigemus remigio, si ad locum destinatum prospero uolumus peruenire nauigio, ideo in nauicula mentis eo studiosius nobis fidei, spei et caritatis incumbendum est remis, quo spe uidendi littoris magis magisque iam remigrare debemus in extremis.  Sed dum ad finem orationis nostre, quasi ad littus properamus a littore, uiam ueritatis nequaquam debemus amittere, sed ante nos longius interioribus iam prospiciendum est oculis, ne nauicula mentis alicuius erroris anfractibus illidatur aut scopulis. Sciendum est quippe quia sicut in libro Geneseos antea constat aliquibus nauigasse diebus, sic in aliis libris Moysi aliquanto tempore posthac piscari debemus, maxime cum magni pisces illi iam nobis premonstrati sint in patriarchis et prophetis, de quibus ueritas discipulis: Mittite, inquit, in dextram nauigii rete, et inuenietis . Sicut enim figuram piscium illorum plures habuere prophete, de quibus dicitur: Cum tanti essent, non est  scissum rete , hic heretici quilibet usque hodie typum habent illorum de quibus scriptum est: Rumpebatur autem rete eorum , et sicut pisces illi boni quotidie inueniuntur in presentis Ecclesie casa, de quibus ueritas: Elegerunt, inquit, bonos in uasa , sic heretici piscium illorum figuram semper habebunt, de quibus scriptum est: Malos autem foras miserunt . Quia enim in Ecclesia Dei quidam ita peruersi, quidam uero ita sunt sancti ut non immerito similes sint sagene misse in mare, et ex omni genere piscium congreganti , dignum est ut iusto iudicio Conditoris alii remaneant intus, et alii foris. Sed illos, qui foris sunt, eo citius a uobis, dilectissimi fratres, debetis expellere, quo intra ouile Domini  lupino dente et ouino utuntur uellere dum pro eo, quod lupi sunt, et oues se fingunt, Ecclesiam Dei diuersis heresibus scindunt. Cum enim scriptum sit: Attendite a falsis prophetis , ipsi sunt de quibus uobis cauere debetis: quoniam licet aliqui de uobis eos fortasse uenerentur ut deos, a fructibus tamen eorum cognoscetis eos . Unde cum sermo noster contra insidias illorum ita sit diuina protectione munitus ut ab heretica potestate liberatus, secure properare possit ad littus, tempus est ut nos ueluti cum Iona eo celerius ad terram sententie istius eiiciat mare, quo citius quasi cum Iesu desideramus in littore stare. Sed ne margaritas porcis, uel sanctum uideamus dedisse canibus, si sine multitudine piscium, quam cepimus, uacuis ad  terram redeamus manibus, dignum est, ut iam magnos illos pisces cordis nostri colligat rete, per quos antea patriarche signabantur et prophete. Ipsi enim, quid aliud, nisi pisces erant, qui uirtutum pennulis, ab imis ad summa uolare solebant, dum contra insidias diaboli, adhuc semper iustitie muniti sunt squamis, ne carnalium uitiorum aculeis caperentur aut hamis? Pisces quippe qui pennulas squamarum habent, dare saltus super aquas ualent, significantes uidelicet quod illi solummodo corpori Ecclesie sibi dignissimi fiunt qui de terrenis ad celestia uirtutum pennulis eleuare se sciunt. Illos autem nulla diuinitatis aura contingit, sed sub tegmine uitiorum glacies interna constringit, nisi septiformis gratie Dei calidioribus eis aspirantibus uentis,  de uitiis ad uirtutes saltibus conscenderint mentis. Tales igitur saltus patriarche et prophete faciebant, dum uirtutum pennulis fulti, de infimis ad summa uolare solebant, illum uidelicet imitantes qui, post gloriam resurrectionis sue ascendens in altum, de terris ad celos magnum fecerat saltum. Unde quoniam similes erant magnis illis piscibus, id est centum quinquaginta tribus, de quibus in Ecclesia sanctorum gratus Deo semper preparandus est cibus, necesse est ut nos, ad exemplum illorum, eamdem cum eis habeamus fidem quam per mysterium nobis numerus demonstrauerit idem, qui, quoniam a nobis potest enucleari sincerius, si a mysterio unius mysterium separetur alterius, idcirco ne  more ciborum unus nobis sit in fastidio, et alius in desiderio, dignum est ut centenarius, qui de his primus est in numero, primus etiam adsit in mysterio. Nostis utique quod ex antiqua supputatione sapientium decies decem, faciunt centum, mystice scilicet signantes, ut et impletio Decalogi sentiatur in denario, et plenitudo perfectionis intelligatur in centenario. Sciendum est enim quia, nisi fide integra et caritate perfecta decem legalia studeamus adimplere precepta, nequaquam adunari ualemus illi perfecte requiei, ubi scientiam suam non nox nocti, sed dies indicat diei. Sed et aliud mysterium adhuc in eodem numero demonstratur hominibus, ubi pro corona uirginitatis solet attitulari uirginibus, quoniam in inflexionibus digitorum, lege dictante magistra,  eumdem articulum habet in dextra, quem denarius in sinistra.

Ecce, quia pie deuotionis et fraterne caritatis humero duo mysteria uobis in eodem apportauimus numero, restat ut, secundum doctrinam uirorum solertium, duobus his addamus et tertium. Intuendum est sane quibuslibet lectoribus intentis quod litera T, thau, numeris intitulatur trecentis: significat uidelicet quod, sicut noue legis testatur sacramentum, Trinitas in tribus, et caritas figuratur in centum. Nisi enim eiusdem caritatis uelimus habere tenorem, de qua scriptum est: Perfecta caritas foras mittit timorem , nequaquam in nos dilectionis illius potest redundare perfectio,  de qua dictum est: Plenitudo legis est dilectio . Et quoniam allegorici sensus, qui in eodem numero latebant, caritati uestre, dilectissimi, iam tertio patebant, dignum est ut, quia nouus animus nouos exigit artus, tribus addatur et quartus. Notum est enim uobis in Christo Iesu quod non crux, sed species crucis continentur in litera T, thau, quoniam, si in superiori parte adhuc ei pars una superesset, non iam forma crucis, sed integra crux esset. Unde et in eadem littera, per quam numerus trecentorum, et forma crucis ostenditur, non incongrue nobis pugna Gedeonis in figura pretenditur, in qua uidelicet per gratiam Omnipotentis super hostes suos meruit triumphare cum trecentis. Per mysterium enim crucis, et formam Trinitatis, sine armis pugnauit cum armatis, quando eos non  armis subiugauit amenis, sed tubis, lampadibus et lagenis. Notandum est etiam quod Ezechiel propheta in eadem littera fidem expressurus credentium, Signa, inquit, T, thau, super frontes uirorum gementium et dolentium , typice scilicet insinuans per hoc noue sanctificationis signum, quod ferro hostium fortius est crucis Dominice lignum. Per hanc ergo crucem Saluator noster omnia uolens trahere ad se; Si quis, inquit, uult post me uenire, tollat crucem suam, et sequatur me , significans uidelicet quod eo uerius uidemur crucem tollere Saluatoris quo erga proximos nostros maior nobis est caritas compassionis. Ecce quia forma centenarii numeri  uobis est discussa moraliter, tempus est ut quinquagenarius numerus discutiatur equaliter, quoniam licet ille sit primus et iste secundus, uterque tamen est mystica discussione profundus. Unde licet iste numerus iam discutiendus sit allegorice, prius tamen naturali supputatione multiplicari debet historice, quatenus dignosci ualeat ex interioris oculi perspicacia quid sibi ex natura debeatur aut gratia. Nostis utique quia si quis partes eius uelit estimare distincte, procul dubio ex decem constat et quinque, quoniam sicut calculatores solertiores optime sciunt, decies quinque, uel quinquies decem, quinquaginta fiunt. Unde licet, per iudicia diuinitatis occulta, in eodem numero mysteria sint multa, nolumus tamen de eis plura pro paucis dicere quibus  ad presens pauca pro pluribus uidentur sufficere. Cum enim tot et tam multiplices ei spiritales intelligentie sint partes, ut pro explicandis omnibus uix humane sufficiant artes, ideo a nobis non ex toto, sed ex parte allegorica iam discutiendus est arte. Sed antequam ad summam perueniatur ipsius, partes eius considerande sunt prius, ne cum ex parte peruenitur ad totum, mysterium quod aliis est cognitum aliis possit esse ignotum. Nostis igitur quod quinarium numerum uirtus diuina sacrauit, dum de quinque panibus et duobus piscibus quinque millia satiauit, in quinque scilicet panibus sacramenta significans legis, in duobus autem piscibus, duas personas sacerdotis et regis. Unde quoniam in sacro eloquio quotidie uobiscum discimus quod in illa  passione Dominica nec pisces panibus, nec panes defuere piscibus, dignum est ut, pro eodem exemplo in Ecclesia Dei semper exsequendo, nec regnum a sacerdotio, nec sacerdotium separetur a regno. Cuius rei exemplum facile potest ab ipso Conditore perpendi, qui ad sanctificandum populum ac regendum rex et sacerdos uolebat ostendi, quando ad preparandam nobis immarcessibilem uite eterne coronam, in seipso sacerdotalem ac regiam uoluit portare personam; proinde multum erras, o Christiane nimirum heretice, qui more phreneticorum regnum et sacerdotium soles agitare phrenetice, dum duas personas, que in Ecclesia Dei semper fuere sublimes, diuersis heresibus ab inuicem separare non times. Sed nescis fortasse quod antique  diuinitatis olim sancitum est lege ne in regno Romanorum rex a pontifice, uel pontifex separetur a rege, quatenus filiis Ecclesie in concordia eorum bene possit ostendi, quod ex diuina ordinatione, unus habet testamentum sacerdotii et alius regni. Unde nil obstat, si prefata refectio Dominice passionis per quamdam similitudinem duabus his comparetur personis, quoniam in mysterio refectionis, quam iidem uiri debent exhibere Christianis, alius habet formam piscis et alius panis. Non enim ignotum est uobis quod ars pistoria sit intus, et piscatoria foris, quatenus alter alteri eo magis studeat in Christi caritate prodesse, quo ars arti semper potest usui esse. Taliter igitur, pro diuine ac fraterne  dilectionis amore, duo iidem uiri semper esse debent in labore, quoniam in Ecclesia Dei inter eos sic est ordo distinctus, ut in his que sunt seculi, et in his que Dei, unus operetur foris et alius intus. Uterque enim quoddam diuine caritatis habet insigne, dum quasi unus in aqua et alius operatur in igne, ut sicut pro dilectione Dei, igne sancti Spiritus unus assatur ut panis, ita pro defensione proximorum squamis iustitie alius muniatur ut piscis. Unde quoniam in sacro eloquio potest apertissime disci quod in refectione Dominica nec piscis pani, nec panis aberat pisci, sciendum est quod nec catholice fidei, nec Christiane contrarium est legi, si ad honorem regni et sacerdotii rex pontifici et pontifex obediat regi. Isti sunt enim  qui ex antique diuinitatis dispensatione bifaria, in firmamento Ecclesie, quasi duo magna conuenere luminaria, quatenus, in his que sunt seculi et in his que Dei, luminare minus nocti, et luminare maius debeat preesse dici. Et non immerito, quod duobus illis luminaribus poterunt comparari que ceteris sideribus magis uidentur principari; quia, sicut in firmamento celi eisdem luminaribus nulla stellarum creatura claritate uidetur eximior, sic in firmamento Ecclesie, duabus his personis ordine et dignitate nulla potest esse sublimior. Unde et factum illud eis non incongrue uidetur conuenire, quod Moyses tabernaculum Domini crebro intrare solebat et exire, ut pro demonstrando sacerdotii et regni admirabili coitu, hoc in loco regnum in exitu, et sacerdotium  sentiatur in introitu. Dum enim unus bene uiuendi exemplum aliis intus prebet, alius uero pro disponendis infirmantium causis foris sedet, procul dubio unus, quasi cum Moyse ad tabernaculum redire, alius uero cum eo foras uidetur exire; sicut unus uirtutum pennis sursum eleuatur, ut columba, dum pro secretis celestibus de imis recurrit ad summa; sic alius pro resarcienda mundane dissensionis ac discordie rima, de summis semper descensurus est ad ima. Unde, ut ad exemplum Moysi unus pro ordinandis interioribus intus ad tabernaculum redeat, alius uero pro disponendis exterioribus foris cum eo digne sedeat, necesse est, ut mutue caritatis officio alter alterum sic adiuuet, et in Christi uirtute confirmet, ut unus spiritualia intus ordinet,  alius uero foris onus carnalium portet. Taliter igitur inter se pacem habere potest regnum et sacerdotium, si duo hi digne uoluerint exercere suum negotium, maxime cum in Ecclesia Dei causam hanc quotidie ualeant inuenire pro qua tabernaculum Ecclesie unus intrare, et alius digne possit exire.

Preterea uero intuendum est nobis, quod huic mysterio conuiuium illud olim bene concordauit, in quo Maria sedit, et Martha ministrauit, quoniam, sicut ex uerbis euangelicis bene apparet, Maria male comederet, si non Martha ministraret. Sciendum est namque, quia pro habili ordine, et conuenienti ratione, duabus illis personis due iste possunt comparari persone, quoniam in Ecclesia Dei negotium illud habent in nutriendis corporibus, et illustrandis  animabus, quod nobis olim prefiguratum est in his sororibus duabus. Nostis enim, quia per has duas sorores, due uite sunt moraliter expresse: quarum adhuc una in spe, alia uero in re iam nobis uidetur adesse? de quibus scilicet, ut euangelice ueritatis gratia testatur, una actiua, et alia contemplatiua uocatur. Sed, ut duplex uita duplici innitatur et uie, sciendum est quod actiua intitulatur Marthe, et contemplatiua Marie; quoniam licet una alteri preiudicetur, altera tamen alteri necessaria esse uidetur. Unde nil obstat, si has duas sorores duabus illis personis digna estimatione componam qui in Ecclesia Dei sacerdotalem ac regiam uidentur portare personam, quia dignum est ut in disponendis  ecclesiasticis rebus ac mundanis, eosdem exerceant mores, quos in domo Pharisei, quondam due iste expressere sorores. Sicut enim Martha circa frequens ministerium satagebat, Maria uero secus pedes Domini uerbum illius audire solebat; ita pro disponendo ecclesiastice ac mundane dignitatis honore, unus eorum erit in requie, et alius in labore. Sed ne alius alium relinquat solum ministrare, congruum est, ut alter alterum in Christo caritate semper debeat adiuuare, ne alter pro altero euangelicum illud Deo inaniter clamet: Dic ergo illi ut me adiuuet . Quamuis enim in eis dona celestia non sunt equalia, congruum tamen est ut alter alteri sua seminet carnalia, ut metere possit ipsius spiritualia. Unde ut ad eumdem modum homo ab  homine, et pars releuetur a parte, quo requies Marie ministerio quondam releuata est Marthe, dignum est ut in currenda regie ac sacerdotalis iustitie uia, alius Martha, et alter alteri sit Maria.

Ecce rationi huic et illa conuenire uidetur oratio, in qua legalis sacrificii duplex nobis demonstratur oblatio, ubi Moyses populo Isrel obseruationem inueniens sacram: Offerat, inquit, agnam de gregibus, siue capram. Si autem non potuerit offerre pecus , per quod uere innocentie integrum Deo immolare ualeat decus, saltem pro emendatione corporum, et expiatione animarum, offerat duos turtures, aut duos pullos columbarum . Quoniam ergo in persona Romani pontificis ac regis, proposita sunt nobis hec diuersa sacrificia legis,  dignum est ut pro illustrandis fidelium animabus, ea, que primo proposuimus, primum etiam soluamus. Ut enim in his duobus uiris pietas copiosa et uirtus sit magna, legalis huius sacrificii capra figuratur et agna; quoniam, sicut noue legis gratia testatur, per agnam actiua, per capram uero contemplatiua uita signatur. Unde non incongruum est quod qualitas hec utriusque uite uiro huic comparatur utrique, quia sub eiusdem agne uel capre legalis significatione, pro Ecclesia Dei unus semper erit in opere, et alius in contemplatione. uerum quia per agnam uite actiue innocentia signatur, regali persone non incongrue comparatur: si tamen in corde suo innocentiam illam habeat per gratiam Dei de qua scriptum est: Perambulaui in innocentia cordis  mei . Nisi enim pro diuersis erratibus cor suum sic incessanter affligat, ut in innocentia cordis sui Deo laudabiliter uiuat, nequaquam in eo prophetica illa implebitur sententia in qua dicitur. Non priuabit bonis eos qui ambulant in innocentia . Si autem corda malorum materiali gladio diuinis subiugauerit legibus, non iam capram sed agnam offerre uidetur de gregibus, significans uidelicet quod inter duas sortes et duas uitas electorum actiua uita multorum est, et contemplatiua paucorum.

Igitur, quia legali agne persona legalis nunc est comparata moraliter, restat ut capra legalis Romano pontifici comparetur equaliter. Sicut enim, secunlum  altiorem intelligentiam legis, agna legalis personam exprimit regis, sic capra per quam figuratur summa fidei catholice, non immerito persone assimilatur apostolice. Dum enim apostolicus ima deserit, et sublimia querit, non incongrue legalis huius capre speciem gerit; si tamen per gratiam Dei ita de presentis seculi subleuetur erumnis, ut uelut in supremis rupibus pendens, pastum sibi querat in summis. Qui dum animas fidelium utriusque legis uberibus lactat, capram procul dubio in sacrificium conditionis mactat; si tamen, inde tumido superbie non elatus fastu, seipsum prius interne compunctionis satiauerit pastu. Si autem pro sublimiori esca duritiam cordis lacte caritatis emollit, tunc quasi capra digne pedes erigit, et caput extollit, quoniam innocentie  pastu, cum illis cupit spiritualiter frui de quibus scriptum est: Pauit eos in innocentia cordis sui .

Ecce, sicut in persona pontificis et regis quedam a nobis sunt dicta priuatim, ita de utriusque uiri adhuc alia sunt dicenda summatim; quatenus alter alteri eo curiosius studeat inherere, quo Ecclesia Dei alter altero nulla debet ratione carere. Dignum quippe est ut, sicut in sacrificio Conditoris, capra pariter immolatur et agna; sic inter utrumque fides integra et caritas sit magna; quoniam, licet in Ecclesia Dei ab inuicem sint ordine et dignitate disiuncti, in amore tamen Diuinitatis semper debent esse coniuncti. Sicut enim unus per actiuam uitam ita se cunctis solet exhibere deuotum ut pro amore Conditoris  esurientibus tribuat cibum, et sitientibus potum; sic a ius per contemplatiuam uitam nichil aliud debet exercere, nisi ut, pro unitate Ecclesie, orationibus et ieiuniis soli Deo ualeat inherere. Si enim utriusque in Deo fiducia est magna, non immerito eis capra comparatur et agna; si uero in eis mens est libera, et caro captiua, non incongrue illis actiua uita similatur et contemplatiua. Unde ut unus in occasionem agne materialem gladium fortissime ualeat distringere, alius uero pro immolatione capre spirituali gladio potentissime se possit accingere, dignum est, ut per sacerdotalis ac regie dignitatis obseruantiam sacram in sacrificium Conditoris unus offerat agnam, et alius capram.

 Ergo, sicut euidenti ratione iam relatum est nobis qualiter in his duobus uiris agna et capra mactande sint in sacrificium Conditoris; ita nunc referendum est uobis, paucis uersibus et uerbis compluribus, qualiter iidem duo uiri duobus ualeant comparari turturibus.  Insuper etiam enucleandum est nobis ex interioribus Scripturarum medullis, qualiter iidem uiri duobus columbarum cequandi sunt pullis, quatenus uterque letetur in Deo salutari suo, si digne sibi duo hi turtures, aut pulli conueniant duo. Sciendum est quippe quod per columbam ac turturem sacerdotalis ac regie dignitatis duplex figuratur negotium, dum in columba intelligitur regnum, et in turture sacerdotium. Per columbam namque, que solet uolitare gregatim, persona regalis non incongrue potest figurari summatim, si tamen in hac actiua uita societas illa bonorum sibi non uideatur importuna, de qua scriptum est: Multitudinis credentium erat cor unum et anima una . In turture autem, que amat singularitatem, sacerdotalis persone debemus admirari  dignitatem, si tamen cum passere illo solitario, contemplatiue uite dulcedinem corde prosequatur perfecto, de quo scriptum est: Factus sum sicut passer solitarius in tecto . Sed quia turtures et columbe duplicis penitentie gemitum habent, non incongrue duabus his personis assimilari ualent; si tamen cum Axa filia Caleph pro duobus irriguis duplicem hunc gemitum habeant, ut et peccata preterita defleant, et futura precaueant. Sicut enim in duobus turturibus aut pullis duplex Deo deferendum est munus, quando duo pulli uel duo turtures offeruntur, et non unus; sic insimul duo iidem principes terre in sacrificium et holocaustum Domini pia se debent deuotione transferre. Sed  et aliud adhuc notandum est his turturibus duobus, quod non incongrue etiam uiris istis conuenire possit ambobus. Quia enim turtur amisso coniugalis copule consortio, pro cantu gemitum habet, duobus his uiris non immerito cequari ualet, quoniam dignum est ut si, per aliquod infortunium, alter perdiderit alterum, non cantum inde debent habere, sed gemitum. Scire etenim debent quia tunc uere in eis caritas illa uersatur, de qua dictum est: Dilectio proximi malum non operatur , si fraternum illud contubernium eis nequaquam uideatur importunum, de quo scriptum est: Ecce quam bonum, et quam iucundum habitare fratres in anum . Taliter igitur pro expiatione corporum, et respectione animarum duo hi uiri duos offerant  turtures, aut duos pullos columbarum, si, totius malitie ueneno a cordibus eorum funditus exhausto, cum alter alterius destitutus est solatio, luctum sibi faciunt amarum.





BERENGOSI ABBATIS SERMONES




SERMO PRIMUS. IN NATALI MARTYRUM


In illud psalmi LuIII: Deus, repulisti nos et destruxisti nos, etc.

Quia Dominus noster iehsu Christus, dilectissimi fratres, nostre carnis suscepit infirmitatem, ut inimici a nobis expelleret potestatem, prophetica sine dubio testatur oratio, que sepius lecta est apud uos, quam, in typo fidelium, Dauid olim proferens; Deus, inquit, repulisti nos et destruxisti nos. Per hunc quippe Dauid, qui in libris Regum plurimas regiones cede et incendio debellasse narratur, uerus  ille manufortis iehsu Christus Dominus noster spiritualiter signatur, qui in hunc mundum ueniens, ut filium a patre et nurum a socru diuideret, attulit ignem quo incenderet, et gladium, quo occideret; ut cum in cordibus fidelium, non ferro, sed uerbo; non gladio, sed spiritu, uitiorum faceret stragem per amoris ignem, ad gemine dilectionis eos reuocaret compagem. Hec igitur uitiorum strages, et uirtutum series in his sanctissimis martyribus Christi, quorum hodie festa colimus, perfectissime claruit; quando, diuina inspirante gratia, mundus et concupiscentia eius in eis funditus exaruit, ita ut, peccatis omnibus in eis destructis, non immerito dicere possint inter alios: Deus repulisti nos, et destruxisti nos. Qui enim in primis parentibus  nostris repulsi sunt a Deo pro traduce pomo , hos in ligno crucis postea traxit ad se idem Deus et homo. Et ideo pia repulsio et paterna destructio, que sic hominem repellit ut reuocet; sic mortificat, ut uiuificet; sic humiliat, ut exaltet; sic destruit, ut reedificet. Talis quippe destructio corda fidelium et uirtutibus decorat, et a uitiis purgat, de qua dicitur: Nunquid qui dormit non adiiciet ut resurgat?  Hec est illa destructio, per quam Deus hos sanctissimos uiros destruxit, ut Saulum, ut in melius mutaret, ut Paulum. Qui, etsi in primo etatis flore, quasi mane alicuius malitie, predam comedere cum Saulo; postea tamen in presentis uite uespere, proximis suis spolia ueritatis diuisere cum Paulo.  Sed tamen aliter dextruxit eos Deus de quibus dicitur: Destrues eos et non edificabis eos ; aliter eos, qui mutantur in melius, de quibus hic dicitur: Deus repulisti nos, et dextruxisti nos. Illos enim destruxit ad ruinam, non ad resurrectionem; istos uero ad correctionem, non ad perditionem. Illos, ut in melius non mutentur; istos, ut edificentur et sanentur. Illos destruxit, ut cum Saulo deiiciantur . istos, ut cum Dauide erigantur . Illos, ut cum uxore Loth respiciant retro; istos ut ad penitentiam reuertantur cum Petro. Tali quippe modo, et hos sanctissimos uiros repulit et destruxit, quando per fidei lumen, et caritatis ignem, eis clementer illuxit, quatenus diuine dilectionis igne succensi, perpetuo illi adherent igni, qui nullis unquam tentationibus poterit exstingui  . Repulit etiam eos, et destruxit , quando de tenebris ad lucem, de morte ad uitam, sua eos pietate reduxit; quatenus per ipsum liberentur ab inferno mortis eterne, qui per prophetam: Ero, inquit, mors tua, o mors; ero morsus tuus, inferne . Repulit, inquam, eos et destruxit, quando in eis mirificans misericordias suas, secundum Isaiam: Delet, inquit, iniquitates tuas , quatenus [in] presentis Ecclesie pressura eo facilior illis pro Christo omnis uideretur labor, quo continuo subiungens: Peccatorum tuorum, inquit, non recordabor . Repulit eos et destruxit, quando ab eis sicut nubem, omnem abstulit iniquitatem, aptans eos omni bono, ut facerent eius uoluntatem. Repulit et destruxit eos Christi  caritas inuicta, quando conuificauit eos cum illo , damnans eis omnia delicta. Repulit eos et destruxit, quando ut immarcessibilem uite eterne perciperent coronam , conuersationem inter gentes habuerunt bonam, quatenus confirmati per uerbum Dei uiui et permanentis, liberarentur a uoce exprobrantis et obloquentis. Repulit eos et destruxit quando unusquisque eorum dolore cordis intrinsecus tactus, non solum auditor uerbi, sed etiam factor est factus. Qui quoties uultum natiuitatis sue diuine legis considerauit in speculo, toties immaculatum se custodiuit ab hoc seculo. Repulit eos et destruxit, quando spiritus discipline, qui effugit fictum, a cordibus illorum quodlibet exstirpauit delictum; quatenus a malarum cogitationum  eo diligentius se custodirent affectu, quo idem spiritus ueritatis aufert se a cogitationibus que  sunt sine intellectu Repulit eos et destruxit, quando unusquisque illorum recolens apud se quod lingua imprudentis subuersio est ipsius, applicare se noluit imprudentie illius; quatenus per ipsum cui omnis linguatorum scurrilitas est semper exosa, liberaretur a labiis iniquis et lingua dolosa. Repulit eos et destruxit, quando repleti fructu iustitie, epulari noluerint in fermento malitie et nequitie, sed, contempto potius cibo falsitatis, epulati sunt in azymis sinceritatis et ueritatis . Repulit eos et destruxit, quando ut apprehenderet in eis messium diuinarum tritura uindemiam, Spiritu sancto noluerunt inferre blasphemiam; scientes uidelicet quia spiritus glorie Dei uere in illo requiescit, qui Christiani nominis nomen non erubescit.  Repulit eos et destruxit, quando odio habentes omnem uiam iniquitatis , uiam potius elegere ueritatis; illi uidelicet sine intermissione supplicantes uerbis et re, ad quem Psalmographus: uiam, inquit, iniquitatis amoue a me . Repulit eos et destruxit, quando ut in eis celestis sapientie requiesceret thesaurus, iuxta preceptum Salomonis: Non se extollebant in cogitationibus anime sue, uelut thesaurus, ne forte illideretur uirtus illorum per stultitiam , si amare iniquitatem et odisse uiderentur iustitiam. Repulit eos et destruxit, quando unusquisque illorum per diuine caritatis illectus amorem, dans pauperi, non recipit peccatorem, sciens quoniam qui benefecerit iusto, inueniet retributionem  a Domino. Repulit eos et destruxit, quando odio habentes omnem raptorem et bilinguem, in seipsis totius detractionis ac furoris exstinxerunt ignem, scientes uidelicet quia sicut confusio et penitentia est super furem, ita et deuoratio pessima super bilinguem. Repulit eos et destruxit, quando possessione uirtutis, et depositione malitie liberati a peccato, serui facti sunt iustitie , cum populo scilicet illo gloriari nolentes in malitia, de quo Dauid: Labor, inquit, in medio eius, et iniustitia . Repulit eos et destruxit, quando in cordibus eorum sermo ille fructificauit egregius, de quo Apostolus: Non regnet, inquit, peccatum in uestro mortali corpore, ut obediatis  concupiscentiis eius . Repulit eos et destruxit, quando terrena ex integro deserentes curam, pecuniam suam non dederunt ad usuram, ne quis illorum plebis illius penam incideret solus, de qua Dauid: Non defecit, inquit, de plateis eius usura et dolus . Repulit eos et destruxit, quando recolentes apud se quod omnis peccator est inuidus et bilinguis, communicare nolebant operibus eorum indignis, ne perfidiam illorum lingua imitarentur uenenosa, de quibus Propheta Locuti sunt, inquit, aduersum me lingua dolosa . Repulit eos et destruxit, quando in diuina cum illis conuersabantur theoria, quibus dicitur. Beati immaculati in uia , ut inter illos quandoque mercedem perciperent laborum, de quibus scriptum est:  Nouit Dominus dies immaculatorum . Repulit eos et destruxit, quando cuiusdam uiri sapientis obseruando mandata, quasi a facie colubri fugere peccata, ne illorum per omnia sequerentur errores de quibus scriptum est: Gladium euaginarunt peccatores . Hec est illa destructio, dilectissimi fratres, per quam martyres isti sanctissimi, inter electos et circumcisos destructi sunt patres, quando per armaturam Dei induti iustitie armis, circumcisi sunt circumcisione non manufacta, in expolitione corporis carnis. Et ideo quia nullus uitiorum nostrorum potest repellere chaos, nisi cui pro gratiarum actione dicitur: Deus repulisti nos et destruxisti nos, idcirco propheta enumeraturus adhuc et alia beneficia Redemptoris, continuo subinferens.  Iratus es, inquit, et misertus es nobis. O ira misericors et salubris indignatio per quam fructuosa fit omnis infructosa conuersatio. O ira misericors, que sic irascitur ut subueniat, sic minatur ut parcat, sic aufert ut restituat, sic tradit ut eripiat, sic destruit ut muniat, sic abiicit ut recipiat. O quam salubris indignatio, que sic auertit ut respiciat, sic claudit ut aperiat, sic exigit ut dimittat, sic deiicit ut erigat, sic perdit ut requirat, sic amittit ut custodiat. Sed que sit hec ira uel indignatio, Propheta testatur egregius, qui utramque euidenter exprimens: Ira, inquit, in indignatione eius, et uita in uoluntate eius . Quasi enim ira in indignatione eius uersatur, quando impiis et sceleratis sic irascitur ut non misereatur. Non quia irasci uel  iram habere credatur, sed quia obiectio eius uel indignatio humano more ira uocabatur. Et ideo sicut ira in indignatione eius mors est peccatorum, ita et in uoluntate eius uita esse creditur conuersorum, quoniam ad hoc eos qui conuertuntur ad cor humiliat et sublimat, quia non uult mortem peccatoris, sed ut conuertatur et uiuat. Sed tamen hec ira Dei, et alio modo iusta eius uindicta dicitur, que presenti seculo nequaquam perficitur, sed in futuro potius sine misericordia in eos qui misericordiam non fecerunt plenissime perficietur, quando in impiis et peccatoribus sanguinem seruorum suorum ulciscetur. Sicut enim tunc in filiis diaboli celestis ire iudicium implebitur supernum, quando audituri  sunt impii: Discedite a me, maledicti, in ignem eternum , ita in electis et iustis impleri debet misericordia Dei, quando audituri sunt, iusti: uenite, benedicti Patris mei . Hanc igitur uocem Filii Dei, martyres isti beatissimi N. non immerito quandoque cum electis debent audire, qui in ipsis otim, que uel quanta sit ira uel misericordia Domini solebant bene uiuendo sentire; que Dauid nobis in exemplum proponens diuine miserationis: Iratus es, inquit, et misertus es nobis . Quasi enim iratus est huic sacratissimo martyrum choro, quoties carnis infirmitate peccauit; misertus, quando seipsum lacrymis penitentie post flagitia mundauit. Iratus, quando superstitiones totius erroris in eo destruxit;  misertus, quando ei lumen uere fidei et ueritatis illuxit. Iratus est ei etiam Deus, si quando in uno precepto caritatis offendens, factus est omnium reus ; misertus quando eidem studebat adherere caritati, que non gaudet super iniquitate, congaudet autem ueritati . Iratus, si quando pupillis non erat misericors, ut pater; misertus, quando misericordie operibus misertus est eorum magis quam mater. Iratus, si quando, quod absit, ore preferens falsitatem, corde non habebat ueritatem; misertus, quando conuenticula declinans fallacium, aduersus fratrem suum noluit amare mendacium. Iratus, si quando animo feruens contentioso, contra preceptum Salomonis, cum uiro ambulauit furioso ; misertus, quando obediens eidem  uiro facundo noluit esse amicus homini iracundo. Iratus, si quando misericordie operibus nec Deo amabilem, nec congregationi pauperum se fecit affabilem; misertus, quando per amorem uiui et permanentis uerbi, liberauit eum qui iniuriam passus est, de manu superbi. Iratus, si quando innocentium despiciens sortem, non eruit eos qui ducebantur ad mortem; misertus, quando per bone actionis meritum eruit eos qui trahebantur ad interitum. Iratus, si quando, postponens sententiam Salomonis, proximis suis reddidit mala pro bonis ; misertus, quando preceptum apostolicum corde prosequens inuicto, non reddidit malum pro malo, uel maledictum pro maledicto . Iratus, si quando illorum imitatus est nequitiam, de quibus  scriptum est: Os stultorum ebullit stultitiam ; misertus, quando illorum secutus est sapientiam de quibus scriptum est: Lingua sapientium ornat scientiam . Iratus, si quando oblitus infirmitatis humane, misereri noluit ei qui egebat pane; misertus, quando illi proximo dimiserat panem suum, de quo ueritas. Frange inquit, esurienti panem tuum . Iratus, si quando, quod absit, lucri temporalis exactor, celestis uerbi factus est auditor, et non factor; misertus, quando nec margaritas Dei porcis, neque canibus dans sanctum, factor erat uerbi, et non auditor tantum. Iratus, si quando diuitiarum illarum delectatus est onere, de quibus scriptum est: Diuitie si affluant,  nolite cor apponere ; misertus, quando diues fide, et pauper sensu, paruulus erat malitia, et perfectus sensu. Iratus, si quando aduersus uerba prauorum inermis, contra preceptum Apostoli seductus est inanibus uerbis ; misertus, quando, per diuini sermonis incomparabile donum, decipi non potuit in sublimitate sermonum. Iratus, si quando pauperibus in hilaritate misereri noluit, et sua eis partiendo non condoluit; misertus, quando sua pro Christo distribuens, nomen suum in libro uite cum illis optauit ascribi, qui de suo, quod habebant, miserunt partes eis, qui non preparauerunt sibi. Iratus, si quando in itinere illorum iuit, de quibus scriptum est: Iter impiorum peribit ; misertus, quando itineris illius declinauerat sortem,  de quo Salomon: Iter, inquit, deuium deducit ad mortem . Unde quia talis ira, tantaque misericordia Creatoris, beneficia solummodo sunt diuine dignationis, idcirco uox martyrum immotissima non immerito ei cum Ecclesia dicit: Iratus es, et misertus es nobis. O ira misericors, et incomparabilis misericordia, que ab omnibus uitiis humana semper emundat precordia! per quam peccator inuitatur ad ueniam, iustus ad uitam, martyr ad palmam, confessor ad gloriam! Non enim miseretur, nisi irascatur, qui ob hoc prius irascitur, ut postea misereatur. Preuenit enim ira, ut sequatur misericordia; preuenit lacryma, ut sequatur uenia; preuenit penitentia, ut sequatur indulgentia; preuenit humiliatio, ut sequatur exaltatio; preuenit  confessio, ut sequatur remissio; preuenit uocatio, ut sequatur iustificatio; preuenit iustificatio, ut sequatur glorificatio. Quos enim uocauit hos et iustificauit; et quos iustificauit, illos et glorificauit . Et ideo, qui peccator est, agat penitentiam, ut iustificetur; qui uero iustus, iustitiam adhuc exerceat, ut glorificetur. Premissa namque pure confessionis efficacia occidit peccatum, et oritur gratia, tuncque peccator quilibet per hoc mare magnum et spatiosum nauigare uidetur in portu, quando ante oculos Dei, et peccatum eius est in occasu. et gratia, qua liberatur, in ortu. Sic igitur dum peccatum cadere, et gratia in nobis oriri uidetur, quasi Deus nobis irascitur et miseretur, quia, sicut post uentum sequitur pluuia, sic post  iram sequitur misericordia. Per cuius misericordie opera martyres isti sanctissimi liberari se postulauerunt a totius nequitie malo, de quibus Psalmographus: Misericordias Domini in eternum cantabo . Que etiam alibi euidentius adhuc exprimens idem Psaltes egregius: Miserationes, inquit, eius super omnia opera eius . Et merito quidem misericordia Domini super omne opus extollitur, per quam seruus liber efficitur, debilis erigitur, humilis exaltatur, superbus humiliatur, surdus audit, mutus loquitur, claudus curatur, infirmus sanatur, cecus illuminatur, leprosus mundatur, mortuus suscitatur, mare sedatur, possessus a demone liberatur. Hec est illa misericordia, per  quam idem martyrum grex ab omnibus uitiis mundatus est a Deo; qui de se per Prophetam loquens: Misericordiam, inquit, meam non dispergam ab eo . Per quem nunc etiam a presentis seculi nocte translatus a Deo in gloriam suam, non immerito ei dicere potest: Exaltabo mane misericordiam tuam . Ad hanc quippe misericordiam nequaquam posset perueniendo uenire, nisi quod prius commotionem celestis expertus est ire. Que postquam in corde ipsius uitiorum omnium sedauerat stagna, statim per misericordiam Dei facta est tranquillitas magna. Sed que sit ira uel misericordia celestis, sermo propheticus est testis. Quem si ad memoriam diligenter reuocaueris: Cum iratus, inquit, fueris, misericordie recordaberis  . In his igitur uerbis cauendum est nobis, dilectissimi fratres, ne sic obliuisci, uel sic obliuiosus a nobis Deus esse putetur, ut, sicut homo, post iram misericordie recordetur, sed sicut ad iram eius turbatus est idem propheta mirabilis quando ad eum cum iratus, inquit, fueris, misericordie recordaberis, ita et nos humano more, quasi oblitum nostri misericordie Dei cum Psalmographo clamemus uerbis et re: Ne obliuiscaris uoces querentium te . Quasi enim post iram misericordie recordatur, qui dum irascitur, non statim percutit, sed minatur, ut, dum ira eius humana fuerint turbata precordia, non misericordiam ira, sed iram potius excludat misericordia. Qua de re ne homini Deus in presentis Ecclesie irascatur domo, dignum  est ut per misericordiam Dei sibimetsi prius irascatur homo; de preteritis scilicet peccatis prophetica illa studens admonitione cessare, in qua dicitur: Irascimini, et nolite peccare . Ad hoc namque cohibere se debet a carnalis concupiscentie curis, ut sicut preteritis irascitur peccatis, ita caueat de futuris, ne defensionis illius culpam uideatur subire, de qua Apostolus: Non uosmetipsos, inquit, defendentes, karissimi, sed date locum ire . Sic igitur pre ceteris ira illius prophetica uoce laudatur, qui postquam irascitur, misericordie recordatur. Unde quia talis ira et talis misericordia indicia sunt diuine dignationis et miserationis, idcirco uir iste sanctissimus, quasi cum  ceteris fidelibus gratias agens misericordie Redemptoris, non immerito dicit: Iratus es, et misertus es nobis. uerum quia longum nimis est, dilectissimi fratres, si totum hunc psalmum hodierna die in unum sermonem exponendo coarctemus, bonum est ut hucusque in alium diem cetera dicenda seruemus, ut et tunc in manibus nostris aliquid habeamus, unde conditori nostro Deo semper gratias agamus. Ut enim de presenti psalmo unusquisque habeat, unde diuine lectioni assidue uacat, eumdem psalmum in quatuor partes diuidere placet, ut qui in tot martyrum festiuitatibus de eis silere uoluerint, loqui faciat sermo qui tacet. Unde quia tempus iam imminet quo sermonem istum ad finem ducamus, dignum est ut eorumdem martyrum Christi  presidia sine intermissione queramus, quatenus, meritis ipsorum intercedentibus, caritas illa que uniuersa cooperiat delicta usque in finem in nobis regnet inuicta, de qua Apostolus: Finis, inquit, precepti est caritas, de conscientia bona et fide non ficta . Sed quoniam nullus in eiusdem perfecte caritatis uersari poterit officina, nisi qui ab homine malo, id est a seipso prius repulsus fuerit destructione diuina, idcirco orandum est nobis, dilectissimi fratres, ut qui electis suis quotidie pie irascitur et miseretur, tam clementer et tam benigne nobis irasci et misereri dignetur, ut et nos cum eisdem Christi martyribus digne sibi clamare possimus elogium illud prophetice iubilationis: Iratus es et misertus es nobis. Quod ipse prestare dignetur,  qui cum Patre et Spiritu sancto uiuit et regnat in secula seculorum. Amen.



SERMO II DE MARTYRIBUS.


Item in illud psalmi LIu: Deus repulisti nos, et destruxisti nos.

Quoniam in altero sermone, dilectissimi fratres, prout, largiente Domino, potuimus, que uel qualis ira uel misericordia Dei sit, sufficienter exposuimus, restat ut sub typo SS. martyrum. N. quorum hodie solemnia colimus, aliqua de his que sequuntur ad memoriam reducamus, unde priora posterioribus commendare ualeamus. Postquam enim Propheta describit qualiter unigenitus Dei Filius, ad destruendam infirmitatem humane conuersationis, iratus est  et misertus est nobis, continuo declarare uolens, quod pro terrenorum salute calceamentum sue incarnationis extendit in Idumeam: Commouisti, inquit, terram, et conturbasti eam . Commouit enim et conturbauit terram, id est corda terrenorum, subauditur, conscientia peccatorum, quando ad eos per Euangelium: Nisi conuersi, inquit, fueritis, et efficiamini sicut paruuli, non intrabitis in regnum celorum . Sed hic in primis illud nos oportet considerare quod aliud est commouere, aliud conturbare, quando duo hec uerba duplicem habent significationem, pro eo scilicet quod commotio parturit gemitum, conturbatio dolorem. Qualis autem ista commotio sit, monstrat Scriptura,  si queritis, ubi dicit: Cum ingemueris, saluus eris. Qualis uero ista conturbatio sit, sententia declaratur in ea, in qua Psalmographus: Sana, inquit, me, Domine, quoniam conturbata sunt ossa mea . Per hanc quippe commotionem et conturbationem, commouit et conturbauit Dominus corda sanctorum iustorum quando ad eos per prophetam: Penitentiam, inquit, agite; appropinquabit enim regnum celorum , ne indignos se diuina saluatione uiderent, si hoc audito non mouerentur et non timerent. Taliter etiam mentes ipsorum conturbate sunt et commote, ubi Isaias ad eos et nos: Lauamini, inquit, mundi estote , quatenus de cordibus ipsorum et nostris celestis illus lauacri spiritalis ad Deum ascenderet clamor, de quo Psalmographus:  Lauabis me, inquit, et super niuem dealbator . Commouit etiam eos et conturbauit, quando eis inter alios: Nisi conuersi fueritis, inquit, gladium suum uibrauit , quique ne conuersionis sue remedium uel ad horam quidem uellent differre pusillum continuo subinferens: Arcum, inquit, suum tetendit et parauit illum . In quibus uerbis, dilectissimi fratres, abyssus diuinitatis est multa, quoniam sicut per gladium aperta ira, ita per arcum pugna signatur occulta. Hoc igitur uerbi celestis gladio eorumdem martyrum animus super femur tuum, potentissime , fuit accinctus, quando per ipsum et persecutores foris, et diabolum deuicerat intus, ut gladii illius contrarios euasisset errores, de quo scriptum est: Gladium euaginauerunt  peccatores . Tetendit etiam arcum hunc, per quem Nouum Testamentum uocatur et uetus, quando in lege Domini meditabatur die ac nocte inquietus, ne infidus percuteretur arcu illius maligni, de quo scriptum est: Arcum conteret, et confringet arma, et scuta comburet igni . Taliter quippe martyres isti sanctissimi uerbis celestis gladio commoti sunt et conturbati, quando in nouitatem uite a paterna sunt uetustate translati, pro simulacris uidelicet multis, et lapideis colentes unum Deum et Dominum, qui per Prophetam: Simulacra, inquit, gentium, argentum et aurum, opera manuum hominum . Commoti etiam sunt a malitia, ut non dominaretur eis omnis iniustitia, quando ut celestis uite Deo  digne perciperent alimoniam, pacem cum omnibus secuti sunt et sanctimoniam. Commoti sunt et conturbati quoties ab eis prauitatis illius est uia despecta, de qua Salomon: Est, inquit, uia que uidetur hominibus recta , in eiusdem uie pessimam inciderent sortem, de qua subiungitur: Nouissima eius deducunt ad mortem . Commouet etiam et conturbat quotidie terram humane conscientie, ubi dicit. Agite fructus dignos penitentie , ne prophetica illa transgrediamur edicta, quibus dicitur: Penitemini et conuertimini, ut deleantur uestra delicta . Commouetur etiam quidem, non in resurrectionem, sed in ruinam, de qua Salomon: Egestas, inquit, et ignominia ei qui deserit disciplinam . Commouentur  etiam quidem, non in ruinam, sed in resurrectionem nichilominus, de quibus Propheta: Apprehendite, inquit, disciplinam, si quando irascatur Dominus . Unde quia fidelis anima sanari digna non est, nisi que per hanc commotionem diabolo incognita et Deo nota est, idcirco Propheta subinferens: Sana, inquit, contritiones eius, quia commota est . Sciebat enim uir iste probatissimus quia nequaquam posset digne sanari, nisi prius apud se intus penitentie mereretur aqua turbari, ideoque pro exemplo languidum illum euangelicum ante oculos mentis fortasse habebat, qui post motionem aque sanus fiebat. Hec igitur contritio fortiorem in Christo sanctorum martyrum fecerat mentem, et debilitatem mundo Deo semper  reddidit ualentem, de qua Dauid, cuius sermo non deficiet: Cor contritum, inquit, et humiliatum Deus non despicies . Sana, inquit. Hec est illa sanitas, dilectissimi, quam Psalmographus olim imprecatus est sibi, quando conuersus ad Dominum: Sana, inquit, animam meam, quia peccaui tibi . Hec est illa sanitas per quam idem Dominus noster sanauit contritiones sanctorum, qui per Osee prophetam: Sanabo, inquit, contritiones eorum , ne illa contritione conterentur a Deo indesinenter, de qua Ieremias: Contrita est, inquit, uirgo filia populi mei plaga pessima uehementer . Adhuc etiam per ipsum et ab ipso contritiones eorum sunt sanate, per quem  gens illa quondam cecitatis percussa est deformitate, pro qua Eliseus ad Dominum: Percute, obsecro, inquit, Domine, gentem hanc cecitate . Contritiones eorum sanauit, qui quos uocauit hos et iustificauit ; quoniam per ipsum et in ipso mundati sunt ab omni sorde uitiorum, qui sanat contritos corde, et alligat contritiones eorum . Unde quia sanatis contritionibus sanctorum, per multas tribulationes eos oportet intrare in regnum celorum , idcirco propheta declarans quanta passi sint in presentis Ecclesie pressura, continuo subinferens: Ostendisti, inquit, populo dura . Sanctis quippe martyribus dura ostendebantur a Deo, quando in persecutionibus, quas pertulit Ecclesia, dura et immanissima  tormenta patiebantur pro eo: ideoque eos apostolicis uiris non immerito comparabimus, de quibus Apostolus: Si compatimur, inquit, et conregnabimus . Dura etiam pro Christo passi sunt iidem S. Ecclesie filii, quando apostolorum uestigia secuti, ibant gaudentes a conspectu concilii , scientes uidelicet, se eo magis diuine placituros pietati, quo digni sint habiti pro nomine Iesu contumeliam pati . Sic igitur populo suo dura ostendit, quando eis precedentium Patrum exempla pretendit, quatenus erudirentur uerbis apostolice lectionis, quia non sunt condigne passiones huius temporis, ad futuram gloriam, que reuelabitur in nobis . Sed et alio modo dura ostendit populo suo, ubi unicuique per Euangelium  loquens: Diliges, inquit, Dominum Deum tuum ex toto corde tuo . Et quoniam in hac sola dilectione nullus homo perfectus constat, nisi et aliam adhuc habeat quam in sequentibus demonstrat, idcirco declarans quanta caritate tendere se debeat alter ad alterum, continuo subinferens: Diliges, inquit, proximum tuum sicut teipsum . Hec igitur duo precepta caritatis, in quibus tota lex pendet et prophete , uos in uobis, dilectissimi fratres, quantocius adimplere studete, sicque unusquisque uestrum apud se facile perpendit quam dura sunt que precipit, et quam dura que ostendit. Ille enim, sicut arbitror, querendus est in numero angelorum,  et non hominum, qui ita, sicut precipit Dominus, ualeat diligere Dominum, aut qui tali lectione ad alterum tendat semetipsum, ut diligat proximum suum sicut seipsum. Et ideo unusquisque testis est sibi quod nullus aut uix ullus poterit reperiri qui alii tam bene cupiat quam sibi. uerum ne nos diutius prioris sententie deserant iura, Ezechie etiam regi Dominus quondam ostendere dignatus est dura, quando cum in multitudine diuitiarum suarum gloriaretur, ut diues: Dispone, inquit, domui tue quia morieris tu, et non uiues . Et ecce quam durum sibi preceptum istud uideretur, ipse declarauit, quando conuersus ad parietem, amarissime plorauit ; sicque, dum per longioris uite desiderium subitance mortis cupiuit euadere sortem,  quam libenter uiueret, exemplum dedit unicuique qui uiuit, et uidebit mortem. Tali etiam modo patriarche suo Dominus noster olim dura monstrauit, quando Abraham seruum suum probando tentauit, et tentando probauit, ubi in Unigeniti sui figura; Isaac filium ei precipiens occidi: Offer mihi, inquit, illum super unum montium quem monstrauero tibi . Et ecce quam asperum et quam durum foret istud preceptum solus ille scit qui unicum habet filium, et hunc dilectum. Sed et filiis Zebedei Dominus noster taliter dignatus est ostendere dura, quando eis quod passuri essent pro ipso passionis sue premonstrauit figura, ubi ad eos, sicut euangelica lectione sepius audistis et audietis: Calicem, inquit, meum bibetis . Taliter  igitur Deus et Dominus noster, qui pro nobis celos inclinauit et descendit, sanctis martyribus suis dura ostendit, quando eis predicens quid passuri essent propter eum: Eritis, inquit, odio omnibus propter nomen meum . Unde quia post multas tribulationes, quibus homo persecutionis humane malleo tunditur, sepe reuersus ad se, interne compunctionis gratia perfunditur, idcirco Psalmographus premissa iam ostensione tribulationis, continuo subinferens: Potasti nos, inquit, uino compunctionis . Hoc est poculum illud caritatis, quod beatissimos martyres istos perduxit ad consortium deitatis, postquam omnes uitiorum flammas in eorum corde repertas [non] uini copia, sed compunctionis exstinxit ubertas. Sed et Psalmista, preuidens  quia potus iste non oris, sed mentis, et fidelibus suauis, et reprobis amarus est, calix, inquit, meus inebrians, quam preclarus est . Ex hoc igitur calice illud diuine caritatis effunditur poculum, cum quo Christus in sanguine suo Christianum sibi comparauit populum quod Ecclesia in Canticis dilecto suo propinans in figura sanctorum: Dabo tibi, inquit, poculum ex uino condito, et mustum malorum granatorum meorum . uinum quippe sine alterius rei commistione, dilectio est sine simulatione; uinum uero conditum, dilectio est cum operatione. uinum ergo non simplex, sed bonis operibus et sanctis conditum uirtutibus, diuinis precipue placere uidetur obtutibus. Quod in Euangelio  ueritas ostendit, cum ait. Si quis diligit me, sermonem meum seruabit . Et bene quidem Ecclesia pro nimie dilectionis affectu non aliud quodlibet poculum, sed mustum suo prebet dilecto, quia mustum, cum feruentissimum est, nunquam a suo calore probatur deficere, priusquam nimio feruore suo omnem immunditiam a se uidetur eiicere. Unde per hoc mustum maloram granatorum non incongrue signatur fortis dilectio sanctorum, qui, in passione sua ab omni uitiorum sorde mundati, tam feruentissima dilectione Deum uidebantur amare, ut neque mors, neque tribulatio aliqua posset eos a Christi caritate separare. Malum autem Punicum, quod in Africa plurimum abundat, idcirco malum granatum dicitur, quia multa granatorum numerositate redundat,  per quod significatur quod sicut multe mansiones sunt in regno celorum, ita et in presenti Ecclesia multe sunt tribulationes iustorum. Per hoc uero quod malum Punicum sanguineum habet colorem, non modo martyrum Christi, sed etiam ipsum Dominicum uidetur typicare cruorem, qui idcirco ab Ecclesia in Canticis candidus dicitur et rubicundus, ut ex innocentia, quam habet candidus, et ex passione, quam pertulit, intelligatur rubicundus. In qua passione salutifer ille calix effusus est pro nobis, per quem isti martyres inuictissimi potati sunt uino compunctionis, quem in Canticis canticorum transferens in se uirtus Altissimi: Bibite, inquit, amici, et inebriamini, karissimi . Ex hoc igitur poculo caritatis non indigne bibit quisquis non sibi,  sed Deo uiuit, particeps uidelicet factus illius salutifere potationis de qua dicitur: Potasti nos uino compunctionis . Et bene quidem compunctionis interne uino potatur qui pro peccatis suis apud se intus in mente stimulatur, quoniam perfecte abluitur immunditia sordis, quam sepius lauerit lacryma cordis. Non enim sequitur peremptio furens, ubi hec medicina precesserit urens. Hec est namque compunctio illa reconciliatrix, per quam reconciliata est Deo Maria peccatrix, quando, per iudicium diuinitatis occultum, demissa sunt ei peccata multa, quoniam dilexit multum . Sed et Dauid patriarcha, sentiens se olim diuinam offendisse clementiam, uino compunctionis istius conuertus est ad penitentiam: quando per internam aspirationem  recognoscens iniquitatem suam: Miserere mei, Deus, inquit, secundum magnam misericordiam tuam . Tali etiam compunctione beatus Petrus seipsum meruit penitendo turbare, quando pro trina negatione Domini, reuersus ad se, fleuit amare, qui prius incusatus ab ancilla quod unus ex Dei esset amicis, respondit ei dicens: Nescio quid dicis . Sic et isti martyres Christi, diuine per omnia cupientes placere pietati, per internam aspirationem Domini, uino compunctionis istius sunt sepissime potati, quando non solum pane lacrymarum eos in presentis uite cibauit pressura, sed etiam potum dedit eis in lacrymis in mensura. Unde ut et nos, dilectissimi fratres, cum eisdem martyribus Christi, Deo  gloriam demus, misericordiam eius humiliter imploremus, ut, quia una cum Patre et Spiritu Sancto unus idemque semper mansit et manet, contritionem nostram ita clementissima miseratione iam sanet ut qui sanctis suis in presenti seculo per multas tribulationes ostendit dura, meritis eorum intercedentibus, et nobis, etiam cum eis potum tribuat in lacrymis in mensura, quatenus diuina inspiratione compuncti, digne cum eis cantare possimus elogium illud prophetice iubilationis: Potasti nos uino compunctionis. Quod ipse prestare dignetur, qui cum Patre et Spiritu Sancto uiuit et regnat in secula seculorum. Amen.



SERMO III. DE UNO CONFESSORE.


De eo quod per legem simila in sacrificium offerri iubetur, ubi de ea dicitur: In sartagine oleo conspersa, frigetur; offeret eam calidam in odorem suauissimam Domino sacerdos, qui patri iure successerit, et tota cremabitur in altari .

Semper, dilectissimi fratres, fidelis quilibet per sacre lectionis audificatur historiam, si antique legis precepta sepius reduxerit ad memoriam, quoniam iustitie fructum affectuosius inde capit, si quod in his carnaliter legit spiritaliter sapit. Proinde caritati uestre non multum obesse putamus, si ex diuersis regalium sacrificiorum generibus, hic de pluribus pauca dicamus, quibus pontifex iste sacratissimus  N. cuius hodie festa celebramus, in exemplum Moysi, iram Domini, sue suorumque subditorum sepius placuit animabus. Cum enim sua suorumque subiectorum uitia adhuc essent in radice tenera, per diuersa legalium sacrificiorum curauit genera, de quibus illud nobis hic imprimis occurrere uidetur, ubi per legem simila in sacrificium offerri iubetur. Que quoniam sola non potest hominem facere perfectum, oleum sibi iuxta legis antique debet misceri preceptum, ubi ut alterum alteri fidei unitati societur, in sartagine, inquit, oleo conspersa, frigetur. Sicut enim per similam munditia uite, et per oleum opums misericordie figuratur, ita per sartaginem, que de forti ferro efficitur, spiritualis zeli fortis frixura signatur. Hoc sciens uir iste sanctissimus cor suum  sartaginem faciebat, in quo per zelum iustitie contra proximorum uitia fortiter ardebat, quando pro delictis errantium eiusdem districtionis in eo succensus est furor, de quo Apostolus: Quis scandalizatur, inquit, et ego non uror?  Quamuis enim in sartagine cordis sui ualde uideretur cruciari, quoties infirmos quosque uidebat eterna deserere, et rebus temporalibus delectari, contra uitia tamen proximorum ita semper spiritalis zeli temperauit ardorem ut extra patientie limitem nunquam aut raro preceps raperetur in furorem. Sciebat namque quod omnipotenti Deo nullum sacrificium tam gratum est et tam charum quemadmodum est zelus animarum. Unde et Psalmographus hac in re ueritati testimonium perhibens de se: Zelus, inquit,  domus tue comedit me . Sed hanc spiritalis zeli frixuram Deus omnipotens quam gratanter accipiat, eadem lex manifestissime nobis indicat, ubi per ipsam simila in sacrificium offerri iubetur, de qua scriptum est: In sartagine oleo conspersa frigetur. Nihil aliud est autem hec simila in sartagine, nisi munda mens iusti a uitiorum nigredine, uirtutum candidata similagine, que per spiritalis zeli sollicitudinem, oleo misericordie tunc digne conspersa esse probatur, cum alter alteri in caritate sociatur. Proinde quia munda mens sacerdotis istius sacratissimi principalium uitiorum in se maculam habebat nullam, non immerito legalis huius simile puram sinceramque in se uidetur  expressisse medullam. Quia uero per oleum misericordie in conspectu Domini quasi lucerna semper ardebat et lucebat, oleum simile, id est caritatem misericordie sine intermissione miscebat. Recolens enim apud se quid in lege iubebatur, conspersit oleo similam, que in sartagine cordis coquebatur, quando per spiritualis zeli afflictionem, contra proximorum uitia in sartagine mentis ita solebat exardescere, ut tamen ex operibus misericordie, in conspectu Domini non minus ardere uideretur et clarescere. Unde quia nil iuuat, si quis zelum rectitudinis habeat in animo, nisi per amoris ignem bone actionis reclarescat ex merito, idcirco lex antiqua subiungens: Offeret, inquit, eam calidam in odorem suauissimum Domino. Simila namque,  que oleo conspersa in sartagine frigetur, calida in odorem suauissimum Domino offerri iubetur, quia nisi in animo doctoris zelus habeat amorem, simila non uidetur habere calorem. Unde sacerdos iste piissimus N., qui in pectore mentis sue quatuor uirtutum insignia gerebat, per sancti zeli ardorem similam hanc calidam in odorem suauissimum Domino sepius offerebat, quando per diuine caritatis ignem, cum quo a proximorum cordibus malitie frigus abduxit, ipse in conspectu Dei omnipotentis semper arsit et illuxit. Adhuc etiam similam hanc, per quam, ut diximus, mentis munditia signatur, calidam in odorem suauissimum Domino obtulisse probatur, quando ne in corde suo eadem simila fidei amitteret calorem, per spiritalis zeli rectitudinem  gemine dilectionis in se suscitauit amorem. Sed et alio adhuc modo similam hanc calidam Deo in odorem suauissimum offerebat, quando pro compassione proximorrum, oleum simile, id est caritatem misericordie miscebat, ne Dominicis ouibus minus digne putaretur preesse, si ex negligentia pastoris, alterum alteri uideretur deesse. Ne enim alterum alteri in aliquo deesse uideatur, dignum est ut in cordibus doctorum, alterum alteri sine intermissione misceatur, quoniam tale est opus quodlicet absque misericordia, qualis sine oleo lucerna. Idcirco uir iste probatissimus frixuram coruis, quam spiritualis zelus agebat, erga proximos suos oleo letitie semper temperare solebat, quando eiusdem zeli feruore succensus, et uitia subiectorum  suorum districtionis gladio mactauit, et per caritatis amorem eosdem, quos insequi uidebatur, amauit. Unde ut sciamus quid de eadem simila lex nobis adhuc faciendum suggerit, continuo subinferens: Offert, inquit, eam sacerdos, qui patri iure successerit. Ille namque sacerdos patri iure succedit, qui hoc opere testatur quod credit, quoniam qui in seruitio Conditoris, fide et opere immobilis constat, summi sacerdotis se filium esse demonstrat. Ille etiam sacerdos patri succedit iure, qui in scipso formam quodammodo diuine imitatur nature, ut qui est de terra terrestris, fieri studeat et de celo celestis. Sic et iste sacerdos Christi dignissimus N. pontificalis  officii Deo digne prosequendo negotium, patri suo scilicet Christo, iure successit in sacerdotium; quando mens eius in amore summi Pontificis illius erat intenta, qui per proprium sanguinem introiuit semel in sancta, eterna redemptione inuenta . Patri suo iure successisse probatur, qui quod corde credidit, opere testabatur; quando pro amore illius de uirtute iuit in uirtutem, per quem corde creditur ad iustitiam, ore autem fit confessio ad salutem . Patri suo iure successit, qui in interiore homine suo formam quodammodo diuinitatis expressit; quando ad hoc cogitationibus malis et operibus renuntiauit incestis, ut qui portauit imaginem terreni, portaret et imaginem celestis. Patri suo iure successit, qui in corde bono et optimo, nec uirtutibus  unquam obstitit, nec uitiis cessit; quando nobilitati mentis, qua in Christo uisus est nobilitari, operum suorum ignobilitate nullatenus uolebat discordando reluctari. Sic et nos, dilectissimi fratres, in exemplum uiri istius sacratissimi, hoc semper elaboremus insomnes, ut filii nominemur et simus illius, qui ait: Ego dixi: Dii estis et filii Excelsi omnes ; ne regni celestis exheredes in conspectu summi iudicis quandoque inueniamur rei, qui hunc sanctissimum uirum transtulit in libertatem glorie filiorum Dei. Si enim, eius exempla sequentes, quod bonum est inuicem uolumus bene operando sectari, simila illa legis in altari cordis tota uideretur cremari, de qua eadem lex precipiendo  subinferens: Et tota, inquit, cremabitur in altari . Per hoc altare nichil aliud, nisi puritas mentis intelligi uidetur, que non solum sacrificium, sed etiam holocaustum Deo esse perhibetur; si tamen pro animarum salute ita in ea fortis zeli frixura feruescat, ut misericordie uirtus in ea non minus ardeat et clarescat. Aliter enim holocaustum, quod latine totum incensum dicitur, a nullo fidelium in ueritate perficitur, nisi per amoris ignem, quem legalis ille ignis spiritaliter figurat, omne uitium, quod in corde suo male strepit, exurat. Unde, quia, in conspectu Dei, sicut sacre Scripture testatur iudicium, holocaustum maius est quam sacrificium; ideo necesse est ut unusquisque fidelium per sacrificium laudis quid debeat Deo et quid proximo ita  diligenter attendat, ut per caritatis ignem totam mentem suam in amore Conditoris incendat. Sacrificium namque offert, qui temporalia bona cum Lia et Martha bene ministrando Deum placat; holocaustum uero, qui cum Rachele et Maria diuine contemplationi attentius uacat. Sacrificium offert, qui historialiter legit quod uirga arida quondam protulit florem; holocaustum uero, qui spiritaliter credit quod innuba uirgo peperit Saluatorem. Sacrificium offert, qui secularis concupiscentie lucra reliquit cum Mattheo; holocaustum uero, qui uirtutum meritis arborem crucis ascendit cum Zacheo. Sacrificium igitur et iste uir sanctissimus fuit, quando, diuina contemplatione suspensus, totam mentem igne diuini amoris incendit; sacrificium fuit, quoties  per dilectionem proximi, uirtutum scalam cum angelis descendentibus descendit; holocaustum uero, quando per dilectionem Dei eamdem scalam cum angelis ascendentibus ascendit. Sacrificium fuit quoties Dominice Incarnationis pedes cum Maria peccatrice lacrymis penitentie lauit; holocaustum uero quoties boni operis unguento caput mentis ipsius diuinitatis summa leuauit. Sacrificium fuit, quando in presentis uite cursu a temporalium rerum amore, quasi cum Iacob in itinere dormiuit; holocaustum uero, quando, uirtutum scale cum eo desuper innixus, per contemplationis speciem ad alta transiuit. Sacrificium fuit, quando populo Dei precepta legis historialiter annuntians, quasi cum Moyse de monte descendit; holocaustum uero. quando  ea spiritaliter excutiens, quasi cum Moyse in montem ascendit. Sacrificium fuit, quando humiliora Dei mandata turbe daturus pedestri, quasi cum Iesu descendens de monte, stetit in loco campestri; holocaustum uero quando subiectorum cordibus, ex eo quod pontifex erat, ad summum pontificem faciens pontem, quasi cum Iesu, uidens turbas ascendit in montem. Sacrificium fuit, quando quidquid in mente sua uitiosum esse deprehendit, sacerdotibus Christi, iuxta preceptum ueritatis, ostendit; holocaustum uero, quando pre nobilitate mentis, quam ex cognitione diuinitatis traxit eximia, uirtutum alis de imis semper uolauit ad sublimia. Sacrificium fuit, quando renuntians seculo, sed nondum perfecte adherens Domino, quasi cum Iacob  pede adhuc claudicauerat uno; holocaustum uero, quando alius ei pes ex eo sanus remansit, quod in animo eius transire uidebatur omne quod transit. Sacrificium fuit, quando militans Deo, negotiis secularibus nequaquam se implicauit, ut ei placeret, cui se probauit; holocaustum uero, quando diuine contemplationi uacans, ei placere desiderauit nichilominus, de quo Psalmographus: uacate, inquit, et uidete, quoniam ego sum Dominus . Sacrificium fuit, quando, pre timore supplicii deflens, quasi cum Axa filia Caleph, irriguum accepit inferius; holocaustum uero, quando pro regni celestis amore deplorans, cum eadem Axa irriguum possedit superius. uerum quia sufficienter  iam dictum est per sacre lectionis iudicium qualiter uir iste piissimus, et holocaustum fiebat et sacrificium, restat ut quoniam locus et tempus hic se ingerit opportune, breuiter dicamus qualiter utrumque Deo se offerebat in commune: sacrificium namque et holocaustum obtulit Deo, quando recolens quid deberet Deo et quid proximo, reddit que sunt Cesaris Cesari, et que sunt Dei Deo . Sacrificium et holocaustum Deo esse cupiuit, quando in tabernaculum Domini, quasi cum Moyse crebro intrauit et exiuit. Sacrificium quidem, quando, pro infirmitate proximorum, in his que seculi sunt laudabiliter exiuit; holocaustum uero, quando, diuina contemplatione suspensus, in his que Dei sunt humiliter introuit. Sacrificium holocaustum fuit,  quando et lumbos mentis sue castitatis habebat uirtute precinctos; et tamen ipse bonorum operum lampade non minus coram Deo fulgebat intus; sequens uidelicet in hoc gratiam uiuificantis spiritus, et non occidentis littere, dum et illud uoluit facere, et istud non omittere. Hec igitur, fratres dilectissimi, que de hoc sanctissimo uiro iam diximus specialiter ad nosmetipsos referre possumus generaliter; quoniam si premium eterne retributionis cum eo cupimus participare, debemus, sicut ipse ambulauit, et nos ambulare. Unde ut priora, que dimisimus, denuo repetamus, similam offerimus, si munditiam mentis in corde seruamus; illorum uidelicet exemplo ab omni uitiorum emundati sorde, de quibus scriptum est: Beati mundo corde .  Huic autem simile bene oleum miscemus, cum proximis nostris caritatis et misericordie opera exhibemus; quoniam omnipotenti Deo sacrificium nostrum sic permaxime placet, si cum seueritate, quam spiritualis zelus exhibet, manus a misericordia non uacet. Deinde uero eamdem similam, sicut in lege iubebat Dominus, oleo letitie conspersam bene in sartagine ponimus, si cor nostrum per spiritalis zeli destructionem, que in cura animarum perfectius monstratur, non solum sacrificium, sed etiam holocaustum Deo esse probatur. Quam etiam calidam Deo offerimus, in odorem suauitatis, cum zelus rectitudinis amorem habet caritatis. Quoniam nosipsi ea, de qua eadem simila offertur, sartago sumus, si, pre calore uirtutum, omnis uitiorum a nobis euanuerit  fumus. Sacrificium autem offerimus, si carnis curam in concupiscentiis non fecerimus; holocaustum uero, si totam intentionem nostram in amore Diuinitatis incenderimus. Sacrificium etiam offerimus si, ablato a nobis fermento malitie et nequitie, in ara cordis nostri sacrificamus Deo sacrificium iustitie; holocaustum uero, cum, per boni operis consummationem, illi desideramus in perpetua eternitate conscribi, ad quem Psalmographus: Holocausta, inquit, medullata offeram tibi . Sacrificium uero et holocaustum offerimus immaculatum, si cor nostrum ab omnibus uitiis exutum totum diuine caritatis fuerit igne crematum; quatenus per bone operationis incensum legali huic  simile digne possit comparari, de qua dicitur: Et tota cremabitur in alteri. Tunc quippe simila in altari tota crematur, si Deus a nobis tota mente et tota uirtute diligatur; ita tamen, et per internum zeli spiritualis ardorem, in sartagine cordis nostri, fraterne etiam correctionis incendamus amorem. Qui enim errantes proximos suos corrigunt, et tamen in ipsa correctione spiritualem zelum temperare sciunt; hi nimirum omnipotenti Deo et sacrificium et holocaustum fiunt. Unde necessarium est nobis, fratres karissimi, ut in hoc maligno tempore suffragium queramus sacerdotis istius sacratissimi; quatenus meritis ipsius ac precibus illo spirituali zelo repleat nos Deus de quo scriptum est: Tabescere me fecit zelus meus , ut et nos cum  ipso per dilectionem proximi huic legali simile sic oleum misericordie misceamus ut per dilectionem Dei eamdem similam calidam in odorem suauissimum Domino iugiter offerre ualeamus, ne, frigore totius iniquitatis et malitie pressi, in numerum transeamus illorum, de quibus dictum est: Refrigescet caritas multorum . Quod ipse prestare dignetur, qui cum Patre et Spiritu sancto uiuit et regnat in secula seculorum.



SERMO Iu. DE UNO CONFESSORE ATQUE PONTIFICE.


De eo quod lex precipit: Ignis in altari ardebit semper, quem nutriet sacerdos, subiiciens mane ligna per singulos dies; et imposito holocausto, desuper adolebit adipes pacificorum. Ignis iste perpetuus est, qui nunquam deficiet de altari .


Quia Dominus Noster iehsu Christus, fratres karissimi, per predicatores Ecclesie nomen suum in gentibus eo tempore uoluit ubique distendi, quo pro illustrandis fidelium cordibus, ignem suum misit in terram, et uoluit uehementer accendi; dignum duximus ut in festiuitate sacerdotis istius sacratissimi N., cuius hodie solemnia colimus, legalis illius ignis commemorationem faciamus, quem, idem Christi predicator egregius assidue quondam in subiectorum suorum incendit animabus. Lex enim antiqua typice nobis olim prenuntians, qualiter unusquisque fidelium diuini amoris igne iugiter ardere studebit, in quodam loco inde nos instruens: Ignis, inquit, in altari semper ardebit.  Statimque presignans qualiter pro eodem igne nutriendo sacerdoti cuique quotidiani exercitii nulla concedenda est quies: Quam nutriet, inquit, sacerdos, subiiciens mane ligna per singulos dies. Deinde uero insinuans quale holocaustum Deo redolere debeat in cordibus electorum: Imposito, inquit, holocausto desuper adolebit adipes pacificorum. Et quoniam idem ignis in altari cordis nostri semper debet et sine cessatione cremari, continuo subinferens: Ignis iste, ait, perpetuus est, qui nunquam deficiet de altari. Igitur ut ea que nunc historialiter recitata sunt, discutiamus, tempus est ut per hec quatuor, que proposuimus, soluendo redeamus. Ignis, inquit, in altari semper ardebit. Cor quippe nostrum altare est Dei, si tamen nosipsi filii lucis sumus, et  filii diei; ita ut quasi secti ex lapidibus uiuis, et uirtute quadratis, Deo, digne in nobis offerri ualeant dona et sacrificia pro peccatis. Unde et ignis ille legalis non immerito semper ardebit in alteri, id est in ara cordis nostri, diuine caritatis ardor debet sine intermissione cremari, et illo uidelicet quem prediximus igne uim semper accepturus ardendi, quem Dominus misit in terram ex uoluit uehementer accendi . Cui uidelicet igni, ne in subiectorum suorum cordibus aliquando uideretur deficere, sacerdos iste sacratissimus mane per singulos dies ligna, id est, antiquorum Patrum solebat exempla subiicere; quatenus in eorum cordibus uitiorum omnium torsionibus ab eodem igne crematis, ad  diuinum amorem et fidei eos ignis et lampas accenderet caritatis. Unde, ne pro cecitate cordis nostri iustus iudex in futuro quandoque iudicio iuste nos damnet, dignum est ut unusquisque nostrum, dilectissimi fratres, quibuscunque ualet nisibus, se studio caritatis inflammet; ita uidelicet conferens in corde suo euangelice testimonium ueritatis, ut in ara cordis sui nunquam deficiat flamma caritatis. Quibusdam enim minus adhuc in caritate perfectis sepe contingit quod in cordibus qualemcunque diuine dilectionis ignem semel accensum nox aliqua prauitatis exstinguit, sicque paulatim deficiens, in eorum mentibus citissime fiet exstinctus, nisi, adhibitis Scripturarum exemplis, apud ipsos quotidie reparetur intus. Hoc sciens uir iste sanctissimus, ignem  hunc non solum in ara cordis sui assidue reparauit, sed etiam in cordibus fidelium nutriens, quotidie ligna, id est Scripturarum testimonia eis sufficientissime ministrauit; quatenus legale illud holocaustum Deo redoleret in cordibus ipsorum, de quo lex antiqua subinferens: Imposito, inquit, holocausto desuper adolebit adipes pacificorum. Quisquis enim inter se et Deum uult facere pacem, primitus in se gemine dilectionis incensurus est facem; quia tunc Deo digne de se odorem suauissimum reddit, si pro dilectione Dei et proximi ad humilia queque se studio caritatis inflectit. Unde et uir iste sanctissimus, postquam, eodem igne succensus, animam suam non uiribus et potestate, sed consilio et pietate regebat, cogitationum suarum interna considerans,  seipsum in cordis holocaustum desuper imponebat; quando in seipso spiritaliter incendens, quod lex carnaliter iussit, omne uitium, quod in se carnaliter uixit, spiritaliter excussit. Ut enim per hanc hostiam inter se et Deum pacem faciens, ad perpetue pacis posset peruenire dulcedinem, pacificorum adipem, id est internam noue conuersationis Deo solebat adolere pinguedinem; quando in corde suo peccatis omnibus diuine dilectionis igne crematis, seipsum obtulit Deo sacrificium in odorem suauitatis. Et quoniam eiusdem diuine caritatis amor inuisibilis in cordibus electorum semper permanebit inexstinguibilis, idcirco uir idem beatissimus eiusdem legis ea que adhuc restant, studuit precepta  sectari, in quibus dicitur: Ignis iste est perpetuus, qui nunquam deficiet in altari. Nullus enim Deum uere probatur amare, nisi quem neque tribulatio, neque angustia poterit ab eius caritate separare ; quoniam amor interne dilectionis in eorum mentibus nunquam otio tabescit, in quibus de die in diem diuine caritatis feruor semper accrescit. Hoc sciens sacerdos iste beatus, eo magis magisque prospera mundi pro Christo solebat despicere, quo eumdem diuine caritatis ignem in ara cordis sui nunquam passus est deficere; quatenus in perpetuas eternitates illi semper adhereret igni, qui nullis unquam tentationibus poterit exstingui. Sed et per eumdem caritatis ignem oues sibi commissas ad hoc de morte ad uitam, de tenebris reuocauit  ad lucem; utboni operis lampade, ad ipsum lucis auctorem seipsum preuiatorem sequerentur ac ducem, quando per fidei ignem et caritatis flammam sic intus sibimetipsi semper consueuit ardere, ut tamen proximis suis non minus foris per boni operis uideretur exempla lucere. Unde, quia tali magisterio seipsum formam bene uiuendi Christi semper solebat exhibere ministris, idcirco in futuro, ut credimus, nichil commune habiturus est cum sinistris; sed inter illos potius predicationis apostolice uiros partem quandoque debet habere cum dexteris, quibus euangelica olim ueritas: Sint, inquit, lumbi uestri precincti, et lucerne ardentes in manibus uestris . Et ideo necesse est ut et tu, o Christiane, diligenter apud te die noctuque  perpendas qualiter exemplo uiri istius in te, per Scripturarum testimonia, ignem diuine caritatis semper accendas: sciens uidelicet quod summi Sacerdotis membrum aliter non fies, nisi antiquorum Patrum exempla subiicias tibi mane per singulos dies. Et ideo, ut quotidie ualeas Deo digne seruire, in ara cordis tui diuine caritatis flammam debes sine intermissione nutrire, ne deterius tibi aliquid inde contingat, si in corde tuo superni amoris ignem nox alicuius cecitatis exstinguat. Hic est enim ignis ille, quem antiqua Diuinitas per predicatores suos olim latius sparsit, quando ad illuminationem gentium ignis in conspectu eius exarsit, per quem corda fidelium cum carbonibus illis ad fidem incenderentur a Deo, de quibus Propheta subiungens: Carbones, inquit,  succensi sunt ab eo . Apostoli namque, eorumque successores, quid aliud erant, nisi carbones, dum per exemplum boni operis, et lumen predicationis, et sibimetipsis ardebant intus, et aliis foris. Ad hoc enim corda fidelium illis celestis uerbi sagittis potenti solebant iaculare uirtute de quibus scriptum est: Sagitte potentis acute , ut et ipsi desolati a uitiis, et purgati a peccatis, carbonibus illis assimilarentur de quibus idem Propheta subiungens: Cum carbonibus, inquit, desolatoriis . Per carbones quippe desolatorios conuersi quilibet exprimuntur, qui, quasi per peccatum prius exstincti, et per iustitiam postea reaccensi, ex mortuis operibus ad Christum conuertuntur, quatenus  in desolatione uitiorum et operatione uirtutum ex uerbis celestibus semper addiscant qualiter de tenebris ad lucem, de morte ad uitam sine intermissione reuiuiscant. Que sententia uirum istum de quo loquimur nequaquam delituit, dum per celestis uerbi mysterium bonis moribus et probis actibus uitam suam semper instituit, quatenus in corde ipsius ex incesto castus, et ex impuro purus, fieret locus desolatus, ut in habitaculum Dei in Spiritu sancto semper posset esse paratus. Unde non immerito ex eisdem carbonibus unus erat, dum per boni operis lumen sibi et Ecclesie intus et foris semper ardere et lucere solebat; ita ut licet in eo diuine caritatis ardor raro aut nunquam uideretur exstinctus, omnis tamen gloria eius, quasi gloria filie regum,  semper esset ab intus . Sed et duo discipuli illi eiusdem diuine caritatis igne quasi carbones ardebant, qui post resurrectionem Domini cum eo se loqui et ire nesciebant, quando sera penitentia recolentes se locutos fuisse cum Messia: Nonne, inquiunt, cor nostrum ardens erat in nobis, cum toqueretur in uia?  Taliter quippe olim legifer ille Moyses, taliter Aaron ardebat et Phinees, tali etiam modo Dauid ardebat cum Elia, quemadmodum iidem duo discipuli quibus Dominus loquebatur in uia. Nonne enim Moyses igne caritatis ardebat, qui, ire Dei resistens, mortem cadentis populi sua morte commutare uolebat; quando ad Dominum, ut in libro Exodi sepius legere potuisti: Dimitte, inquit, eis, hanc noxam, alioquin dele  me de libro, quem scripsisti?  Nonne et Aaron eiusdem caritatis igne succensus erat, qui, ire Dei eque resistens, inter uiuentes et mortuos, thuribulum sumebat quatenus iram furoris eius immensi fumo placaret incensi? Nonne et Phinees zelo caritatis fortiter ardebat, qui luxuriantes alienigenis in ipso coitu trucidare solebat, quando Isrelitice plebis largiter effundendo cruorem, diuinum ita placauit furorem? Nonne etiam Elias homo similis nobis et passibilis in corde sui feruorem eiusdem caritatis habebat inexstinguibilis, quando aride diutius terre imbrem de celestibus dolens esse subductum, orationibus suis et celi obtinuit pluuiam, et terre fructum? Nonne et Dauid eodem igne caritatis accensum esse cognouimus, qui, ut  in libris Regum legimus, obicem se quondam pro suis opponebat ouibus, quando pro his orans, qui angelo cedente perierunt: Ego sum, inquit, qui peccaui ; isti, qui oues sunt, quid fecerunt? Adhuc etiam et aliud mysterium grande simile his uidemus in Ioanne, qui populum Dei ad uias illius quondam in deserto reducens, iuxta testimonium Diuinitatis lucerna erat ardens et lucens , quando se dignum exhibens ad quem ueritatis fieret sermo, sibimet intus arsit desiderio, et aliis exterius luxit uerbo. Quia ergo sufficienter iam prelibauimus quanta caritas fuerit in cordibus Patrum precedentium, restat ut aliquid simile referamus ex Paulo doctore gentium: ipse enim eodem igne caritatis, quo et ipsi, fortiter ardebat, quando  pro fratribus suis et ipse anathema fieri cupiebat. Qui et in alio adhuc loco eque demonstrans quatenus in eo diuine caritatis fuerit feruor: Quis infirmatur, inquit, et ego non infirmor? quis scandalizatur et ego non uror?  Cuius etiam caritatis exemplum adhuc inde possumus euidentius scire, quod pro salute Galatarum seipsum dicebat parturire, quando ad reformandam in eis diuini uirtutem amoris: Filioli, inquit, mei, quos iterum parturio, donec Christus formetur in uobis . Unde quia Patres iidem beatissimi non zelo amaritudinis, sed zelo pietatis talia fecerunt, quando in cordibus proximorum diuine caritatis ignem incenderunt, sciendum est quod, sicut  in sacro eloquio duo sunt zeli, zelus scilicet amaritudinis, et zelus dilectionis; ita etiam duo sunt ignes, ignis uidelicet furoris, et ignis amoris. Zelum quippe amaritudinis mulier illa quondam habuisse uidebatur, que filio mulieris alterius inuidens: Nec mihi, inquit, nec tibi sit, sed diuidatur . Zelum autem dilectionis Psalmographus habuit in se, quando pro iniquitate Iudeorum suspirans: Zelus, inquit, domus mee comedit me . Quia ergo qui duo zeli sunt perstrinximus historialiter, ita et qui duo sunt ignes distinguamus equaliter. Qui enim diuini furoris sit ignis, plenius edoceri potestis ab eo qui per Moysen prophetam: Ignis, inquit, succensus est in furore meo . Quis uero ignis amoris sit, per legem scire ualetis,  ubi de paschalis agni comestione nos instruens: Si quid, inquit, residui fuerit, igne comburetis . Unde ut in cordibus nostris, dilectissimi fratres, et unum ignem exstinguere, et alterum incendere ualeamus, dignum est ut opem sacerdotis istius sacratissimi tota mente, tota deuotione queramus; quatenus meritis ipsius ac precibus ita in nobis ignis diuini restinguatur furor, ut corda nostra semper illustrare dignetur ignis amoris. Et quoniam pre igne furoris Domini omnis caro quandoque tabescet, quando, ad discernendum bonos et malos, ignis in conspectu eius exardescet , orandum est nobis, ne tunc ab eterno igne cum reprobis deuoremur et malignis, quando in ira sua conturbabit eos, et deuorabit eos ignis  ; sed per illum potius diuine caritatis ignem liberari mereamur inde, qui olim super unigenitum Dei Filium in columba, et super discipulos uenit in igne. Quod ipse nobis prestare dignetur, qui cum Patre in unitate eiusdem Spiritus sancti uiuit et regnat in secula seculorum. Amen.



SERMO u. IN DEDICATIONE ECCLESIAE DEQUE RELIQUIARUM uENERATIONE.

Gaudeo, et exsultatione multiplici cor nostrum hilarescit, quoties festiue sanctorum colit memoriam, quibus annuatim ecclesia nostra celebris florescit. Ecclesia namque nostra, quamplurimis sanctorum solemniis letabunda redditur, uarioque decore  speciosa efficitur, et uelut uernando florida specie resplendet, cunctisque cernentibus leta arridet. Nec immerito, quia, quoties festiuis sanctorum natalitiis debito honore celebratis, in Domino gloriamur, toties ipsorum precibus et meritis adiuti, larga benedictionis gratia Creatoris nostri perfundimur. Quidquid enim laudis et honoris militibus regis impenditur, totum ad gloriam regis, cuius sceptro milites insigniti sunt, titulatur. Nec dubium, quin eos semper habeamus patrocinantes in celis, quorum celebritates pie deuotionis studio gerimus in terris. Si enim noster spiritus, necdum carnis materia exutus, et tamen dilectionis gemine feruore interdum ad astra libratus, preces Domino pro suis dilectoribus nititur effundere, utique prestantius  credendum est sanctorum animas, summe dilectionis plenitudine feruidas, suis in solemnitatibus, ad sui corporis pignora fouentes descendere, suorumque pro salute fidelium intercedere, ac debite retributionis donatiuum sui ueneratoribus impendere. Habentes igitur eximia huius spei pignora, scilicet ipsorum beatorum spirituum exuuias, dignis honoribus sanctorum preconia celebremus; amplius autem festiua eorum gaudia debitis laudibus extollamus, quorum cineres et ossa suo in sinu largius refouet hec nostra specialis ecclesia. Nostis autem, fratres karissimi, hec unici nobis delicta, specialis utique ecclesia? cuius graui leti quiescimus in gremio, ecce quam leta fouet, unde feta floret; quam prediues per sanctorum cineres, uirgineosque flores,  quod seruet integra uere felicium tegumenta, quodque possideat ossa utriusque sexus late collecta: Letemini igitur et exsultate in ea, omnes qui diligitis eam ; gaudete cum ingenti letitia et hodierne festiuitatis celebria leti suscipite gaudia. Et ut in hac solemnitate celebrius gloriemur in Domino, idipsum nobis scripture auctoritas commendat, cum hec uerba commemorat: Letamini, inquit, in Domino, et exsultate iusti, et gloriamini omnes recti corde . Nos uero, si inter iustos et rectos necdum recensemur, desiderio tamen et optione cum iustorum patrocinio sanctorum nobis studendum est ne saltem omnino iustitie expertes inueniamur. Huius ergo diei salutifera gratulabundi  recolite solemnia, scilicet pro electis atque preclaris huius ecclesie margaritis, proque uernantibus atque coruscantibus electe altricis nostre floribus. Eo autem rationis tenore nobis exsultandum hodie denuntiamus. Primo quidem, quia ecclesia nostra floriditate apostolice uiriditatis seu smaragdinis redimita, lucescit gemmis. Secundo, quia sanguineis martyrum corusca rutilat rosis: post hec, quia clarissimis confessorum phalerata nitet margaritis. Deinde quia uirgineis floridula albescit liliis. Postremo etiam, quia opulentia plurimorum utriusque sexus sanctorum, quasi fragrantia multarum specierum ditata suauissime redolet, floret, uiget atque pollet. Quorum omnium fidei constantia nos roborat, et spei altitudo eleuat  et caritatis plenitudo exhilarat. Letus ergo dies apud nos ista transeat, quem nobis, fratres karissimi, tot et tantorum sanctorum commemoratio commendat. Totus canora iubilatione prodeat, quem et angelorum eque et sanctorum parili concentu grata societas concelebrat. De hoc quippe festiuo magne salutis gaudio ex Scriptura canimus in psalmo: uox exsultationis et salutis in tabernaculis iustorum ad audiendum audita est . Aptissime profecto uox exsultationis et salutis in isto audiri fas est hodie domicilio, quia nimirum hodierne diei in celebritate, dum generaliter memoria fit omnium, quorum in ista reliquie continentur ecclesia sanctorum, credimus eque et in celo et in terra laudes resonare ipsorum; dum et nos in terra  pio amore amplectimur cineres et ossa, et angeli exsultantes in celo concinunt super animarum consortio: Gloria in excelsis Deo . Credimus nempe et huic sanctorum solemnitati, angelicam cum suis occurrere presentiam: si tamen dignis honoribus hanc rite celebrauerimus per sanctificationem uite uox nostra uoci amborum meretur commisceri celicolarum. Alioquin magna huius diei celebria dignis laudibus nequaquam decenter recolimus, nisi per sanctificationem uite nosmetipsi laus Dei fuerimus. Scriptum namque est: Non est speciosa laus in ore peccatoris . Renuntiantes ergo peccatorum uitiis circumcidamus preputium cordis nostri, ut uidelicet igne diuini amoris attacti, emundatis labiis, gratanter hymnidicas laudes  Domino Sabaoth concinamus cum sanctis et angelis, quatenus ipsorum collegio tandem mereamur associari in celo. Tergamus ergo oculum mentis a uitioso puluere peccaminis, et intueamur eos quorum laudibus dicatur dies ista celebris, sequamurque eorum uestigia. Quorum enim uitam imitati fuerimus, ipsorum quippe et adepturos nos gloriam credimus. Et quorum exemplari forme imprimi renitimur, ab ipsorum etiam participatione procul dubio secernemur. Quenam pars fideli cum infideli? Aut que sobrietas luci cum tenebris? Quid templo Dei cum idolis? Diligit namque omnis anima similem sibi: Unde per quemdam sapientem dicitur: Omne animal diligit sibi simile sic et omnis homo  proximum sibi . Omnis caro ad simile sibi coniungetur, et omnis homo ad simile sibi sociabitur. Sicut communicabit lupus agno, sic aliquando peccatum iusto. Que communicatio homini sancto ad canem? Quam igitur rogo partem uel societatem habiturum creditis incestum cum casto? ebriosum cum sobrio? raptorem uel iniquum cum iusto uel sancto? Blasphemum uel detractorem cum boniloquo? mendacem cum ueridico? obstinatum uel auarum cum largo? flagitiosum cum religioso? uos ergo, fratres karissimi, qui Christianitatis nomine appellamini fideles, recusate paganisticis moribus infideles censeri. Qui uero lux in Domino, charactere apostolico titulamini, nolite uitiorum tenebrosa caligine principi tenebrarum assignari: qui  etiam in sacri eloquii pagina templum Dei depingimini, statuere in cordibus uestris simulacra deorum uiribus totis renitimini. Quisquis enim aliquid plus quam Deum diligit, constat, quia fauo sui cordis iam idolum statuit, cui toties seruiendo procidit, quoties illud cum frequentatione excolit, et eius ditioni se subdit. Scriptum enim est, Diliges Dominum Deum tuum ex toto corde tuo, et ex tota anima tua, et ex totis uiribus tuis . Ita et ille solus summe diligendus, qui singulariter adorandus, ac studiosissime excolendus est. Quidquid igitur contra huius amoris uel exercitii cultum est, profecto medullitus eliminandum est. Apostolico autem dogmate instruimur, quoniam habitatio Dei structura corporis nostri eligitur. An nescis, inquit,  quoniam corpora uestra templum sunt Spiritus sancti, et Spiritus Dei habitat in uobis?  Et rursum: Templum Dei sanctum est, quod estis uos. Si quis autem templum Dei uiolauerit, disperdet illum Deus . Quamobrem, fratres karissimi, necessarium ducite ab omni peccaminis feditate templum Dei expurgare, cuncta rerum transitoriarum idola funditus eliminare, uitiosi operis impedimenta expellere, orationum texturam latius expandere, caritatiui ardoris splendoribus illuminare, omnium uirtutum redolentiam conspergere ut habitatorem huius templi uobis placabilem et gratie largitorem, ualeatis acquirere. Ut autem efficaces huius rei possimus fieri opifices, et obnixis precibus conquirendi sunt idonei fautores, quos hodie ueneremur huius  operis predecessores. Itaque primum uenerationis studio reddendi sunt beneuoli, postea fiducialius predicandi. Sed tunc certius eorum aures nobis accliues reddimus, si operis attestatione, ipsorum, boni emulatores fuerimus. Ecce ipsi carnis materia induti, sicut euidentibus signis elucet, totius criminosi operis immunes et expertes uitam coram Deo et hominibus honestam duxerunt, et ab huiusmundi inquinamento incontaminatas manus continuerunt. Florem mundi omnibus cum suis oblectationibus spreuere, et celestia omni cordis intentione instantius exquisiere; ieiuniis et orationibus insistentes, carnis iura domabant, spiritum roborabant. Cum salutis inimico belligera manu congredi non dubitauere,  quem et armis precincti diuinis prostrauere:  dum in nullo feritati eius cedunt, sed usque ad finem fortiter dimicando resistunt. Cuius tyrannide uictrice manu deuicta, triumphales sibi titulos summi regis, in aula proprii cruoris signo inscripserunt, per eos quos eorum memoriale florebit in secula: cum uergente anni circulo semper rediuiuo fructu laudis uernant, et nos in augmentum meriti sui, lucrando germinant. Unde scriptum est: In memoria eterna erunt iusti . Item alio modo dicitur in alio loco: Iustus ut palma florebit, sicut cedrus Libani multiplicabitur. Plantare in domo Domini, in atriis domus Dei nostri florebunt . Adhuc multiplicabuntur in senecta prouectiori, et bene patientes erunt, usquequo posteris, quod agnouerint, annuntient, scilicet quoniam Dominus  Deus noster iustus et rectus est, et in illo nulla est iniquitas. uerum est, fratres, quoniam multos ante annos defuncti, adhuc uiuaciter loquuntur, dum quotidie per eorum dogmata fideles ad Dominum conuertuntur, et ad opus bonum per eorum exempla roborantur. Quandiu itaque huius mundi orbita uoluitur, ipsorum uenerabile meritum semper accipit incrementum. Agamus ergo, karissimi, immensas in ipsorum solemnitate Creatori nostro laudes et gratias, qui et illis regnum, ante secula preordinatum, in celestibus iam contulit, et nos eiusdem regni participes fore reintegrata per eius sanguinem salute repromisit. Ipsi ergo omnium regi seculorum, pro his omnibus laus et gloria per infinita  secula; nobis autem misericordia serpiterna. Amen.




ANNO DOMINI MCXII
IOANNES MARSICANUS TUSCULANUS EPISCOPUS





NOTITIA HISTORICA IN IOANNEM


Ioannes, Marsicanus appellatus, ab Urbano II dictus est episcopus cardinalis Tusculanus. Hic in uastallensi concilio 1106 grauissime sententiam tulit, adeoque magni promptique animi fuit, ut, cum Henricus Iu impius imperator Paschalem II pontificem coniecisset in carcerem, ipse una cum Leone cardinali ementito uestium cultu Romam profugerit, populoque Romano in concionem uocato, eidem persuaserit ut sumptis armis contra imperatorem pontificis iniurias ulciscatur. Sub eodem Paschali uita functus est. [Interfuit etiam concilio Romano an. 1112. uicarium papa in Urbe egisse colligitur ex titulo apposito epistole recitate a Baron. Annal. t. XI, quam scribit Richardo Albanensi episcopo, eum admonens de nequiter actis ab Henrico, deque Urbis et uniuersalis Ecclesie statu miserrimo. Cum plurimis cardinalibus Paschalem obiurgauit concessionis facta Henrico inuestiturarum. Sed et a Paschali scite redarguitur ipse quod nimio zelo eum carpat; non aduerterat enim id papam fecisse ne schismate et deteriori damno Urbs flagraret. LUCENT.





IOANNIS MARSICANI TUSCULANI EPISCOPI CONCIO AD POPULUM ROMANUM Ut iniuriam summi pontificis, cum suis ab Henrico imperatore tenti et conuiciis affecti ulciscantur


 Licet, karissimi filii, alacritati uirtutique uestre stimuli adhortationum admouendi non sint, cum uerbis neque ex imbecillo strenuus, neque robustus quispiam reddatur ex timido, omnis enim uobis est pro uita et pro libertate, pro gloria, pro defensione apostolice sedis pugna omneque certamen est; hec omnia in manibus uestris sunt constituta. Nam qui pacem desiderat, preparet bellum. Filii uestri contra ius omne, contra fas tenentur in uinculis: Petri apostoli basilica, toto orbe terrarum uenerabilis, armis, cadaueribus, sanie et cruore plena est. Quid autem ex hoc summam omnium malorum coniicere possumus? Que unquam audita est immanior pestis? Pontifex apostolice sedis a barbaris hominibus  tenetur in uinculis; omnis sacerdotalis ordo, tota ecclesiastica dignitas carceri ac tenebris addicta est: lugent ministri Domini, altaria sancta lacrymis madent; ipsa prorsus mater Ecclesia attrita gemit, imploratque opem uestram: filios ut se tantis cladibus eruant, merens orat et obsecrat. Quocirca rogamus affectu quo possumus, periclitanti succurratis, et ad ulciscendam matris iniuriam toto animo, totis uiribus incumbatis. Nam si adsint qui obsistant, fugere hostes, quam consistere, paratiores erunt. Itaque alacriores insurgatis ad tantum ulciscendum scelus, de Domini nostri et beatorum apostolorum Petri et Pauli misericordia confidentes, ab omnibus uos peccatis absoluimus.





IOANNIS EPISTOLA AD RICHARDUM ALBANENSEM EPISCOPUM De nequiter actis ab Henrico imperatore


 IOANNES, Dei gratia, Tusculanus episcopus, agens uices domini Paschalis pape uincti Iesu Christi, uenerabili fratri RICHARDO Albano episcopo in Domino salutem.

Quoniam, sicut ait Apostolus , unum corpus sumus in Christo, et si patitur unum membrum, cetera membra compatiuntur, que de capite nostro, et de tota fere Ecclesia gesta sunt, fraternitati tue significamus. Cum igitur Henricus, Teutonicorum rex, Sutrium peruenisset, legatos quosdam Romam direxit, qui iureiurando firmauerunt, domni pape Paschalis legatos secure ducere, et regem ipsum sacramento firmare, omnem ecclesiarum inuestituram penitus abdicare, obsides etiam dare, ne ad hoc flagitium iterum rediret, et res ecclesiasticas, et regalia, ac beati Petri patrimonia libera et  quieta omnino dimittere, obsides etiam dare pro securitate, cum ad coronandum eum ad beati Petri basilicam exiret. Postea ex parte Ecclesie a laicis uiris firmatum est, si ista que promissa sunt, iam dictus rex obseruaret, quod dominus noster eum benigne susciperet, et ei diadema regni imponeret, et coronatus, si uellet, Urbem intraret. Pro transitu etiam pontis obsides accepit, pro quibus sacramentum exhibuit, quod in ipso die Dominico si pontem transiret, eos in liberam nostrorum restitueret potestatem. His igitur omnibus sacramentis ex utraque parte peractis et obsidibus datis, cum ad coronandum eum ad ecclesiam B. Petri papa exiret, postpositis sacramentis et dimisis obsidibus, eum in ipsa ecclesia cum episcopis et cardinalibus, et multis Romanis uiolenter cepit, et in captione arctissima detinet.  Romani uero, post alterum diem collecti, in hostes Ecclesie impetum facientes, de porticu fugere compulerunt, interfectis multis de suis, et perditis equis, tentoriis, pecuniis, et infinita supellectili. Post hec omnes unanimes contra eum iurauerunt, uno animo, una uoluntate pugnare. Tu igitur prudenter uigila, et quanto amplius necessarium conspicis, tanto magis elabora, et matrem Ecclesiarum omnium  adiuuare ne desinas. Orationes pro liberatione domini nostri, imo pro ipsa Ecclesia, ubicunque potueris, fieri facias. uale. Hoc autem factum est anno Domini millesimo centesimo undecimo, Indictione quarta, pridie Idus Febr. in basilica S. Petri apostolorum principis, die Dominica ante caput ieiunii.




ANNO DOMINI MCXIII
BEATUS ODO CAMERACENSIS EPISCOPUS





NOTITIA HISTORICA


 Odo, beati decoratus titulo, qui aliquando uocatur Odoardus, ciuis Aurelianensis, primus abbas S. Martini Tornacensis post huius monasterii restaurationem, de quo consulenda est abbatum huius loci historia, electus et consecratus est in synodo prouincie Remensis an. 1105, uI Nonas Iulii, die Dominica, ut eruitur ex ipsius charta pro Rogero abbate Ambeciensi data hoc anno, qui dicitur primus eius episcopatus, cui subscribit Balduinus decanus, et ex instrumento quo fundatio collegii canonicorum apud Teneramundam confirmatur. Post suam ordinationem, Odo aliquandiu episcopali sede minime potitus est, sed mortuo Henrico imperatore, Henricus eius filius, qui partes pontificias aduersus patrem amplexus fuerat, iussit Cameracensibus ut, expulso Galchero, Odonem susciperent, an. 1106. Ex narratione restaurationis abbatie S. Martini Tornac. Spicil. tom. XII, cap. 82.

Anno 1110, Roberto comiti, et Clementie ipsius  uxori dedit licentiam construende capelle in Nouo-Burgo apud Aldenardam. Anno 1113, confirmauit monasterio S. Dionysii prope Parisios ecclesiam Solismi, ex huius loci chartario. An. 1112, presulatus sui uII, Bornhemiensis abbatie fundationem confirmat. Sed quia uirgam et annulum ab Henrico  Iu imperatore recipere noluit, que in sua ordinatione iam ecclesiastica potestate receperat, sede sua pulsus apud Aquiscinctum exsulauit, ut ipse scribit in libro De blasphemia in Spiritum sanctum. Infirmitate corporis grauatus, inquit Herimannus, Spicil. tom. XII, p. 469, episcopatum reliquit, seque Aquiscinctum in lectica deportari fecit, ubi intra octo dies defecit. De Odone plura apud Molanum in Natal. Sanctorum Belg., Mireum in Codice donationum piarum; Lindanum, ceterosque hagiographos, et Trithemium De scriptoribus eccles., ubi dicit fuisse in Scripturis eruditum, ingenio subtilem, clarum eloquio, et in declamandis homiliis ad populum non mediocriter insignem. Preter homilias quas composuit, exposuit Canonem misse, aliasque dedit lucubrationes. Ad meliorem uitam migrauit XIII Kal. Iulii, seu XIX die Iunii, an. 1113, in monasterio Aquicinctino, ubi conditus est sub tumulo marmoreo coloris albi, cui eius imago  insculpta cum hoc elogio:

HIC TEGITUR PRAESUL ODO, QUI PERSPECTUS OMNI MUNDO, FUIT EXSUL, DEO FIDUS, FULGET CeLO QUASI SIDUS.





NOTITIA ALTERA


 Multi hoc tempore  florebant apud Gallos uiri litterati, quorum plerosque uersibus suis celebrauit Baldericus abbas Burguliensis, in his preceptorem suum Hubertum, qui Magduni litteras  docebat, Frodonem Andegauensem, Audebertum Cenomannensem; et Godefridum Remensem; at mirum est ab eo pretermissum fuisse Odonem popularem suum, utpote domo Aurelianensem, qui  publice litteras in urbe Tullensi, dein Tornaci per quinquennium magna cum fama et discipulorum frequentia docuit. Huius uiri commemoratio non strictim facienda est, quippe qui Tornacense Sancti Martini monasterium, monachus et abbas illic factus, instaurauit. Erat is clericus, oriundus ex urbe, ut modo dicebam, Aurelianensi, patre Gerardo, matreque Cecilia progenitus, Odoardus uulgo uocatus, a puerita ita instructus litteris, ut nulli secundus inter Francorum sui temporis magistros haberetur. Hic primo Tulli-Leucorum scholas tenuit, inde a canonicis ecclesie Tornacensis ascitus, quinque annis tanta cum existimatione litteras docuit, ut non modo e Flandria, proximisque regionibus, sed etiam ex remotissimis prouinciis, Burgundia,  Italia et Saxonia discipuli certatim ad eum confluxerint, ad numerum usque ducentorum clericorum. Cum uero liberales artes omnes maxime calleret, precipue tamen in dialectica excellebat, ueteri secte eorum qui Reales uocantur, adherens pre noua secta nominalium, quam Raimbertus quidam, famosus magister, tunc in oppido Insulensi discipulis suis prelegebat. Cum rixe hac de re fierent, unus e Tornacensis ecclesie canonicis, nomine Gualbertus, qui postea Tornaci monachus, ac demum in Catalaunensi Sancti Petri monasterio abbas exstitit, quemdam pythonicum, surdum et mutum, nutibus super hac re consuluit, atque ex eo preferendum Odonem intellexit.

 Cum Odo schole Tornacensi fere per quinquennium prefuisset, oblatus est ei a quodam clerico liber sancti Augustini De libero arbitrio, quem magister comparauit quidem in sue bibliothece supplementum, sed in scrinium cum ceteris libris proiecit, quippe qui profane litterature totus addictus, magis delectabatur lectione Platonis quam Augustini. Forte accidit ut post duos fere menses Betii libros De consolatione philosophie discipulis prelegeret; ubi uero ad quartum librum, in quo de libero arbitrio agitur, peruenisset, recordatus empti libri, eum sibi afferri iussit, si quid forte in eo hac de re obseruatione dignum reperiret. Tum, lectis duabus tribusue eius pagellis, sic ea lectione affectus est, ut protinus conuocatis discipulis, inuenti  thesauri uolens eos esse participes: »uere, inquit, hactenus ignoraui quante facundie et doctrine esset Augustinus,« moxque librum ipsum a capite exorsus, ipso ac sequenti die discipulis legit, et explanauit. Cum uero ad librum tertium peruenisset, in quo sanctus doctor miseram exponit peccatorum conditionem, qui mundum, fetide cloace similem, celesti glorie anteponunt, pre intimo dolore alta suspiria ex imo pectoris trahens: »Heu! inquit, quam stricte ista nos tangit premitque sententia! qui omnia studia nostra in uane scientie acquisitionem conferimus, diuini cultus omnino immemores et celestis glorie, ea post mortem indigni futuri! Quibus dictis surrexit, totusque lacrymis perfusus ecclesiam ingressus est. Ad hec  tota turbatur schola, et canonicorum cetus admiratione percellitur. Deinceps Odo paulatim schole se subtraxit, ecclesiam solito amplius frequentauit, nummos congregatos in egentes, maxime clericos, erogauit, ieiuniis denique ita carnem attriuit, ut breui pre macie a multis uix agnosceretur. Non multo post quatuor clerici ei se adiungunt, scilicet Odo abbas, Gerbertus, Rodulfus et Willelmus, preter Lanfridum, qui fuga lapsus misere periit. uerum dubii herebant quem statum amplecterentur, canonicorum an monachorum. Utrorumque, uariis locis exploratis, interim in suburbana Sancti Martini ecclesiola, ubi quondam abbatia monachorum fuerat, sed a paganis destructa, et fere in solitudinem redacta, simul habitare ceperunt. Tali  exemplo recreati ciues Tornacenses Rabodum episcopum rogant, ut ne Odonem eiusque socios alio migrare permittat. Ea res grata episcopo, quia ea de re Odonem interpellat; sed, cum ille nullo certo responso reddito ab episcopali domo recessisset, religiosum presbyterum, nomine Gislebertum, qui in illis partibus tunc temporis uelut propheta habebatur, in Elnonensi Sancti Petri ecclesia postea humatus, adhibet piissimus presul, ut ad suum ciuiumque assensum Odonem flectat. Gisleberti sermone uictus Odo se illic remansurum pollicetur, si modo liberum sibi locum prestaret episcopus. Hinc ille magnopere exhilaratus, canonicorum assensum expetit; illi quasi futurorum coniectores, negant ac pernegant. Tum uero episcopus ea qua pollebat auctoritate  predictam Sancti Martini ecclesiolam, que sui iuris erat, Odoni eiusque sociis absolute tradit, eosque solemni processione in eam deducit uI Nonas Maii, que dies Dominica erat, anno Dominice incarnationis 1092, eosque ibidem sub regula sancti Augustini in habitu clericali Deo seruituros dimisit. Hec omnia fuse commemorat Herimannus abbas in libro De restauratione abbatie Sancti Martini Tornacensis . Tunc temporis sacro igne tota fere prouincia contacta est, in primis urbs Tornacensis, ubi non solum ex urbe, sed etiam e remotis regionibus plurimi igne illo adusti, ad ecclesiam B. Marie gregatim deferebantur. Tunc episcopus ex illa principe  ecclesia ad Sancti Martini ecclesiolam in die Exaltationis sancte crucis solemnem indixit processionem, que nudis pedibus facta est, deinceps ad nostrum usque tempus, inquit Herimannus, ipsa die continuata. Ceterum preter ea que ille auctor de Odone habet, nonnulla etiam discimus ex Godefridi Remensis magistri, eius amici, uersibus in quibus Odonis natalium nobilitas et excellentia eius ingenii ac doctrine summopere predicantur. Inter alia uero eius opuscula laudat libellum De bello Troiano, quem ab eo editum esse scribit. Hoc Godefridi opus, Somnium de Odone Aurelianensi inscriptum, hactenus, ut reor, ineditum, inuenimus in codice collegii societatis Iesu Parisiensis ante annos quingentos scripto. Ex quo, cum libellum integrum  referre superuacaneum forte uideretur, aliquot uersus excerpsimus . In eodem codice uidimus aliud carmen haud exiguum de primis Geneseos uersibus, seu opere sex dierum, quod etsi Odonis episcopi Aurelianensis nomen preferat, nostri Odonis esse suspicamur, quod nullus eius nominis antistes in toto Aurelianensium episcoporum catalogo occurrat, aliundeque Odo et Aurelianensis, et episcopus fuerit. Incipit:

Omnipotens in principio celumque solumque.

Anno 1113, Odo corporis infirmitate grauatus, episcopatum dimisit, seque Aquicinctum in lectica deportari fecit. Quo audito, Segardus, Sancti Martini Tornacensis abbas, cum aliquot monachis suis illuc properat, rogatque ut ad suum monasterium,  quod instaurauerat, ubi primo monachus primusque abbas fuerat, se deferri permittat. At Aluisus, Aquicinctensis abbas, obstitit, seque nequaquam id passurum dixit. Illic itaque perstitit Odo, ubi intra octo dies morte sublatus est XII Kalendas Iulii, cum magno honore in ecclesia coram Crucifixi imagine sepultus sub candido marmore, cui eius imago insculpta est. Scripsit quosdam libellos, scilicet super Canonem misse, disputationem contra Iudeum, et De origine anime, uti Hermannus, eius equalis, in historia monasterii Sancti Martini Tornacensis asserit. Beatus Odo siue Odoardus in ecclesia Cameracensi reputatur, cui Burchardus in episcopatu successit. Encyclicam de eius uita et obitu epistolam scripsit Amandus prior Aquicinctensis.





NOTITIA LITTERARIA


 Iusqu'ici aucun des bibliographes qui ont entrepris de parler de notre saint et docte prélat, n'a fait connaître tous les écrits qui sont sortis de sa plume. Nous allons tâcher de suppléer à ce défaut; et ce sera pour la première fois qu'on aura un catalogue entier, tant de ceux qui existent encore que de ceux qui sont perdus, mais dont il nous reste quelque connaissance. Il y en auait de deux différentes classes. Les uns, faits auant la conuersion de l'auteur, roulaient sur des sciences purement séculières ou des suiets profanes, les autres auaient pour obiet diuers points de la religion chrétienne. Nous commencerons par discuter ceux de la première classe, puis nous passerons aux autres.

1o Auant qu'Odon quittât la uille d'Orléans, lieu  de sa naissance, et par conséquent lorsqu'il était encore ieune, il auait déià composé un poëme sur la fameuse guerre de Troie . Godefroi, scolastique de Reims, autre poëte du temps, et ami particulier de l'auteur, ayant ouï parler de cette production de sa muse, ne lui donna point de repos qu'il ne la lui eût communiquée. Elle fit naître à Godefroi occasion de faire à la louange du poëte une longue et assez ingénieuse pièce de uers, qu'il intitula: Le Songe d'Odon d'Orléans. On ne trouue plus au reste nulle part ce poëme d'Odon, qui paraît auoir été le premier de ses écrits; et l'on n'en a point d'autre connaissance que par les uers suiuants de Godefroi. Il nous y représente le poëte  porté sur les uents, d'Orléans à Reims, pour lui offrir lui-même son poëme en lui tenant ce langage.

Sic ergo me uentis credens te propter, amice;
   Non timui dubias pendulus ire uias.
Et quia nostra tibi sunt semper opuscula cordi,
   Nec sunt arbitrio proiicienda tuo:
 Attulimus qui bella canit Troiana libellum,
   Quem tu sepe tibi me recitare facis.

Au surplus, dans les uers qui précèdent ceux qu'on uient de lire, Godefroi relèue beaucoup la douceur, l'harmonie, la cadence de ceux de son ami, de sorte que si le poëme sur la guerre de Troie auait toutes les beautés que ce scolastique y découurait, la perte en serait à regretter, mais c'est un poëte du XIe siècle qui en loue un autre, et l'on sait par là à quoi s'en tenir.

2o Lorsqu'Odon dirigeait l'école de Tournai, il composa, comme on l'a déià annoncé, quelques écrits pour fortifier et rendre plus utiles les leçons de dialectique qu'il faisait à ses disciples. Un de ces écrits était intitulé Le Sophiste, et tendait à apprendre  à discerner les sophismes et à les éuiter .

3o Un autre écrit sur la même faculté  portait pour titre Complexionum, Des conclusions ou conséquences, dans lequel Odon établissait apparemment les règles du syllogisme, pour mettre ce que l'école appelle un argument en forme, et apprendre par là à raisonner iuste

4o Un troisième écrit encore sur la dialectique  auquel l'auteur auait donné pour titre. De l'être et de la chose, par la raison qu'il y discutait si l'être est le même que la chose, et la chose le même que l'être. On ne connaît au reste ces trois écrits que par le peu que nous en apprend Hérimanne dans ce qu'il a iugé à propos de nous transmettre  des premiers éuénements de l'histoire de leur auteur. Sandérus, qui a trouué parmi les manuscrits des bibliothèques de la Belgique la plupart des autres écrits d'Odon, n'y a découuert aucun des trois dont il est ici question. C'est dans ceux-ci  principalement que l'auteur, ayant occasion de se nommer, prenait le nom d'Odard, sous lequel il était alors plus communément connu.

Odon, par sa manière d'enseigner la dialectique, contribua beaucoup, ainsi que saint Anselme, à soutenir la bonne philosophie, en ce que l'un et l'autre étaient fortement attachés à la méthode des réalistes, et combattaient auec la même force celle des nominaux. Mais on ignore, au cas qu'Odon ait écrit sur ce suiet, si ce fut dans quelqu'un des trois traités dont nous uenons de donner une notice. Quoi qu'il en soit, le seruice qu'il rendit en ce point à la philosophie contribua beaucoup à soutenir la bonne théologie, à quoi concoururent aussi les ouurages  qu'il composa sur des matières théologiques. Ce sont ceux-ci que nous allons maintenant discuter.

5o Amand du Chastel, panégyriste d'Odon , et Hérimanne, son principal historien , attestent qu'il fit une explication du canon de la messe. Henri de Gand, , Trithème , et tous les autres bibliographes postérieurs s'accordent aussi à lui donner le même ouurage qui a eu un sort plus heureux que les précédents. Nous l'auons effectiuement à la tête des autres productions de la plume de son auteur qui ont échappé au naufrage qu'ont souffert tant d'autres .

Odon était déià éuêque lorsqu'il y mit la main,  comme il paraît par le titre qu'il en prend auec un trait d'humilité, à la tête de la petite préface ou épître adressée à Odon  , moine d'Afflighem, aux instantes prières de qui il entreprit l'ouurage. Il commença à y trauailler sous les yeux de cet ami, et le finit lorsqu'il l'eut quitté; ce qui signifie ou que l'auteur étant allé à Afflighem, le moine Odon ne l'en laissa point sortir qu'il n'eût commencé à lui accorder ce qu'il lui demandait auec tant d'ardeur, ou qu'il était allé lui-même trouuer l'auteur pour lui faire mettre tout de bon la main à la plume. Dans cette préface, l'éuêque Odon coniure ceux qui entreprendront de tirer copie de son explication, d'auoir soin de transcrire correctement en tête de chaque paragraphe ou chapitre le texte du canon  qu'il y explique. Il en apporte cette raison remarquable: c'est, dit-il, pour éuiter qu'il ne s'y glisse quelque changement par les additionis ou retranchements qu'on y pourrait faire, et qu'il n'est pas permis d'y rien changer sans l'autorité du Souuerain Pontife. On uoit par là quel respect ce pieux éuêque auait pour cette principale partie de la liturgie. C'est ce qu'il montre encore par l'humble aueu qu'il fait de son incapacité à traiter de si profonds mystères. Il y a réussi cependant d'une manière aussi claire et précise que pleine de piété et d'onction. Pour y procéder auec plus d'ordre et de clarté, il a diuisé son  texte en quatre parties, qui forment autant de sections ou chapitres dans l'explication qu'il en donne. A la fin est un court épilogue, ou conclusion, pour prier les copistes d'être attentifs à conseruer cette même diuision, et d'en écrire les titres en lettres maiuscules, afin de la faire remarquer du premier coup d'eil.

L'auteur n'y passe presque aucun mot de son texte sans le tourner pour ainsi dire par toutes ses faces, et lui donner tous les sens dont il est susceptible. Dans le cours de son explication, il est soigneux de marquer les points de dogme, de morale et de discipline auxquels ont trait les endroits qu'il explique. Sur ce plan, il établit sans équiuoque la transubstantiation dans l'Eucaristie, et par conséquent  la présence réelle. Il obserue que pour prier comme il conuient, il faut le faire auec confiance et humilité; que dans les premiers siècles de l'église on ne célébrait point de messe sans l'assemblée des fidèles, et que la pratique des messes priuées ne s'était introduite que dans la suite des temps, et surtout dans les monastères.

Sur la première inuocation des saints qui se fait dans le Canon, l'auteur fait remarquer contre les ennemis de cette ancienne pratique que quiconque n'honore pas les membres, n'honore pas non plus le chef; que quiconque n'honore pas les saints, n'honore pas non plus Iésus-Christ, et qui n'honore pas Iésus-Christ qui est le Fils, n'honore pas non plus  le Père. Il y aurait quantité d'autres remarques édifiantes à faire dans l'écrit d'Odon, mais celles-ci suffisent pour faire iuger de son mérite. L'auteur ne s'est point arrêté à expliquer l'oraison dominicale, par la raison que plusieurs autres l'auaient fait auant lui.

Rien ne peut guère mieux faire connaître le prix de ce traité d'Odon que de sauoir le grand nombre d'éditions qu'on en a données. Dès le Xue siècle, il y en eut trois différentes. Guyot le Marchand, imprimeur à Paris, en donna deux in-8o; l'une datée de la maison royale du collége de Nauarre au Champgaillard, le seizième d'août 1490; l'autre, le quatrième de ianuier 1496, suiuant le calcul de France. Celle-ci fut précédée d'une autre qui sortit des  presses de George Mitthelhuf, autre imprimeur à Paris, l'année 1492, en un petit uolume in-4o de ce temps-là. Le même écrit parut encore in-8o, auec le traité Des cérémonies de la messe, par François Titelman, cordelier à Anuers, chez Guillaume uosterman, en 1528 et 1530; à Cen, chez Michel Angier, 1529, même format, et à Mayence, chez François Behem, en 1554, encore même format, par les soins de Philippe Agricola, citoyen de Mayence. Le P. Labbe en marque deux autres éditions que nous n'auons ni uues par nous-mêmes, ni trouuées ailleurs: l'une faite à Anuers en 1532, et l'autre à  Lyon en 1556. Il en est de même de deux autres indiquées par Lipenius comme faites à Cologne en 1563 in-8o, et en 1575 in-folio, apparemment dans quelque recueil. Enfin, l'écrit d'Odon ayant été publié la même année dans la Bibliothèque des Pères de Margarin de la Bigne, a été réimprimé dans toutes les autres collections qui portent le même titre. Il se trouue au XXIe uolume de la dernière édition, et auant que d'y passer, il auait été encore imprimé séparément in-4o à Paris, en 1604.

6o A la suite de l'écrit précédent dans la Bibliothèque des Pères, en uient un autre de l'éuèque Odon touchant le péché originel. Celui-ci est diuisé en trois liures et reconnu disertement pour être son ouurage par ses deux historiens déià cités. Il est  urai qu'Hérimanne ne l'annonce que sous le titre de Traité sur l'origine de l'âme, par la raison que cette matière fait le principal obiet du troisième liure qui est le plus prolixe et même partie du second. Il n'est point adressé à Amand du Châstel, prieur d'Anchin, comme le dit Posseuin, qui l'a confondu en ceci auec un autre écrit dont il sera parlé dans la suite.

Odon déclare que ce ne fut qu'auec une peine extrême qu'il se détermina à traiter cette question qui auait été uant lui si souuent agitée sans auoir été entièrement éclaircie, et qui lui paraissait enfermer beaucoup d'obscurité. Mais uaincu par les instances de quelques-uns de ses frères et par la  carité qu'il leur portait, il ne put refuser de s'y prêter. Il semble qu'il n'était pas encore éuêque lorsqu'il mit la main à la plume pour l'exécution de ce dessein. Frappé de la difficulté d'y réussir, il commence par implorer les lumières du Saint-Esprit, afin de ne rien écrire qui ne lui fût agréable. Après quoi il réduit toute la question à sauoir comment nous auons péché Adam et tiré de lui le péché originel. En supposant le dogme établi par S. Paul, Que tous ont péché en Adam, Odon entre en matière et traite son suiet purement en philosophe. Auant que de le finir, il rend raison de ce qu'il en a usé de la sorte, et dit que ce n'est pas pour affermir la uérité par des raisonnments philosophiques, elle qui se soutient par elle-même, mais pour l'éclaircir et la mieux faire connaître.

 Ce traité, quoique tout philosophique, est écrit auec beaucoup de clarté et une grande précision. Il y a d'excellentes choses touchant la notion du mal en général, parmi lesquelles se trouue une iuste réfutation du sentiment des manichéens, qui soutenaient que le mal moral était une substance, ou quelque chose de réel, ce qui reuient au même. Comme la notion de l'origine de l'âme sert beaucoup à expliquer la question touchant le péché originel, l'auteur entre dans une grande discussion sur ce point qui auait grandement occupé auant lui plusieurs philosophes. En réfutant les opinions opposées, il maintient que chaque âme est immédiatement créée de Dieu, et qu'elle ne laisse pas néanmoins  de contracter le péché originel: ce qu'il explique par un enchaînement de questions qu'il traite touiours en philosophe.

7o Un autre écrit d'Odon qui est imprimé sous son nom, à la suite des deux précédents, et que ses deux historiens comptent entre ses opuscules, est une Dispute en forme de dialogue qu'il eut auec un iuif nommé Léon. Il s'y agit principalement de l'Incarnation du uerbe et de la rédemption des hommes, qui en est le principal effet. Odon étant allé, aux approches de Noël 1105 à Femy, abbaye de son diocèse, y parla aux frères assemblés en chapitre sur le motif et la cause de l'Incarnation. Un d'entre eux, nommé Acard, touché de ce discours, mais n'en pouuant retenir le contenu, pria dans la suite l'éuêque  de uouloir bien le rédiger par écrit. Le bon prélat pensait sérieusement à le satisfaire, lorsqu'il fut obligé de se mettre en route pour se rendre au concile que le légat Brunon, éuêque de Segni, auait conuoqué à Poitiers pour le mois de mai 1106. Il arriua qu'en passant par Senlis il eut occasion de faire usage de ce qu'il auait dit dans ce discours contre le iuif Léon, qui était allé le trouuer pour disputer contre lui. Au bout de quelque temps, Odon mit en ordre cette dispute, qui contient le fonds de son discours, marquant en tête des questions ou difficultés du iuif un L., qui désigne son nom, et en tête des réponses qu'il y fit un O., qui signifie Odon. L'écrit ainsi rédigé, il l'enuoya à Acard, auec une  petite préface ou épître, dans laquelle il raconte luimême les auentures de cet écrit telles qu'on les uient de lire. Henri de Gand et Trithème, peut-être d'après lui, disent que ce Dialogue est adressé à Wolbodon, moine d'Afflighem. Y en aurait-il eu deux différentes dédicaces? Non-seulement le titre, mais encore le texte de la préface dans les imprimés, nomment formellement Acard, moine de Femy.

La manière dont l'auteur raisonne dans ce Dialogue est encore presque entièrement philosophique, et il y fait très-peu d'usage de l'écriture sainte, reconnue pour telle par son aduersaire. Au reste, quoique tout y soit traitë par le raisonnement auec quelque secours tiré de la réuélation, Odon ne laisse pas de réussir à conuaincre son iuif qu'il n'y  auait que Dieu seul qui pût satisfaire pour les péchés du genre humain, d'où il tire la nécessité de l'Incarnation du uerbe. Ensuite, après l'auoir conduit à ce point, il lui demande pourquoi il refuse de croire. Le iuif répond qu'il ne ueut pas exposer la uérité de sa religion aux raisonnements des chrétiens.

8o Dans le même recueil les trois derniers écrits d'Odon sont suiuis d'un autre touchant le blasphème contre le Saint-Esprit, qu'Amand du Chastel, qui le deuait bien connaìtre, lui attribue auec les précédents. Ce fut en effet à la sollicitation d'Amand; qui n'était encore que simple moine d'Anchin, dont il deuint bientôt après prieur et ensuite abbé de Marchienne, qu'Odon entreprit cet opuscule. Amand  dit même qu'il lui fit l'honneur de le lui dédier; mais cette dédicace ne paraît point dans l'imprimé. L'auteur le composa à Anchin, où il était alors, après auoir été expulsé de son Église, à l'occasion qui a été rapportée plus haut. S'entretenant quelquefois de choses spirituelles auec cet ami, celui ei lui témoigna qu'il désirait fort être instruit de ce qu'on entend par le blasphème contre le Saint-Esprit. Odon le renuoya à ce qu'en auaient dit les SS. Pères en expliquant l'Éuangile. Mais Amand, n'y ayant point trouué de quoi le satisfaire, insista auprès du bon éuêque pour en obtenir une explication de sa façon. Odon, uaincu par ses instances, et sachant d'ailleurs que l'application qu'il auait donnée à son traité Du péché originel lui auait fait découurir  plusieurs choses qu'il ignorait auparauant, se détermina à lui accorder sa demande. Il se ressouuint qu'il auait lu autrefois que S. Augustin auait traité le même suiet. Mais il désespérait de recouurer ce qu'il en auait écrit, par la raison que ni lui-même ni personne de sa connaissance n'auaient encore pu paruenir à le lire. Il prit donc le parti d'en faire un traité tout nouueau.

D'abord l'auteur commence par copier les endroits des éuangélistes, S. Matthieu, S. Marc et S. Luc, dans lesquels il est parlé du blasphème contre le Saint-Esprit, qui est irrémissible en cette uie et en l'autre. Après quoi, il établit la difficulté qui en résulte, en ce que l'Eglise a touiours enseigné et  enseigne encore constamment qu'il n'est point de péché qui ne puisse être remis. Odon lèue la difficulté en disant que l'Euangile nous donne comme irrémissible le blasphème contre le Saint-Esprit, en sous-entendant sans la pénitence, parce que ce blasphème est l'impénitence même: au lieu que l'Eglise enseignant qu'il n'est point de péché qui ne puisse être remis, sous-entend par le moyen de la pénitence. L'auteur fait uenir ici ce que S. Iean l'Euangéliste dit dans sa première Épitre, touchant le péché perséuérant iusqu'à la mort, pour lequel il ne ueut pas que l'on prie, et fait obseruer qu'en cela le disciple bien-aimé s'accorde auec les trois éuangélistes, par la raison que ce péché n'est autre que le blasphème contre le Saint-Esprit, ou l'impénitence  finale. Enfin Odon s'explique pourquoi ce blasphème est nommé contre le Saint-Esprit, plutôt que contre le Père ou le Fils, et en rend cette raison, sauoir que le Saint-Esprit étant proprement et spécialement carité, c'est lui qui remet les péchés, et que rien n'étant plus opposé à cette rémission que l'impénitence finale ou le blasphème, c'est à iuste titre qu'il est qualifié contre le Saint-Esprit.

L'éuêque Odon, au reste, a suiui dans tout cet écrit, sa manière de raisonner philosophiquement, qui paraît lui auoir été fort familière. Il y en a laissé une marque bien sensible, par la figure en carré trauersée d'une ligne en croix, pour en indiquer les angles qu'il y a enchâssés. L'utilité de cette figure est pour faire uoir d'un coup d'eil les contraires  et les opposés auec les effets des uns et des autres, en ce qui regarde la matière qu'il traite. Par exemple, la rémission des péchés et la pénitence sont contraires à l'irrémission et à l'impénitence. La rémission est opposée par iustice à l'impénitence, et l'irrémission l'est par miséricorde à la pénitence. La pénitence produit la rémission, et l'impénitence l'irrémission. C'est ce que présente à la uue la figure dont il s'agit.

9o Suit dans le même recueil un autre écrit de l'éuêque Odon, sur les Canons des Éuangiles, marqué entre ses autres opuscules, par Armand du Chastel. Cet opuscule, qui auait besoin de la figure qui y est représentée pour en faire saisir le sens, est pour apprendre à faire des tables, afin d'y montrer en  quoi les éuangélistes s'accordent entre eux dans tout ce qu'ils ont écrit. Odon en distingue dix, ainsi que faisaient les anciens, et telles qu'on les uoit grauées, nommément à la tête de la belle édition in-folio du Nouueau Testament grec de Robert Etienne. La première table comprend les quatre éuangélistes; la seconde est destinée à S. Matthieu, S. Marc et S. Luc; la troisième à S. Matthieu, S. Luc et S. Iean; la quatrième à S. Matthieu, S. Marc et S. Iean; dans la cinquième on place S. Matthieu et S. Luc; dans la sixième S. Matthieu et S. Marc; dans la septième S. Matthieu et S. Iean; dans la huitième S. Marc et S. Iean; dans la neuuième S. Luc et S. Iean; enfin la dixième est  réseruée pour ce que chaque éuangéliste a de particulier, et qui n'est commun à aucun autre. On uoit dans cette distribution qu'il n'y a point de table pour S. Marc, S. Luc et S. Iean réunis ensemble, parce qu'il ne se trouue rien dans leurs Éuangiles qui s'accorde entre eux trois. Au haut de chaque table respectiuement, on marque les noms des éuangélistes à qui elle est destinée, puis on y rapporte les textes dans lesquels ils conuiennent ensemble.

10o Le panégyriste d'Odon, Amand du Chastel, compte entre ses écrits une homélie sur l'éuangile du mauuais fermier, qui se lit à la messe du huitième dimanche après la Pentecôte, et ne fait que l'annoncer sans la caractériser autrement. Mais  Henri de Gand , qui la met en tête des autres écrits de notre prélat dont il parle, nous la donne pour une belle pièce, homiliam pulchram. Il y en a une imprimée sous son nom, à la suite des écrits dont nous uenons de rendre compte, et qui roule sur la même parabole. On en trouue au moins une autre sur le même texte de S. Luc, entre les sermons autrefois attribuès à S. Bernard, quoiqu'elle ne porte aucun nom d'auteur. En dernier lieu, dom Martène et dom Durand en ont publié une troisième , décorée du nom d'Odon, éuêque de Cambrai, dans un manuscrit de l'abbaye de Préaux, qui la leur a fournie, et maintiennent que c'est celle que Henri de Gand et Trithème lui attribuent. La raison qu'ils en apportent  est qu'elle retient mieux les caractères sous lesquels ces bibliographes la représentent, que celle qui est imprimée dans la Bibliothèque des Pères. Ils ne nient pas néanmoins absolument que cette autre ne puisse être aussi l'ouurage d'Odon, parce qu'il ne serait pas extraordinaire qu'il en eùt fait deux sur le même suiet, de quoi l'on trouue tant d'exemples par rapport à d'autres auteurs d'homélies.

Mais il y a une si grande et si sensible différence, principalement à l'égard du style, entre l'homélie imprimée dans la Bibliothèque des Pères, et celle qu'a publiée don Martène, que quiconque aura lu attentiuement l'une et l'autre, ne iugera iamais  qu'elles soient de la façon d'un seul et même auteur. La première est courte, écrite en un style clair, coupé, fort concis, et déueloppe le sens du texte sacré d'une maniêre naturelle, et sans user de grands raisonnements. L'autre au contraire est fort prolixe, et presque quatre fois plus longue que la première. Le style en est diffus, quoique clair, et les raisonnements longs et multipliés. Aioutons qu'elle paraît plus récente que la première, qui semble n'auoir pas été inconnue à l'auteur. Au moins débute-t-il par dire que plusieurs autres auant lui auaient expliqué à leur mode, et suiuant les besoins et les dispositions de leurs contemporains, la même parabole. Cela posé, qu'on rapproche des autres écrits de l'éuêque Odon l'une et l'autre homélie, et l'on reconnaîtra à  coup sûr toute sa manière d'écrire et son génie dans la première. Qu'on fasse surtout attention à son Explication du Canon de la messe. Si au reste on n'a égard qu au fond de ces deux pièces, c'est-à-dire aux instructions qu'elles enferment, l'une et l'autre a son mérite, et contient d'excellentes moralités.

Quant à celle qui se trouue sans nom d'auteur dans les anciennes éditions des euures de saint Bernard, elle ne peut appartenir à notre prélat, puisqu'elle est adressée au cardinal Matthieu, éuèque d'Albane, qui n'auait point été encore éleueé à ces dignités du uiuant d'Odon de Cambrai. D'ailleurs l'on a reconnu dans la suite que cette homélie est l'ouurage d'un Bernard, moine de Cluni, différent du saint abbé de même nom, et c'est sous son nom  qu'elle a été réimprimée dans les nouuelles éditions.

11o Outre l'homélie sur le mauuais fermier, ou l'économe infidèle, Trithème attribue encore indistinctement d'autres homélies à l'éuêque Odon; ce qui paraît fondé sur ce qu'il faisait, au moins quelquefois, comme il a été dit, usage du don de la parole qu'il auait reçu auec auantage. Il se trouue effectiuement quelques autres homélies décorées de son nom. Le manuscrit coté 1506 de la bibliothèque du uatican , entre ceux de la reine de Suède, en offre deux, l'une sur la Chananéenne qui porte le nom de notre prélat auec le titre d'éuêque de Cambrai, et l'autre sans nom d'auteur,  sur la passion du Sauueur, mais qu'on iuge être aussi son ouurage.

12o Un autre manuscrit du collége de Louis le Grand à Paris, où se trouuent les poésies de Godefroi, scolastique de Reims, contient aussi un long poëme sur les premiers uersets du liure de la Genèse, ou l'ouurage des six iours. L'inscription le donne à un Odon, éuêque d'Orléans. Mais comme cette uille n'eut iamais d'euêque de ce nom, et que notre prélat en était natif, on ne doute point que ce ne soit lui-même qu'on a uoulu nommer dans cette inscription. Du reste dom Mabillon, qui auait uu ce manuscrit, ne nous apprend rien ni de la manière dont le suiet est traité dans le poëme, ni des caractères de la uersification de son auteur. On a uu plus haut  que Godefroi de Reims la louait beaucoup en général.

13o ualère André , Aubert le Mire et autres attribuent à Odon un recueil de paraboles, sans nous en donner d'autre éclaircissement, sinon qu'il s'en trouuait autrefois un exemplaire manuscrit à Saint-Michel d'Anuers. On en uoit encore en nos iours deux autres exemplaires à la bibliothèque du uatican , l'un sous le nom du grand Odon, éuêque et docteur en théologie, entre les manuscrits de la reine Christine. l'autre sous le nom d'Odon, éuêque et docteur simplement, entre les manuscrits d'Alexandre Petau.

14o Trithème  et Simler  grossissent encore d'un recueil de lettres le catalogue des  écrits de l'éuêque Odon. Il n'en paraît point néanmoins d'imprimées que celles qui sont à la tête de quelques-uns de ses opuscules, et qui leur seruent de préfaces. Mais il n'en est pas question ici; et d'ailleurs on les a déià fait connaître. Pour ce qui est des autres, nous n'en auons découuert qu'une seule qui se trouue entre les manuscrits de l'abbaue de uauclere . Elle est écrite à un nommé Guillaume, moine d'Afflighem, où notre prélat auait des habitudes, comme on l'a uu plus haut.

15o Dans le même manuscrit est unie à la lettre précédente l'Explication du Canon de la messe par Odon, auec deux autres traités encore sous son nom, et les deux titres suiuants: Traité sur le  Canon; du corps et du sang du Seigneur. N'étant pas à portée d'examiner par nous-mêmes ce manuscrit, nous n'en pouuons parler que par coniecture. Il nous paraît fort uraisemblable que ce Traité sur le Canon, distingué ici de l'Explication du Canon de la messe, n'est autre que l'opuscule sur les canons de l'Euangile. Il en est apparemment de même de l'autre traité qui n'est peut-être que l'extrait de ce qu'Odon dit de la transsubstantiation et des autres points qui concernent l'Eucaristie dans son Exposition du Canon de la messse

16o Il semble qu'on est en droit de compter au nombre des ouurages de notre sauant éuêque les Tétraples du Psautier , qu'il fit faire lorsqu'il était abbé de Saint-Martin, comme il a été dit dans son histoire, et qui y étaient encore conserués au temps de Sanderus. Quand même il n'aurait eu d'autre part à ce rare recueil que d'en auoir conçu le dessein et dirigé l'exécution, il aurait rendu par là un grand seruice à la littérature.

17o Comme il paraît par là qu'il auait du goùt pour la langue hébraïque, ne serait-on pas autorisé à le prendre pour cet Odon, auteur d'une introduction à la théologie, dans laquelle sont cités en hébreu plusieurs passages de l'Ecriture sainte? . Il est urai que cet auteur, dont l'ouurage se trouue manuscrit dans les bibliothèques d'Angleterre, est simplement nommé  Odon, sans qu'il y ait rien qui désigne ni sa patrie, ni son état, ni sa dignité.

18o Un manuscrit de la bibliothèque Pauline à Leipsick renferme un Traité ou Exposition du nombre de trois sous le nom d'Odon, qui n'y est pas autrement qualifié , L'ouurage est orné de uingt-huit figures, pour rendre plus sensible ce qu'il contient. Simler . qui en parle, dit que son auteur était fort uersé dans la connaissance des mathématiques. Ces traits conuiennent presque tous à l'éuêque Odon, et semblent le caractériser. Il était platonicien, secte de philosophes  qui raisonnent beaucoup sur la combinaison des nombres. Il auait aussi coutume d'orner ses écrits de figures, comme il paraît par ses opuscules sur le péché irrémissible, et sur les canons des Euangiles Enfin il était astronome, science qui suppose la connaissance de quelque partie des mathématiques. Malgré toutes ces coniectures, nous n'osons prononcer que le traité dont il est ici question soit son ouurage.

19o ualère André et Caue , lui font encore honneur d'un recueil de conférences. Mais ici ces deux bibliographes ont confondu Odon, éuêque de Cambrai, auec saint Odon, abbé de Cluni, à qui appartient cet ouurage, et l'on n'en connaît point d'autre de cette nature qui porte le nom  d'Odon.

29o Enfin il y a une lettre fort courte de notre prélat à Lambert, éuêque d'Arras . Ce n'est qu'un simple démissoire en faueur d'un clerc qui passait du diocèse de Cambrai à celui d'Arras. Il y a une autre lettre de Lambert à Odon. On publiait alors comme de la part de ce dernier, que l'empereur uoulait changer les bornes des deux diocèses. Lambert lui expose l'iniustice qui résulterait de ce dérangement, et il demande à Odon s'il a quelque part à ce proiet; nous n'auons pas la réponse de l'éuêque de Cambrai.



ODONIS EX ABBATE PRIMO TORNACENSI, EPISCOPI CAMERACENSIS ECCLESIAE OPUSCULA SACRA NUNC PRIMUM STUDIO ANDREAE SCOTTI S. I. MAXIMA EX PARTE IN LUCEM EDITA






EXPOSITIO IN CANONEM MISSAE



ODONIS PRAEFATIO

 ODO, Cameracensis Ecclesie minister indignus, ODONI, dilecto filio suo, sub uenerabili abbate Hafliginensi Fulgentio, Dominicis castris militanti, salutem.

Presumptionis argui timeo, quod ausus sum rem difficilem contingere, et extendere conatus in alta profunditate: scilicet exponere canonem altaris, et probare tanta mysteria, sicut scriptum est: Altiora  te ne quesieris, et fortiora te ne scrutatus fueris . Sed quomodocunque me iudicent alii, tu scis, frater, quanta precum instantia me uicisti, ut tantum onus sustollerem, magis credens adiuuari deuotione et precibus tuis quam mea uirtute. Impium enim erat tanto desiderio non acquiescere, etiamsi uires excedat: et iudicaui magis sub fasce ruendum, quam tibi omnino contradicendum. Itaque  confisus in Dei auxilio, ut tuis precibus tibi cepi presens apud te, et absens perfeci sine te. Odo autem, ut textus cuiusque capituli prescribatur expositioni totius, ne cito presumantur additiones uel detractiones, uel mutationes in sacro Canone: quod nefas ducimus fieri, sine Romano pontifice.



TEXTUS CANONIS. PRIMA DISTINCTIO.

Te igitur clementissime Pater, per Iesum Christum Filium tuum, etc.


EXPOSITIO DOMINI ODONIS.

Quia dignum et iustum est nobis tibi agere gratias: Te igitur, clementissime Pater, rogamus, ut a nobis sacrificium accipias. Et quia nostras uoces supplici confessione admittis, Te igitur,  clementissime Pater, per Iesum Christum Filium tuum supplices rogamus, et reale sacrificium acceptari, ut laudes uocum substantiale sequatur sacrificium.

Rogamus et petimus. Rogatio ostendit humilitatem, petitio confidentiam; qui aliquid implorat humilitatem debet ostendere et de impetratione confidere. Itaque supplices rogamus, confidenter petimus. Unde scriptum est: Petat a Domino nichil hesitans. Qui enim hesitat, similis est fluctui maris . Et iterum: Quidquid credentes petieritis, accipietis .

Uti accepta habeas et benedicas. Accepta, id est grata et placita. Accepta habeas, culpis nostris data uenia non offensus, imo nostra deuotione placatus.  Et benedicas, multiplicando gratiam, augendo dignitatem, imo conuertendo in excellentissimam immortalitatis et incorruptionis creaturam.

Hec dona. Hec dona, que tibi donamus, ut tibi maneant per tuam benedictionem firmata; hec dona que tibi donamus, ut apud te consistant per tuam benedictionem incorrupta; hec dona que tibi donamus, ut fiant tibi Deus assumpta, siquidem uerbum caro factum est 

Hec munera. Solemus illos munerare a quibus aliquid molimur obtinere. Hec munera quibus te in pane terreno muneramus, ut obtineamus eum celestem; hec munera, quibus in corporali cibo te muneramus, ut alimentum inde spirituale consequamur;  hec munera, quibus te muneramus in substantia panis et uini, ut percipiamus inde corpus et sanguinem Christi.

Hec sancta sacrificia illibata. Sancta, quia Deo oblata; illibata, quia adhuc integra et intacta. Neque enim contingi debent, donec sumpserint uim spiritualem, et conuersa fuerint in Christi corpus et sanguinem. Nam prius sumpta, corpus tantum pascerent. Unde quidam superioribus adiungunt quod sequitur, sic distinguendo. Illibata imprimis, id est intacta primum quousque diuina benedictione munita, ad salutem sumantur anime et corporis. Ex hoc uerbo admonemur, ut appositus panis integer sit et nulla fractione uel lesura uiolatus.

 Imprimis, que tibi offerimus pro Ecclesie tua sancta Catholica. Imprimis, quod superioribus iungitur secundum predictum sensum, iungitur etiam inferioribus, significando quod offeramus hostiam, primum pro tota Ecclesia, deinde pro aliis qui sequuntur.

Quam pacificare ab hostibus uisibilibus et inuisibilibus ut nec hominum persecutionibus conculcetur, nec instinctu demonum criminibus polluatur.

Custodire. In ipsa pace.

Adunare. Ne schismatibus ullis et heresibus diuidatur, sed in unitate sacramentorum catholice fidei, in omnibus tota adunetur Ecclesia.

Et regere digneris toto orbe terrarum. Ut in suis consiliis, dispositionibus, iudiciis, decretis, institutis,  actionibus nullo decipiatur errore, et in omnibus tuo ducatur moderamine.

Una cum famulo tuo papa nostro, et antistite nostro, et rege nostro, et omnibus orthodoxis atque catholice et apostolice fidei cultoribus. De toto descenditur ad partes, ut, cum imprimis pro tota Ecclesia oratio fieret, postea de singulis solliciti simus. Alio namque tota Ecclesia eget regimine, alio singule Ecclesie, et alio singuli homines. Alia cura rebus est exhibenda publicis, alia priuatis. In tribus autem personis pro quibus orandum proposuit, hoc obseruandum uidetur, ut pro papa uero, et antistite et rege orent reliqui presbyteri.

Orthodoxis. Id est, uita et doctrina gloriosis, quorum fama dilatatur in populo, merito uite et  doctrine.

Fidei cultoribus. Non fidem tantum habentibus. Aliud est enim fidem habere, et aliud fidem colere; fidem colit, qui studet et intendit secundum fidem uiuere cum multi fidem habeant qui hoc non faciant.



TEXTUS CANONIS. DISTINCTIO SECUNDA.

Memento, Domine, famulorum famularumque tuarum, NN. et omnium circumstantium, quorum tibi fides cognita est, et nota deuotio, pro quibus tibi offerimus, uel qui tibi offerunt hoc sacrificium laudis, etc.


EXPOSITIO DOMINI ODONIS.

 Prima periodus hucusque protensa pro tota Ecclesia omnibusque fidei cultoribus orat. Secunda, que hic incipit, pro presentibus se accingit qui sancti sacrificii sunt astipulatores et cooperatores. Memento, Domine, famulorum famularumque tuarum et omnium circumstantium, id est, Memento quidem eorum quos supra proposui, id est omnium catholice fidei cultorum, tam masculorum quam feminarum, et omnium circumastantium, scilicet qui corporaliter adsunt, sanctorum cooperatores mysteriorum. Neque enim tanta sufficio sacramenta conficere, nisi collecte multitudinis adiutus oratione, quam prius etiam sum hortatus ad orationes, dicendo: Orate, fratres. Et sicut prima periodus, a toto descendit ad partes, ita secunda hec ab uniuersali  procedit ad particulare. Omnes uero circumastantes, particulariter sequuntur. Et ne presentibus intersint aliqui fidei preuaricatores et uitiose uite, subiungitur.

Quorum tibi fides cognita est. Id est, qui probate fidei sunt, et depositionis apud te. Cognoscere etenim Dei, approbare est. Aliter: Memento, Domine, famulorum famularumque tuarum. Et quia consequens in quibusdam codicibus inuenitur N littera, aliquorum fieri memoriam nominatim significatur. Unde quidam usu tenent hoc in loco memorandi, quos cariores habent, consequenter subiungentes: Et omnium circumastantium, ut, facta memoria charorum absentium, fit et astantium.

 Et omnium circumstantium. Cum primitus misse sine collecta non fierent, postea mos inoleuit Ecclesie, solitarias et maxime in cenobiis fieri missas.

Et cum non habeant quam pluraliter collectam salutent, nec plurales mutare possunt salutationes, conuertunt se ad Ecclesiam, dicentes se Ecclesiam in Ecclesia salutare, et in corpore totum corpus alloqui, et uirtute totius communionis in Ecclesia confici sancta mysteria per gratiam Dei, nec esse quemquam alicubi infidelium, qui uiuificorum non fiat particeps et cooperatorius sacrosanctorum, dum in corpore Ecclesie adheret capiti, uelut utile membrum. Secundum quem sensum, in hoc loco circumastantes accipiuntur omnes ubique fideles, qui in unitate totius corporis, et sibi adherent  inuicem, et summo capiti, ut quidquid boni fiat in toto corpore, ab eo nullo modo sit alienus, quisquis ab ipso corpore non est diuisus, sed omne bonum cuilibet membro in salubrem succum ministretur, ut totum corpus uegetetur a Spiritu Dei. Et hoc modo repetitur oratio, que prius facta est pro omnibus catholice fidei cultoribus a solitariis dicentibus frequenter iterandas orationes, ut saltem importunitate uincatur Deus.

Quorum tibi fides cognita est, id est ideo, Domine, memento omnium circumstantium, omnium scilicet fidelium, quia eorum tibi fides cognita est et nota deuotio. Sic solitarii hunc locum intelligunt.

 Pro quibus tibi offerimus, uel qui tibi offerunt. Non solum sacerdotes et clerus,  offerunt, sed etiam audientes, qui uotis et orationibus assistunt cooperantes, et osculo pacis tanquam communicant, confirmantes quod actum est.

Ut sacrificium laudis, uere laudis est diuine hoc sacrificium, sicut in hoc officio testati sumus: dignum et iustum est, equum et salutare Deo Patri gratias agere, et cum laudibus angelicis precati sumus nostras uoces admitti.

Pro se suisque omnibus; pro nobis offerimus, quando sacrificio poscimus Deum habere, et tutorem contra pericula corporis et anime, et propitium ad obtinendos successus bonos in utra  parte. Pro nostris omnibus quando oramus pro amicis nostris et rebus. Supplicamus enim pro pace amicorum, quando sunt in bello; pro tranquillo reditu, si sint in itinere; pro sanitate, si in infirmitate decumbunt; pro conuersione, si peruerse uiuunt; et contra amicorum incommoditates ut, adiuuante Deo, euadant. Pro rebus nostris frequentes in libris Missalibus inuenimus postulationes. Oramus enim tempore sacrificii contra incendia, pro locis nostris; contra nimium eris siccitatem, uel tempestatem, pro fructibus nostris; contra pestem pro animalibus nostris; contra alia damna, pro rebus aliis. Habemus enim secundum Apostolum in Christo consolationem presentis uite et future 

 Pro redemptione animarum suarum. Hoc enim solum est sacrificium quo redimi potuimus, cuius bonum sufficit contra nostrum malum, quod magis est bonum, quam peccatum nostrum sit malum, et ideo maiori pretio redimit nos a nostro malo.

Pro spe salutis, et incolumitatis sue. Hoc sacrosanctum sacrificium, non solum liberat nos a malis, sed etiam accumulat nos bonis; non solum nos eripit a penis, sed etiam auget gaudia salutis et incolumitatis. Salutis, inquam, eterne animarum, incolumitatis, id est incorruptionis perpetue corporum, et hoc est pro quo offerimus tam pretiosum munus.

Tibique reddunt uota sua. Offerendo sacrificium laudis, reddunt tibi uota sua. Aliter forsitan uota  sua non redderent, nisi tale sacrificium offerrent. Adiuuantur sacrificii uirtute, ut uota queant reddere. Difficile est comprimere uitia, uirtutes in habitum trahere. Sed ut hec uota queant reddere sancti, a Deo necesse habent roborari.

Aeterno Deo, uiuo et uero. Ad differentiam falsorum deorum et insensibilium, quibus gentes frustra soluebant. Communicantes, tibi offerunt sacrificium laudis, tibique reddunt uota sua.

Communicantes. Extra communionem namque non est locus offerendi Deo ueri sacrificii uel uota soluendi.

Et memoriam uenerantes. Aliter Deo gratum non offerimus sacrificium, aliter Deo utiliter uota non  soluimus, nisi memoriam sanctorum ueneremur. Qui enim membra Christi non honorat, nec Christum, qui caput est, honorare potest. Et qui non honorat Filium, non honorat illum qui misit illum. Honoremus ergo caput in membris, Deum in sanctis suis, ut eorum meritis precibusque, in omnibus protectionis diuine muniamur auxilio.

In primis gloriose, etc., usque Muniamur auxilio per eumdem Christum Dominum nostrum. In ueneratione sanctorum hec ratio custodienda est, ut primum et super omnes beata Dei Genitrix honoretur, secundo apostoli, tertio sancti martyres, inde alii sancti omnes.

Hanc igitur oblationem. Quia hoc sacrificium tibi offerimus in corpore Ecclesie communicando, et  memoriam sanctorum uenerando. Igitur hanc oblationem, precamur, ut placatus accipias: ut scilicet si peccatis nostris prepedimur, communione saltem sancte Ecclesie et sanctorum tuorum ueneratione placeris ad accipiendum quod tibi offerimus sacrificium.

Seruitutis, id est cleri, tibi .

Sed et cuncte familie tue, id est totius assistentis collecte. Solitarii sic intelligunt seruitutis nostre, id est me cum meo ministro. Sed et cuncte familie tue, id est cuncte Ecclesie.

Quesumus, Domine, etc., usque ibi grege munerari per Christum Dominum nostrum.

Diesque nostros in tua pace disponas. Signanter tua posuit. Est enim pax mundi, est et pax Dei.  Pax mundi inutilis, pax Dei salubris. Pacem constituit mundus, ut libere liceat uti uoluptatibus. Pacem dat sanctis Deus, ut mandatis intenti diuinis secrete studeant uirtutibus.



TEXTUS CANONIS. DISTINCTIO TERTIA.

Quam oblationem tu, Deus, in omnibus, quesumus, benedictam, ascriptam, ratam, rationabilem acceptabilemque facere digneris: ut nobis corpus et sanguis fiat dilectissimi Filii tui, Domini nostri Iesu Christi.


EXPOSITIO DOMINI ODONIS.

In superioribus periodis, prima scilicet et secunda, orauimus pro Ecclesia, pro fidei cultoribus, pro astante collecta. Hec tertia periodus quam ingredimur maxime occupatur circa sacrificium, ut fiat  perfectum, et in aliam mutetur substantiam immortalem et incorruptam. Quam oblationem et cetera, usque: Acceptabilemque facere digneris. In omnibus benedictam gloria, ut gloriosa fiat; benedictam immortalitate, ut fiat immortalis; benedictam incorruptione, ut incorrupta fiat; benedictam diuinitate, ut Deus fiat. Transit ad partes a toto, ut uniuersalis benedictionis partes imprecetur hostie, cui uniuersam benedictionem fuerat imprecatus, ut cum prius posuerit in omnibus benedictam particulariter subiungat, ascriptam, et ratam, et rationabilem, et acceptabilem, que sunt partes omnimode benedictionis.

Ascriptam. Scimus quia in Trinitate que Deus  est, Filius sit splendor paterne glorie, et figura substantie eius. Qui ergo figura et imago est patris, patrem imaginatur et effigurat, quasi sculptura quedam eius, uel scriptura in qua pater splendet; id est bene apparet ut recte filius dicatur splendor eius. Est ergo pater insculptus atque inscriptus filio, cuius figura filius est et imago, ut filius sit eius scriptum, quem sibi habet inscriptum. Aliter filius dicitur scriptum, quia habet in se formam omnium rerum. Sic enim omnia creata sunt, ut diuini uerbi forme digesserunt; nec aliter in essentiam prodierunt, quam in uerbo summo forme dictauerunt. Non sunt ibi aliud forme, aliud ipsum uerbum, ubi nichil est aliud et aliud, sed omnia sunt idipsum: ut quamuis formarum diuersitas intelligibiliter ibi  subluceat, non sunt tamen omnia nisi unum et idipsum uerbum; et quamuis ibi est uera et perfecta unitas, ibi tamen, secundum creatas res quedam apparet diuersitas; sicut cum semel locutus est Deus in psalmo , Propheta duo intelligit in uno uerbo. Unde scriptum est: Quod factum est, in ipso uita erat . Factum est de nichilo, erat tamen in uerbo: Factum est crealiter, erat eternaliter. Erat in summa arte, factum est in re. uiuebat in ratione artificis formaliter, factum est in realitate subsistendi substantialiter. De nichilo prodiit, ut substantialiter esset quod factum est. In uerbo uiuebat, ut formaliter esset antequam substantialiter esset. Factum est multiplex, uerbum est simplex. In uerbo simplex erat, quod multipliciter factum est. Mirabiliter  uidetur in uno pluralitas, in simplici multiplicitas; uidetur et non comprehenditur. Potest uideri, nequit explicari, quomodo unum uerbum inscriptum sit omnibus formis omnium rerum, sicut alibi scriptum est: Calamus scribe uelociter scribentis . Pater est scriba qui uerbo suo uelociter inscribit omnia. uelociter scribit, quia alterum non moratur pro altero. uelociter scribit, quia sine mora scribit, omnia. Est ergo Filius Dei, uerbum scriptum. Sed et corpus assumptum, recte dicitur scriptum. Sicut enim uox transitoria scribitur, ut que per se fugit, scripto permaneat; sic corruptibile aliquid scribitur, cum in incorruptum transit, ut quod corruptione transitorium erat, scripto incorruptionis  permaneat. Sic ergo corpus Christi quoddam scriptum est, quod de passibili carne impassibile factum est in resurrectione, et de pane terreno quotidie fit celestis, super altare. Sic ergo in Christo, et uerbum dicitur scriptum, et corpus etiam nichilominus dicitur scriptum. Quid autem est ascriptum, nisi scripto appositum scriptum? est ergo corpus Christi non solum scriptum, sed etiam ascriptum, id est scripto appositum scriptum, id est uerbo corpus adiunctum. Quando igitur oramus hostiam fieri ascriptam, quid aliud optamus nisi ut que adhuc est panis corruptibilis, fiat substantia incorrupta? id est de uoce fiat scriptum scripto, id est uerbo, adiunctum. Fac ergo, Domine, nostram oblationem ascriptam, id est scriptum scripto adiunctum,  ut pretiosum Christi corpus fiat, uerbo Dei adunata, et in unitate persone coniuncta.

Ratam. Ratum dicimus, quod certum et fixum habemus. Fiat ergo rata, id est non remaneat instabilis et mutabunda corruptione, sed permanens et fixa fiat incorruptione, et ideo certa.

Rationabilem. Sanguis taurorum aut uitulorum non sufficit expurgare nos a peccatis . Minor est enim ad hominem. Pro homine ergo rationali, rationalis hostia sufficit sola. Fiat ergo nostra hostia rationalis: siquidem homo assumptus a uerbo, ex anima rationali et humana carne subsistit. Fiat hostia nostra rationalis, ut hominem uerum pro hominibus offeramus, et in hostia rationali Deus propitietur hominibus. Fiat rationabilis,  ut offeramus rationabiliter. Nam qui offert emendari non studens, offert irrationabiliter. Qui offert habens cor impenitens, irrationabiliter offert; sicut Cain recte quidem offerens, sed non recte diuidens. Recte quidem obtulit Deo, sed non recte diuisit, qui emendari non studuit. Unde scriptum est: Ad Cain et ad munera eius non respexit . Nam quem Deus non nouit, nec oblationem eius recipit pessimi namque hostia, irrationabilis est, sicut scriptum est: Qui non audiuit legem, oratio eius erit exsecrabilis . Fiat ergo rationabilis hostia, ut rationabiliter eam cum timore et penitentia offeramus. uel fiat rationabilis hostia, id est pro rationabili et recta uel honesta causa. Si quis enim offerat, ut que furto ablata sunt reinuenire,  seu hostem occidere, uel rapinam perpetrare, seu nummos aut gratiam acquirere ualeat, rationabilis non dicitur offerendi causa, ideo nec acceptabilis est talis hostia. Hostia ergo nostra et merito offerentium, et offerendi causa fiat rationabilis, ut consequenter fiat etiam acceptabilis.

Acceptabilem. Non potest non esse acceptabilis, que superiores tres species respicit omnimode benedictionis. Non potest Deum odisse Deus. Sed quia caritas est Deus , diligit Deum Deus, et acceptabilis est Deo hostia que Deus est. Quid ergo oramus fieri acceptabilem, que non potest displicere? Nam que acceptabilis est per se, displicet pro offerente. Pro offerente respuitur, que quantum sua refert acceptatur. Acceptatur pro sanctis, non  acceptatur eadem ipsa pro impiis. Pios adiuuat, impios damnat. Piis prodest ad salutem, nocet impiis ad damnationem.

Ut nobis corpus et sanguis fiat dilectissimi Filii tui Domini nostri Iesu Christi. Posuerat ergo in omnibus benedictam, subiunxit quatuor species: Ascriptam, ratam, rationabilem, acceptabilem. Sed hec omnia clausa erant, minus intelligebantur, minus patebant; aperuit ostium, patefecit totum, scilicet ut nobis fiat corpus et sanguis Christi. Hic totum completur, hic totum perficitur, ut fiat corpus et sanguis Christi tantum. Solum Christi corpus et sanguis est hostia in omnibus benedicta, ascripta, rata, rationabilis, acceptabilisque. Ut nobis corpus et sanguis fiat. Signanter posuit , id  est catholice fidei cultoribus. Nobis exclusit paganos, exclusit Iudeos, exclusit hereticos. Nobis communicantibus, memoriam sanctorum uenerantibus. Non est enim locus ueri sacrificii, extra catholicam Ecclesiam.

Qui pridie quam pateretur, usque manus suas.

Accepit panem, adhuc panem, nondum carnem.

Et eleuatis oculis in celum ad te Deum Patrem omnipotentem tibi gratias agens benedixit. Benedixit, suum corpus fecit. Qui prius erat panis, benedictione factus est caro. Modo caro, iam non panis.

 Ac fregit. O miraculum, frangebatur inter digitos, sedens incolumis inter discipulos. Erat integer, et diuidebatur in partes; in manibus tenebat seipsum, et de manibus discipulis se porrigebat edendum. Hoc signabat Dauid, qui secundum aliam translationem coram Achis rege in suis manibus ferebatur . Sic nos quotidie Christum in altari consumimus, et permanet; manducamus, et uiuit; atterimus dentibus, et integer est. Consumimus autem, manducamus et atterimus non tantum specie, sed et re; non solum forma, sed et substantia. Et miro modo consumitur permanens, atteritur incorruptus, distribuitur indiuisus, sicut post resurrectionem, palpandum prebuit spirituale corpus. Cum simili contrarietate non sit palpabile quod spirituale est,  nec sit spirituale quod sit palpabile. In specie enim et sapore panis et uini manducamus et bibimus ipsam substantiam corporis et sanguinis, sub eisdem qualitatibus mutata substantia: ut sub figura et sapore substantie prioris, facta sit uera substantia Christi corporis et sanguinis.

Dedit discipulis, etc., usque corpus meum. Patet quod panis accepta benedictione factus sit corpus Christi. Non enim post benedictionem dixisset: Hoc est corpus meum, nisi in benedictione fieret corpus suum  .

Simili modo postquam cenatum est, accipiens et hunc preclarum calicem. Si Christus accepisset calicem cene, dicitur hunc accepisse. Unus ergo calix est hic et ille. Nisi enim unus sit, dici non potest  in illo hunc accepisse. Est ergo unus etiam quando in altari manibus accipitur ut benedicatur, et nedum sanguis est, sed est adhuc uinum, propter unitatem fidei, et illius cui, et in cuius honore fideliter offertur. Ea enim fide quotidie accipitur benedicendus, ut modo fiat quod tunc futurus erat. Et quia hec fides una est in tota Ecclesia, et ille unus cui tunc et modo offertur; ideo et calix cum accipitur, etiam ad diuina uerba est unus, sicut et omnium ecclesiarum altare dicitur unum, quia in eo secundum unam fidem, unum Dominici corporis offertur quotidie sacrificium.

Preclarum. Preclarum dicit calicem adhuc uini, usque dum statim fiet preclarus, quando sanguis erit, sicut scriptum est: Calix meus inebrians quam  preclarus est . uel ad comparationem eius quem obtulit Melchisedech, et ceterorum ueteris Testamenti, uel propter preclaram illius maiestatem, cui offertur. Unde et in sequentibus dicitur. Offerimus preclare maiestati tue. Calicem. Metaphorice id quod continet pro eo quod continetur, id est uas pro liquore uini et aque.

In sanctas, etc., usque benedixit, id est sanguinem suum fecit. Dedit discipulis, etc., usque sanguinis mei, intransitiue dictum est; et est secundum figuram casus pro casu. Calix sanguinis mei, ac si diceret,  calix scilicet sanguis meus. Similiter hic patet quod benedictione fuerit factus sanguis. Ad benedictionem enim premissam subdidit: Hic est calix sanguinis mei.

Noui et eterni testamenti. Nouum enim Euangelii testamentum in eternum confirmauit sanguine mortis sue. Sic Abraham oblatis ouibus et bobus, cum Abimelech, et Phicol principe militie percussit fedus, id est oues et boues percussit in fedus, ut sanguine animalium et morte fedus confirmaretur . Et Iacob fugiens in Galaad, facto iuramento cum auunculo suo Laban, immolauit uictimas, ut sanguine uictimarum fedus iuramenti confirmaretur . Et Moyses, ut confirmaret testamentum quod accepit in Sina, uictime sanguinem aspersit  hyssopo, in totum populum, et tabernaculum .

Mysterium fidei pertinet ad fidem catholicam credere post benedictionem esse uerum sanguinem, ut infidelis sit qui hoc non crediderit. Item dicitur mysterium quod sensibilibus tegitur occultum, sicut ueritas sanguinis in sapore uini latet et specie. Calix ergo altaris est mysterium fidei, quia sub figura et sapore uini occultus creditur uerus sanguis. Est mysterium fidei, quia quod creditur sensibilibus quibusdam obtegitur. Nam uerus sanguis creditur quod uinum uisu sentitur et gustu. Est fidei mysterium, quia quod fides credit intus est occultum. Intus est uerus sanguis uera fide, exterius est falsum  uinum uera specie. Sentitur uinum et non est. Non apparet sanguis, et est. Sensus decipitur qualitate, certa tenetur fides rei ueritate. Ideoque sanguis dicitur fidei mysterium, quia sanguinem fides credit intus occultum. Apertum est quod sentitur, occultum est quod creditur. Et si quid occultum est fide fidei est, sicuti quod patet est sensus. Est ergo sanguis mysterium fidei, siquidem occultus pertinet ad fidem.

Qui pro uobis et multis effundetur in remissionem peccatorum. Pro uobis, scilicet presentibus; pro multis, paganos et Iudeos discernit, et falsos Christianos.

Hec quotiescunque feceritis, in mei memoriam facietis.  Nam sine hac memoria non conficimus Dominici corporis et sanguinis sacramenta. Tolle uerba Christi, non fiunt sacramenta Christi. uis fieri Christi corpus et sanguinem, appone Christi sermonem. Facit sermo ueritatis quod dicit: Quia ipse dixit et facta sunt, ipse mandauit et creata sunt . Sine dubio ut in creatura quod Christi sermo dicit de creatura. Etenim omnipotens sermo tuus, o Genitor. Fit ergo sermone Christi corpus et sanguis Christi. Que quoties uerbo potenti sumimus, mortem Domini, donec ueniat, memoramus .  Et ne sub his mysteriis hec memoria refugiat a nobis, subiungit.

Unde et memores, Domine, nos serui tui, id est qui secundum cleri gradus acceptos, officio huius sacrificii deseruimus, uel  hic in presenti ministramus.

Sed et plebs tua sancta que pro ueneratione huius sacrificii hic est in presenti deuote collecta; uel  in unitate Ecclesie fideliter ubique uiuentium.

Eiusdem Christi Filii, et cetera, usque donis ac datis. Donum est ad dandum, etiamsi non detur, paratum. Donum est, quod dari potest. Datum uero, quod in alterius possessionem est iam translatum, quod de possibilitate iam prodiit ad actum, quod iam  possidetur. Corpus ergo et sanguis Christi sunt dona a Deo nobis parata. Dona sunt, que utiliter dari possunt. Dona sunt uera, sed in celo collocata in Christo. Data uero, quando fiunt nobis de creatura panis et uini; data quando sumimus in altari, quando reficimur inde sensualiter. Dona, in celo; data, in terra. Dona, apud Deum in Christo; data, super altare in sacramento. Dona, in celo nuda et aperta; data, in altari, tecta sensibilibus et occultata: tamen hic et ibi, ea uera.

Hostiam puram. Antea ueteris legis hostie de irrationalibus animalibus carnales erant, squaloribus spurcitie carnalibus, nidoribusque plene, et dentium contritione in feces et stercora redacte. Hec autem hostia pura est, quia, quamuis caro uera sit  et sanguis, tamen spiritualis est et incorrupta  . Diuiditur, et consumi non potest. Consumitur, et incorrupta manet. Teritur, et est illesa. Frangitur, et integra est. Hec hostia caro est, non carnalis, sed incontaminata lux, et ideo pura. Corpus est, et non corporalis, sed spirituale lumen, et ideo pura. Pura mundans, pura purificans; pura, quia diuina, purior luce corporea.

Hostiam sanctam. Hostie ueteres erant quidem sancte, sed non per se sancte, sed quia typum gerebant huius hostie sacrate. Ille imperfecte erant, et ideo minus sancte; ista perfecta, et ideo plene sancta. Ille dimittebant peccatum unius; ista tollit peccata totius mundi. In illis tantum erat remissio;  in hac autem est pretium plenum et perfecta redemptio. Ille impetrabant ueniam debiti sine solutione, hec reddit debitum, plena recompensatione. Ideo hec plene et perfecte sancta, ille sancte, sed minus et imperfecte.

Hostiam immaculatam. Id est sine omni macula culpe; utpote concepta et nata sine peccato, et deinde sine culpa uixit in mundo, ideo immaculata. Nata quidem est de humana carne, sed sine conditione propagationis humane, ideo immaculata. Est sine uiro de sancta uirgine concepta, ideo immaculata.  Est concepta sine humano opere, sola uirtute diuina, ideo immaculata. Non enim potest initium habere culpabile opus quod solus Deus fecit et non alius, ideo immaculata. Hominis enim initium, qui sine humana administratione, solo Deo auctore creatus est  non possumus culpare, nisi Deo peccatum uelimus ascribere, ideo immaculata. Tamen de pura ab omni peccato uirgine, creditur conceptus et natus, ideo immaculata. Ex quo enim angelica salutatione audiuit: Gratia plena , creditur purificata fide etiam reliquum uite, custode Spiritu sancto, uixisse sine omni culpa  . Ab immaculata ergo sumpta est hec hostia, ideo et ipsa immaculata. Et hoc loco admonemur quod panis appositus altari debet esse candidissimus,  et in quo nulla possit inspici macula, ut hoc appareat in figura quod predicatur de substantia, ut pura et immaculata uideatur exterius figura, cuius substantia dicitur interius pura et immaculata.

Panem uite eterne. Cum panem audis, ne putes esse qui fuerat ante benedictionem, ne decipiaris mutata substantia. Prius erat panis, modo non est panis, sed sola caro. Sed panem dixit, quasi diceret cibum, sicut scriptum est: Ego sum panis uiuus . Et, panem angelorum manducauit homo . Quomodo est panis uite eterne, qui sumitur a multis ad damnationem? Huius panis uirtus, fides est, que per dilectionem operatur . Est enim et panis mysterium fidei, sicut de calice  dictum est. Sumptus ergo sine fide, non proficit. Nam si hic panis est mysterium fidei, id est occultum, quod sola cernitur fide, quid prodest sine fide sumi quod sine fide non cernitur? Oculum perdidisti, quid ceco prosunt in arca diuitie? Quid prodest diuitias humane redemptionis in te recondere, quas non uides oculo fidei perdito? Unde scriptum est: Qui manducat et bibit corpus et sanguinem Domini indigne, iudicium sibi manducat et bibit . Nam ille manducat indigne qui manducat sine fide que per dilectionem operatur. Est ergo hic panis uite eterne, non iis quidem qui tantum ore sumunt, sed iis qui etiam mente, non qui premunt dente, sed qui tangunt fide. Unde scriptum est:  Noli me tangere, nondum enim ascendi ad Patrem meum . Ac si diceret: uis me manibus tangere, uis me corporaliter tangere, non sic, fidem tuam uolo. Fide me tange, crede ad Patrem me ascendisse, id est me esse equalem Patri.

Et calicem salutis perpetue. Quod diximus de pane, idem potest dici de calice. Et quod dictum est uite eterne, et salutis perpetue.

Supra que, etc. usque immaculatam hostiam. Finis respicit ad principium. Supra que, scilicet sanctum sacrificium, immaculatam hostiam respicere digneris et accepta habere, ac si diceret: Supra que  respicias et accepta habeas, ideo quia sanctum sacrificium sunt et immaculata hostia, ut, qui de merito nostro diffidimus, maiestate tanti sacrificii adiuuemur. Cur autem oramus Patrem propitium et serenum esse super hostiam, et eam acceptam habere, qua nichil habet acceptius, et quam semper propitius et serenus respicit? Inde enim scriptum est: Hic est Filius meus dilectus, in quo mihi bene complacui . Sed ad offerentes est hoc referendum, ut, qui pro peccatis terrentur et de se diffidunt, hostiam acceptabilem sibi pretendant, ut eius scuto se protegentes, sub ea propitium sibi Patrem serenumque deposcant, et ei se acceptos desiderent sub ea quam nunquam non acceptabilem dubitant,  ut qui Patri per seipsos non audent offerre, ne malis irritent, dilectum Filium proponant, ut subeant, et sub eius tutela ante conspectum Patris intreant. Oramus ergo ut acceptabilis hec hostia sit, placeatque pro nobis, ut, cum offerimus quod placet, placetur nobis Deus. Unde et exempla sanctorum adhibentur Abel iusti patriarche Abrahe, summi sacerdotis Melchisedech, ut, sicut eorum sacrificia Deus acceptauit, eis propitiando, ita suscipiat hostiam hanc, nostri miserando. Melchisedech sacerdos summus dicitur, qui inter sacerdotes illius temporis habebatur.

Supplices te rogamus, et usque diuine maiestati tue. Et hic mirum est quomodo oramus corpus et sanguinem Domini in conspectu Dei perferri, cum  scriptum sit: quia Christus semper assistit uultui Patris, interpellans Deum pro nobis , et legimus quia Christus, ascendens ad celum, super omnia exaltatus est, sedens ad dexteram Patris . Quomodo ergo perferri oramus Christum ubi semper est? Sed superius uultum Patris propitium ac serenum fieri super hostiam Filii rogabamus, non quod Filio suo Pater possit esse seuerus, sed sub occasione Filii, Patris propitiatione nos ingeramus, ut pro amore Filii misereatur nostri, et quasi Filium paruipendat, si pro eo nos non recipiat. Ita et hic, rogamus Patri perferri Filium, qui semper est apud eum pro nobis, ut uotum et deuotio nostra, per Filium ueniat ad Patrem, et uirtute tanti sacrificii uota nostra proferantur ante conspectum Dei, quasi  Filius ad Patrem non ascendat, si deuotio nostra illuc non perueniat. Tali ratione rogamus, ut sicut Christus ante discipulos a terra translatus est in celum, et factus inuisibilis in conspectu ipsius, postea missurus sancti Spiritus donum, ita hostia hec, ab altari terreno, super quod immolatur, in altare sublime ante conspectum Dei transferatur, ut inde omni benedictione celesti et gratia repleamur, ut, que uisibiliter tractatur in terra, inuisibiliter operetur in celo. Hic oblata, ibi accepta, non mutatione loci, uel temporis accessu, ut ceptus ab hoc loco translationis motus ad alium postea perficiatur locum.  Sed, sub eodem loco, qui panis erat fit uerbi caro. Non transfertur loco, ut de pane fiat caro; transfertur tamen ab altari ad celum, quia transfertur de pane ad Deum. Sed quia Deus est ubique, non fit loci mutatione, ut coniungatur Deo de pane facta caro. Transfertur intus ad Deum inuisibiliter, nec mouetur exterius ab altari uisibiliter, oblata in altari deuotione hominis accepta in celo propitiatione Dei. Tunc enim a Deo quasi acceptatur, quando Deus nobis propitiatur, et celestis benedictio nobis ab eo mittitur. Sed Christus iuuamine non eguit angelorum, quando sua uirtute ascendit in celum, quid ergo rogamus hanc hostiam perferri per manus angeli ante conspectum Dei, cum angelorum officia necessaria non sint huic perlationi? Sed hoc est  quod dictum est, quia perlatione corporis et sanguinis Christi, rogamus uota nostra perferri. Sunt tamen nobis angeli deputati, qui offerunt quotidie Deo uota nostra: Unde scriptum est: Quia angeli eorum semper uident faciem Patris . Oramus itaque sub occasione Christi perferri uota nostra per manus angeli, ut bona uota proferant boni angeli, sub pretextu tanti sacrificii.

Supplices te rogamus, omnipotens Deus. Supplicamus tibi, curuamur ante te, obnixius deprecamur, ostende omnipotentiam, extende manum ualidam, ut, que propitio ac sereno uultu respicis, etiam ad inuisibilia et sublimia tua perferantur, et conspectui maiestatis admittas. Hic necessitas incuruationis,  hic opus supplicationis, hic incumbit consummatio totius nostri laboris, ut hec hostia perferatur in sublime altare tuum, in conspectu diuine maiestatis tue. Quid est hoc? Quid est perferri hostiam in sublime altare, nisi ouem humeris Pastoris imponi? Et quid ouis humeris imposita, nisi homo assumptus a uerbo? Et quid est sublimius uerbo Dei? Quotidie assumit sibi fideles uerbum Dei, participatione huius sacrificii. uerbum ergo Dei sublime altare est, ad quod oramus hostiam perferri in conspectu Dei, et per eam nos introduci. Conspectus Dei est uerbum Patris, in quo conspicit omne quod fecit. Nam omne quod agit Pater, in uerbo eius est. Nam quod factum est, in ipso uita erat ; et: In principio creauit Deus celum et terram ,  id est in uerbo, et: uerbo Domini celi firmati sunt ; et: Omnia in sapientia fecisti . Quid rectius dicitur conspectus Dei quam Sapientia sua, in qua conspicit omne quod agit? Hostiam ergo perferri in sublime altare, in conspectu Dei, quid est, nisi oblationem nostram coniungi uerbo, uniri uerbo, fieri Deum, et per eam nos in Deum assumi, et uota nostra acceptari?

Ut quotquot ex hac, etc., usque et gratia repleamur. Per eumdem Dominum nostrum. Amen. Habet Ecclesia altare uisibile in terra, est et altare inuisibile in celo apud Deum. Hostia, quam in hoc altari Deo offerimus, Deo coniungitur, et fit Deus. In hoc sacrificio coniunguntur terrena celestibus, creatura Deo. Cum de hoc altari sumimus huius creaturam, accipimus  de sublimi Deum. Cum hic corpus et sanguinem Christi sumimus, de celo Deum accipimus, in quo omni benedictione celesti et gratia replemur. Sumimus hic uisibiliter corpus et sanguinem Christi, sumimus inuisibiliter de celo, quo perlata sunt benedictionem et gratiam Dei. Sumimus, inquam, gratiam et benedictionem, siquidem digne sumimus Christi corpus et sanguinem. Nam qui indigne sumit, ore quidem sumit et dente terit corporaliter, sed nichil proficit spiritualiter. Imo qui corpus et sanguinem Christi sumit indigne, iudicium sibi manducat et bibit . Ideoque rogamus ut quotquot ex hac altaris participatione sacrosanctum Filii tui corpus et sanguinem sumpserimus, inde quo perlata sunt, omni benedictione celesti et gratia  repleamur.



TEXTUS CANONIS. DISTINCTIO QUARTA.

Memento etiam, Domine, famulorum famularumque tuarum, qui nos precesserunt cum signo fidei, et dormiunt in somno pacis. Ipsis, Domine, et omnibus in Christo quiescentibus, locum refrigerii, lucis et pacis, ut indulgeas deprecamur, per eumdem Christum Dominum nostrum. Amen.


EXPOSITIO DOMINI ODONIS.

Hac tertia periodo, que in confectione corporis et sanguinis Christi sudauit, hucusque finita sumit hinc exordium quarta. Que, confecto corpore et sanguine Christi, redit ad rogandum pro mortuis,  fidentior exaudiri patrocinio sacrificii. Memento etiam, Domine. Hic solet fieri memoria amicorum et familiarium defunctorum.

Ipsis, Domine, et omnibus in Christo quiescentibus. Ipsis, id est quorum memoriam fecimus, et postea reliquis omnibus indulge.

Nobis quoque peccatoribus famulis tuis. Scilicet qui officium huius sacrificii celebramus presentes, uel  qui in corpore Ecclesie per totum orbem terrarum fideliter tibi seruimus. Totum uero textum qui sequitur, nescio uerbis aliis facere planiorem usque, per quem hec omnia, Domine, semper bona creas. Per quem, dictum est relatiue ad hoc quod dixerat, per Christum Dominum nostrum. Sed mirum est  quod dixit pluraliter: Hec omnia bona, cum corpus et sanguis Christi non sit nisi unum. Sed in uno Christi corpore, sunt multe forme; et cum una sit substantia, multe sunt figure. Quot enim apponuntur panes, tot manent figure, substantiarum pluralitate conuersa in uno corpore, ut uisibiliter appareat pluralitas ubi est inuisibiliter substantie unitas, et unum sit indiuiduum in substantia ubi multiplex est figura. Apponuntur panes figura plures, et substantia fiunt unum corpus Christi; manet pluralitas figurarum, cessat pluralitas substantiarum. Est unum indiuiduum, apparent plura. Proinde modo sicut est, modo sicut apparet, de corpore Domini loquimur. Sepe dicimus, in distributione Dominici corporis: Hostias multas expendimus, uel pluribus hostiis  multos uno corpore Christi refecimus, in uno uersiculo monstrantes, et eorum que apparent pluralitatem, et ipsius substantie inuisibilis unitatem, cum hostias plures et unum dicimus corpus. Sic et in hoc loco dicimus: Hec omnia bona, omnes scilicet hostias quas in orbe toto immolat Ecclesia. Que quidem, si sensibiles intueris qualitates, infinite sunt numero; si substantiam, sanguis est unus et una caro: que semper a Deo creantur, quia qui semel uerbi sui corpus creauit de uirgine, quotidie de pane creat eius carnem, et de uino sanguinem.

Sanctificas. Quotidie sanctificat, oratione sacerdotis et cooperatione Spiritus sancti.

uiuificas. Quotidie uiuificat, corpori prius inanimato dans uitam. Unde et prius dicebatur rationabilis  hec hostia.

Benedicis. Quotidie benedicit, quomodo superius eam precabamur in omnibus fieri benedictam, et quatuor species subiunximus benedictionis.

Et prestas nobis. Quotidie prestat nobis corpus Filii sui, quia quod est apud Patrem in sublimi, quotidie prestat nobis in altari. Et quod apud eum donum est in celo, apud homines datum est in terra.

Per ipsum et cum ipso. Per quem Pater de pane carnem creat, sanctificat, uiuificat, benedicit et prestat: per eumdem ipsum Filium, est Deo Patri, cum Spiritu sancto, omnis honor et gloria. Est honor et gloria Patri per Filium, sicut scriptum est: Pater, manifestaui nomen tuum hominibus, quos dedisti mihi . Et: Pater, clarifica Filium tuum, ut  et Filius tuus clarificet te . Habet enim honorem et gloriam Pater cum Filio, cum quo communem habet potentiam et diuinitatem. Nam cum quo habet omnia, cum ipso habet, etiam honorem et gloriam Pater, in quo est. Nam scriptum est: Pater in me est, et ego in Patre . Quia Pater est in me, ideo quidquid habet Pater, habet in Filio: non enim habere potest, nisi in ipso in quo est.

Oremus: Preceptis salutaribus moniti. Cohortatur orare, subdens causam: quia sumus inde salutari precepto moniti. Lege Euangelium, et inuenies preceptum. Cur hanc solam orationem precedit adhortatio, cum plures in hoc canone faciamus, et ad nullam hortati sumus? Quia ille sunt inferiores, et  humana ratione composite; hec perfecta, et a solo Deo formata. Unde et sequitur:

Et diuina institutione formati. Sicut narrat Euangelium, Dominum rogabant apostoli, Doce nos orare ; et Dominus informauit eos huius orationis institutione.

 Audemus dicere. Audacia uidetur et presumptio homines infirmos diuina institutione. Audemus obedientia, non audacia. Audentes audacia, rei sunt; audentes obedientia, laudandi. Ausus obedientie bonus; audacia superbie, mala. Et, sicut orandi causa subiuncta est, quia preceptum est, ita audendi causa precessit, quia inde sumus diuina institutione formati. Oremus ergo, quia inde sumus preceptis salutaribus moniti; et, audemus dicere, quia sumus inde diuina institutione formati. Nam ideo oramus, quia inde preceptum accepimus; et ideo audemus, quia nos pauidos ad hoc Deus animauit. Dedit preceptum orandi ad salutem, dedit fiduciam audendi propter timorem.

Pater noster, qui es in celis. Dominicam orationem  non expono, quia multos Patres exposuisse reperio. Nec oportet hic ponere quod in multis locis promptum est inuenire.

Libera nos quesumus, Domine. Facta confirmatione Dominice orationis, dicendo: Amen, totus textus qui sequitur pro uenia peccatorum orat et pro pace: suo principio smmpto de fine Dominice orationis, qui orat contra peccata, dicendo: Sed libera nos a malo. Deinde sequens textus incipit pro peccatis, dicendo: Libera nos, quesumus, Domine, ab omnibus malis. Deinde sequitur pro pace: Da propitius pacem in diebus nostris. Iterum pro peccatis: Ut a peccato simus semper liberi. Deinde pro pace: Et ab omni perturbatione securi. Iterum pro pace sequitur: Pax Domini sit semper uobiscum.  Deinde pro peccatis iteratur:

Agnus Dei, qui tollis peccata mundi, miserere nobis. Iterum pro pace: Dona nobis pacem. Et sic finis et consummatio sacrificii fit de pace, et maneamus in pace. Unde in consummatione sacrificii osculum sumimus: quo et in sacrificio assensum et participatione ostendimus, et quod debemus in pace manere signamus.



CONCLUSIO.

Sanctissimi canonis textu studiosissime inquisito, obsecro te, quicunque transcribis, ut distinctiones diligenter obseruans, singulorum capitulorum principia grandiusculis litteris prenotes, et periodos in quibus totum quaternarius concludit opusculum capitalibus  litteris illumines, appositis titulis quibus et periodorum diuersitas prima fronte preclare affulgeat, et singulorum capitulorum principia primo uisu se offerant, et immutata cola, et commata, confusis distinctionibus sententias non conturbent.





DE PECCATO ORIGINALI LIBRI TRES.



LIBER PRIMUS



Prologus.


De questione famosa peccati originalis, que apud orthodoxos sepius uentilatur, locuturus, inuoco te, sancte Spiritus, ut adsis mihi, mentem linguamque custodiens in omnibus, ne quid fiat in hoc negotio sine beneplacito tuo. Sed precor fratres ne me presumptionis arguant, quod rem sepissime concussam, et semper indiscussam, moliar discutere, et antiquum chaos noua luce perfundere. Cegerunt enim me quidam fratres ut hoc facerem. Excusanti de occupatione exteriorum ingerebant, ut maledictionem absconditi talenti cauerem. Hebes ingenium proponenti respondebant illud de psalmo: Dilata os tuum et implebo illud . Difficultatem questionis formidanti promissionem opponebant  Dei dicentis: Posui adiutorium in potentem . Et ego mecum etiam recolebam, aliquoties occurrisse mihi scribenti, plura que nesciebam. Euictus itaque fratrum precibus indefessis, et caritate que, quando feruet, modum sepius excedit, confisus de Dei misericordia, et fraternarum precum auxilio, in foueam tenebrosam descendi, latebras difficilis questionis ingressus, sperans de tenebris lumen splendescere. Sciendum igitur questionem hanc originalis peccati, de eo descendere, quod Apostolus ait: In quo omnes peccauerunt , id est in Adam. Et queritur, quomodo peccauimus in Adam, originem peccati trahentes ab Adam. Et, antequam questionis huius nodos proponamus,  uidetur dicendum quid sit quod dicitur peccatum.



Quibus modis dicitur malum.

Est autem peccatum, malum quod Deus non facit: nam malum dupliciter dicitur; scilicet quod Deus facit, et quod Deus non facit. Unde scriptum est: Faciens pacem et creans malum ; et: Si est malum in ciuitate quod Deus non fecit . Pena enim pro peccatis malum est patientibus, quod Deus facit. Retribuit enim Deus mala peccatis. Malum autem quod iniustitia dicitur, omnino Deus non facit, sed punit; ut eius omnino non sit auctor, cuius est punitor.



Quod peccatum non est in corpore.

Hoc malum in corporalibus non inuenitur, nec  proprie dicimus, ut corpore peccemus. In homicidio enim quid dicitur malum? Si gladium accusas; Deus ferrum fecit. Si manum arguis, et ipsam Deus  fecit. Si manus motum, uel gladii, quis nescit essentiam habere motum? Si essentia est, a Deo facta est. Omnis enim essentia preter Deum a Deo facta est. Non est igitur malum, motus quem fecit Deus. Sic ergo nec animus ipse hominis est malum, quod Deus non fecit. Si autem nec animus, nec ferrum, nec manus, nec motus ullum est malum; quid ergo in homicidio dicitur malum? Omnino non inuenitur in corporalibus. Similiter in adulterio, neutra persona, neuter sexus, nec motus, nec fluxus, nec ipse pruritus, malum est, quod non facit Deus. Ipsa denique corporalia que fecit Deus non sunt malum quod non fecit Deus. Sed nec in ipsis est malum, ut inde mala recte dicantur. Denique, si quis arguat corporalia mali, quod adulterium agant; sic recte  possunt se excusare; dispositione Creatoris subiicimur animo, quandiu uegetamur in illo; illum nobis constituit Dominus, cui seruiamus et obediamus in omnibus. Ad nutum igitur illius mouemur ad omnia ordinatione diuina. Quid ergo peccamus obediendo rationi, sicut precepit Deus? Agimus adulterium? Precipit domina ratio, cuius resistere nequiuimus imperio; operarii mali non sumus, quia non agimus malum nostrum, sed alterius. Lauda seruum obedientem, dominum culpa precipientem. Quid peccat equus portans hostem? Quid lancea uulnerans hominem?



Quod peccatum est in solo spiritu rationali.

Errat uere qui peccatum querit in corpore, nec inuenitur alibi quam in spiritu rationali, et eius uoluntate;  nec tamen ratio, uel uoluntas, uel ipse spiritus malum est, quod non fecit Deus; sed iniustitia uoluntatis, ipsa est malum quod querimus. Ipsam enim omnino non fecit Deus; et ipsa est, quod imputandum Deo non est. Nec requiri debet aliquis auctor omnium malorum, sicut Deus noscitur auctor omnium bonorum.



Quod malum est aliquid secundum Manicheos.

Hoc Manicheorum heresis affirmabat, malum putans essentiam, eo quod ipsum tanquam genus in species multipliciter diuidi uideant, dicentes: Cum iniustitie malo superbiam, et fornicationem, aliasque species multas; ut generi plane subditas, earum que subdiuisiones ordinabiliter usque ad singularia descendere uideamus, et econuerso in speciem  unam singularia plura, speciesque plures in unum genus realiter adunari, itemque superiora de inferioribus  in quid optime predicari? Quis substantiam neget, quod ad quid respondetur? Quis refellet essentiam, quod uniuersale non negabit.

Aliter. Preterea, nomen omne significatiuum est ad placitum. Hanc ergo uocem, id est malum, quam simplicis figure grammaticus dicit, et per omnes casus inflectit, que numeros etiam, singularem et pluralem recipit, quis nomen negabit? Ad placitum ergo significat aliquid. Audit hanc uocem Grecus, audit et Latinus. Audienti Greco strepitus tantum est, nichil per eam intelligit. Sic nec Latinus, ut dicit, mentitur plane, interroget conscientiam, et inueniet motum mentis per uocem illam. Quia uere fert aliquid menti uox hec audita Latini. Cum enim audit, malum facit; aut negat, aut concedit; quod  non facit, qui non intelligit. Cum ergo uox illa sit nomen, significat aliquid, si aliquid, et essentiam: nam quod essentiam non habet non est aliquid. Est igitur essentia, quod malum dicitur, et non est nichil, malum.



Quod malum nichil est.

Nos autem econtra malum dicimus nichil esse, et nullam essentiam habere; nam nichil est, quod non fecit Deus; malum autem Deus non fecit; qui fecit omne quod est malum, igitur nichil est, et nullam essentiam habet; nam: si est, Deus fecit, qui fecit omne quod est. Sed Deum fecisse malum dicere nefas est. Malum igitur nichil est; quia malum priuatio boni est, et scit omnis qui bene scit quia priuatio non est aliquid. Denique quatuor sunt oppositionum  modi, contrariorum scilicet, et ad aliquid; affirmationis et negationis, priuationis et habitus. Harum dux: contrariorum, et ad aliquid, opponunt aliquid alicui, ut album et nigrum, que, ut contraria opponuntur, utrumque est, et utrumque suam habet essentiam. Similiter dominus et seruus, que sunt ad aliquid, utrumque est, et ueram habet essentiam. Oppositionum uero due relique opponunt alicui quod non est, ut cum homini opponitur tanquam negatio non homo; homo quidem est, non homo uero, nulla est essentia. Similiter et pio cum opponitur impius tanquam priuatio, pietas est; impietas uero nulla est essentia, sed tantum priuatio pietatis. Sicut enim non homo tantum negat hominis esse, sic et pietatis, impietas. Quod autem tantum  negat esse non potuit esse, non igitur habet essentiam priuatio uel negatio. Et malum ergo non est, si priuatio boni tantum est. Est autem boni priuatio tantum. Et, ut patentius hoc ostendamus, quia bonum et malum multipliciter dicuntur, ne pariat errorem multiplicitas, pro bono iustitiam sumamus, et iniustitiam pro malo. Siquidem propositum nostrum est loqui de peccato; quod iniustitiam et malum appellauimus.



Quod priuatio nichil est.

Est igitur iniustitia priuatio iustitie, si quidem priuatoria particula tantum priuat iustitiam, nec aliam reponit essentiam, nam sicut, non, negatiuum aduerbium, negat appositum esse, nec ponit aliud esse, sic in priuatoria particula, priuat appositam  essentiam, nec aliam ponit essentiam. Sicut enim non iustus negat appositum iustum nec aliud esse ponit, sic iniustus iustitiam deponit nec aliud ponit. Hoc tantum differt a negatione priuatio, quia negatio est ubicunque est, priuatio uero non est ubicunque priuatum non est, sed tantum ubi debet esse priuatum, nec est unquam priuatio sine priuati debito; nec proprie possumus priuationem dicere ubi priuatum non debet esse. Unde et irrationale proprie de eo non dicitur, cui rationis usus non debetur. Aliquando tamen ponuntur priuationes pro negationibus, et quando nomina rerum deficiunt, sepe ponuntur etiam pro ipsis rebus, nos autem hic priuationem, ut proprie dicitur, tractamus. Cum ergo iustitie priuatio sit iniustitia, nulla est essentia,  et ideo nichil est. Ergo peccatum et malum nichil est, siquidem peccatum et malum nichil nisi iniustitia est.



Quod mala non habent species generales.

Itaque malum nec genus est nec ille species in quas diuiditur, adulterium scilicet uel homicidium et cetera, siquidem essentiam non habent; nam quod essentiam non habet, non est genus, uel species, uel uniuersale, uel particulare.



Quod de bonis procedat malorum ratiocinatio.

Est autem bonorum quod in malis diuisio, ue ascensus, uel descensus ordinabilis est, nam quidquid de priuationibus dicimus, hoc totum a priuatis ducimus, nec quidquam facit priuatio, nisi priuati precedat ratio, nam nec priuationem facere possumus, nisi rem que priuetur habeamus. Precedunt  igitur species et genera rerum, ut secundum ea iudicemus diuersitates priuationum; nisi enim iustitie, pietatis, et patientie nouerimus essentias, nec earum intelligere possumus priuationes, iniustitiam, impatientiam, impietatem, ut generum et specierum sit in essentiis ueritas, in priuationibus uero imitatio, sicut et in negationibus. In quibus patet quod non sint essentie, nec genere, uel species, econuerso tamen ex ipsis negatis similitudinem generum sumunt et specierum mutationem uel ueritatem. Nam, sicut homo sub animali species, ita non animal sub non homine tanquam species. Et hoc est quod Betius dicit contrapositionem in antepredicamentis. Hec autem generum et specierum non ueritas, sed  mutatio, sicut est in negationibus, sic et in priuationibus. Sed in negationibus patet imitatio sola, in priuationibus uero non tantum patet, quia similiores rebus sunt, adeo ut multi putent eas res esse, et essentiam propriam habere, quia de his tantum dicuntur, in quibus priuatum debet esse, nec est; et habeant propria nomina, quandoque sine priuatoria particula, sicut essentie, cum negationes propria nomina nusquam habeant sine particula negatiua, nec negati debitum admittant, sed de omnibus dicantur in quibus negatum non inueniatur, sicut non homo est omne quod homo non est; iniustus uero non est, nisi qui iustus debet esse, nec est.



Quod nomina priuationis et habitus idem significent.

Habent autem priuationes nomina sepius sine  priuatoria particula, sicut habitus, ut malum, sicut bonum, tenebre sicut lux, cecitas ut uisus, ut castitas fornicatio. Et quamuis essentie priuatio non opponit essentiam, quia priuationi non est essentia, tamen priuationis nomen significat essentiam, sed habitus, non suam. Idem ergo significat nomen priuationis, et nomen habitus. Sed nomen habitus suum, nomen uero priuationis significat alienum nomen, habitus essentiam suam significat ponendo, nomen priuationis significat idem remouendo, nomen habitus quod intelligas offert, nomen priuationis quod intelligis aufert. Est ergo priuationis nomen significatiuum alicuius, sed non sue rei, sed alterius quam significat priuari.



Epilogus superiorum.

 Ex premissis ergo colligi potest quia in solo spiritu rationali malum est, nec est res in subiecto, sed priuatio rei a subiecto. Et cum in uoluntate malum dicis esse, non ibi dicis aliquid esse, sed tantum dicis ibi bonum non esse, ubi debet esse. Et hoc est plane malum, ibi non esse bonum, ubi debet esse, quia iniustitia est iustitiam non esse ubi debet esse, et eum iniustum esse qui non est iustus cum debet esse. Quid enim rectius dici potest quam illum iniustum esse qui datam iustitiam noluit tenere, cum potuit, et datum tanti boni sponte deseruit?



Quod rationalis natura non potest carere debito iustitie.

Accepisti iustitiam, bonum depositum, et ualde seruandum, et tamen reddendum, quia qui commisit  exigit depositum. uis bene reddere? Bene serua. Quanto magis seruabis, tanto magis reddes. Et quanto magis reddes tanto magis seruabis; mirabile bonum iustitia, quam seruando reddis, et reddendo non perdis. Sed magis reddendo, magis seruas. Bonum, inquam, totis uiribus seruandum ut reddas, quia si perdis non habes quod reddas. Depositum tamen debes ei qui commisit. Commisit, ergo debes. Sed fortassis sponte perdidisti, quia sponte deseruisti. Exigit tamen depositum qui prestitit. Tu uero non habes, quia sponte deseruisti quod reddere debes. Inuenitur ergo qui prestitit iustus exactor; tu uero qui non reddis iniustus debitor. Iniustus, inquam, non quod habeas ullam essentiam in hac priuatione, sed quia non habes debitam essentiam  iustitie, ideo debitam, quod accepisti; non seruatam, sed sponte desertam. Patet ergo Manicheorum error, qui, putantes malum realem essentiam esse, cum eam bono Deo non possent ascribere, coacti sunt fingere quemdam omnium malorum auctorem, ut duo contrarii contrariarum rerum, bonus scilicet bonarum, et malarum malus auctores essent, et sic prima duo principia rerum omnium astruerent.



Quod non punitur pro nichilo qui punitur pro malo.

Dicet ergo forsitan aliquis: Quid ergo? Si malum nichil est, pro nichilo punimur, cum punimur pro malo. Stultumque uidetur argui pro iniustitia, siquidem iniustitia nulla est essentia. Sed si que de priuationibus dicta sunt, bene considerentur, nullus  pro hac oppositione mouebitur, nam sine habitu, nec dici, nec intelligi potest priuatio, nec aliud est priuatio quam priuati remotio, ut iniustitia, iustitie. Cum ergo pro iniustitia punimur, pro iustitia punimur deserta; sed est aliquid iustitia, punimur ergo pro aliquo. Ut cum iniustitia nichil dicitur, in ea tamen aliquid intelligitur, pro quo punimur quia deseritur, punimur ergo pro iustitia quam deserimus. Itaque et priuatio nichil est, et, cum pro ea punimur, pro eo punimur quod aliquid est. Et iustissime punit sponte desertam qui dedit eam semper seruandam; punit quidem pro iustitia, non ideo quod habetur sed quod non habetur; non ideo quod adest, sed quod abest. Sed abesse iustitiam, est iniustitia. Igitur iustitiam non esse ubi debet esse, est iniustitia.  Sed iustitiam non esse, nec ubi debet esse, nec ubi non debet esse, significat esse. Ergo nec iniustitia significat esse, quia tantum negat iustitiam esse, quamuis non nisi ubi debet esse. At iniustitia quid ponat esse dicito,

et Phyllida solus habeto. 



Quod de non existentibus dicuntur essentie.

Sed forte quis dicit: Iniustitiam certe priuationem et oppositum, et ad aliquid dicimus esse; priuationem uero, et oppositum, uel ad aliquid nullus sane mentis negabit esse, cum ad aliquid generalissimum, priuatio uero species eius dicantur et oppositum. Quomodo ergo dicitur iniustitia non esse, de  qua tot dicuntur essentie? Omne enim existit, de quo dicitur aliquid. Alioquin de eo quod non est aliquid dici potest. Certe non potest per consuetudinem, potest per necessitatem. Neque enim necesse nobis est loqui de his que non sunt, quibus quia sue uoces non sunt, loquimur de ipsis per uoces eorum que sunt. Et, quia de ipsis loqui non possumus per sua, de ipsis cogimur loqui per aliena. Ecce cum multa fingimus cogitatione, figure quidem formantur in mente, sed res non inueniuntur pro quibus formantur; figuras quidem cogitatio de existentibus sumit, sed ea non existunt pro quibus assumit, nec potest mens cogitare quod non est, nisi formas sumat de eo quod est, ut per formas eorum que sunt, cogitet de his que non sunt. Cum ergo  dicimus quod cogitamus, sicut mens nequit cogitare quod non est, nisi formetur ad similitudinem eius quod est, sic lingua nequit loqui de his que non sunt, nisi per eorum uerba que sunt. Nam sermo sequitur cogitationem, ut non aliter digerat lingua sermones quam cogitatio dictat imagines. Pictor etiam nequit ea pingere que non sunt nisi per figuras eorum que sunt. Et eas formas pingit exterius pro his que non sunt, quas cogitatio dictat interius ex his que sunt. Et frequens est hic usus loqui et pingere quod non est, dicente quodam sapiente:

   Pictoribus atque petis
Quidlibet audendi semper fuit equa potestas. 
Quandoque uolumus insomniorum phantasmata narrare  et dicere somni fallacias. Et quomodo narrari potest uanitas eorum, nisi per uerba rerum? non est ergo mirum, cum loquimur de priuationibus, pro eis assumere uerba de rebus, et per uoces rerum rationem dare priuationum.



Quod quisque sui mali auctor est.

Antequam redeamus ad propositum, adhuc occurrit quod conturbare potest lectorem, nisi solutum fuerit; nam, quia dictum est contra Manicheos, nullum auctorem esse malorum omnium, forte dubitabit aliquis, et dicet: Unde mala si nullus est auctor omnium malorum? Sed ueritas ostendit unumquemque auctorem esse sui mali, nam licet exemplo, uel hortatu, uel oppressione peccaueris,  peccatum tamen quod fecisti, non nisi tuum est qui fecisti; necessitas enim nulla te cogere potuit, nisi uoluisti. Tolle uoluntatem, nullam uidebis ualere necessitatem. Opprimeris, trucidaris? nichilum est, nisi uelis. Peccas itaque nulla necessitate sed sola uoluntate. Et ideo sola uoluntas aut punitur aut muneratur. Punitur, si pateris quod non uis; muneratur, si quod bene uolebas adipisceris. Es igitur auctor ipse tui mali; qui tue uoluntatis arbitrio peccasti, nec ascribas alii, quod tu ipse fecisti, nec alium queras auctorem, qui te tui ipse fecisti exsecutorem. Sed, horum fine facto, paululum quiescamus, ut refectione quietis ab alio exordio robustius ad sequentia consurgamus.


 Explicit liber primus.



LIBER SECUNDUS.



Duplex ratio peccati originalis.


Propositum nostrum erat de originali peccato dicere, quia queritur quomodo peccatum habeamus ab origine nostra, que est Adam et Eua. Hec autem questio de eo uenit, quod in Apostolo legitur: In quo omnes peccauerunt .

Queritur ergo quomodo peccauimus in Adam? uerum equidem est quod in Adam fuimus omnes et ab cosumus, sed secundum carnem. Secundum animam uero, Patrum orthodoxorum aliud dicit auctoritas; non enim uult animam sic ab anima seminari quemadmodum caro seminatur a carne, nec ab anima separari partem, ut inde fiat alterius hominis spiritus, sicut pars a carne separatur, ut fiat alterius  hominis corpus. Sunt tamen multi qui uolunt animam ex traduce fieri sicut corpus, et cum corporis semine uim etiam anime procedere. Quorum rationes, quia non sunt omnino spernende, uidetur, ut sicut utriusque proposuimus, utrasque etiam exsequamur, et primum orthodoxorum semitam prosequamur.



Cur Deus dicitur quieuisse ab operando, si nunc animas creat ex nichilo.

Horum autem de humana anima talis est doctrina quod de anima parentis nichil separatur cum semine prolis, nec unquam ab anima parentis quidquam ad animam prolis ducitur, nec aliquid ducit anima sequens a priori, sed quemadmodum homini primo  Deus inspirauit nouam, sic semper corporibus recentes inspirat recentibus. Recentes, inquam, et nouas, uel de aliquibus secretis et occultis exstantibus nouiter factas, uel sicut in principio tota creatura de nichilo nouiter creatas. Quibus lectio Geneseos opponitur, in qua Deus ab uniuerso opere quod patrarat quieuisse dicitur , quasi non conueniat quieti pro creatis quotidiana fatigatio procreantis, nec uere dicitur quiescere pro rebus quas patrarat, si adhuc pro aliis rebus de nichilo faciendis quotidie laborat.

 Sed ad hoc respondetur lectionem illam corporalium tantummodo rerum conditionem narrare, quarum nullam dicitur Deus post primam conditionem nichilo fecisse, nam quecunque corporalia quotidie creantur, de seminariis prime conditionis oriuntur, nec aliquid usquam fit corporale, quod de prima non descendat origine.

Quieuit ergo Deus a prima corporalium conditione, qui postea non inuenitur ullum corporale de nichilo fecisse, nam de incorporalibus inuenitur scriptum: Pater meus usque modo operatur, et ego operor . Dicunt ergo orthodoxi humanam animam ab anima nullo modo descendere, sed in recentibus nouas a Deo corporibus fieri quotidie. Unde scriptum est: Et reuertatur puluis in terram suam  unde erat, et spiritus redeat ad Deum qui dedit illum . Animaduertatur quam distincte dicitur de terra puluerem esse, Deum uero spiritum dedisse. Et iterum: Patres quidem carnis nostre habuimus eruditores, et reuerebamur eos; num multo magis obtemperabimus patri spirituum, et uiuemus? 

Ecce et hic distincte ostenditur nos et homines habere patres carnis nostre, et Deum nostrorum patrem spirituum, ut caro sola ueniat ab homine, spiritus uero nouus a Deo detur in noua carne. Secundum hos est ualde difficilis questio, nam si solum corpus ab Adam habeo, animam uero non ab Adam, sed a solo Deo, cum peccatum in anima tantum sit, et non in corpore, quomodo dicor in Adam peccasse? Peccauit Adam, et peccatum in anima  sola fuit, et non in corpore; animam autem meam in qua peccatum est ab ipso non habeo, quomodo dicor peccasse in ipso? Quando peccauit et corpus meum tunc in ipso erat, recte dicerer in ipso peccasse, si peccatum esset in corpore, nunc autem cum in anima sola peccatum sit, quomodo dicor peccasse, quando peccauit, si in ipso penitus anima mea non fuit.



De generibus, et speciebus, et indiuiduis.

Contra hanc questionem taliter Orthodoxi respondent,  et dicunt quod aliter se habent ad species indiuidua, quam species ad genera; nam species plus habent substantialiter quam genera, nec sufficit ad speciei substantiam genus, quia substantialiter habet species differentiam preter genus, et plus est species substantialiter quam genus. Plus enim homo quam animal, quia rationalis est homo, et non est rationale animal; indiuidua uero nichil habent substantialiter plus quam species, nec aliud sunt substantialiter, aliud Petrus quam homo. Quod autem sub una specie plura sunt indiuidua, non facit hoc aliquod substantiale, sed accidentia. Ideo solum indiuiduum potest esse sub specie, cum sola species nequeat esse sub genere, ut, peremptis omnibus hominibus indiuiduis preter Petrum, homo species solum  habet indiuiduum Petrum. Qui indiuiduus est propter collectionem accidentium, sicut homo species, quia potest esse multorum communis indiuiduorum, nam phenix auis, quamuis indiuiduum non habeat nisi unum, species est, quia communis potest esse multorum, aliud enim est phenix, aliud hec phenix. Phenix est specialis natura, que potest esse communis: hec phenix uero natura, que tantum est indiuidua, nec aliud esse potest quam singularis; phenix genere, differentiisque terminatur, hec phenix accidentium proprietate discernitur. Indiuiduum non nisi de uno dici potest. Species etiamsi de uno solo dicitur, uniuersalis est; indiuiduum uero nonnisi singulare est.

Ex genere et differentiis speciem ratio capit, ex  proprietatibus accidentium indiuiduum sensus agnoscit. Ad uniuersalia ualet ratio rationis interior, ad singularia uero cognitio sensualis exterior. Indiuidua sentimus corporaliter, uniuersalia percipimus rationaliter. Et quando de solo species dicitur indiuiduo, tantumdem accidens dicere et de indiuiduo ualet et de specie, quamuis principaliter et primo loco sint in indiuiduis accidentia.



Quod in unoquoque discernendum est indiuiduum a specie.

Igitur quando primum factus est homo, humana anima facta prius in uno indiuiduo, et deinde diuisa in alio, ipsius humane anime natura, in duabus personis  erat omnis et tota, omnis, inquam, quia nusquam erat extra illas; tota, quia cuique persone nichil deerat humane anime. Audi tria, et discerne. Erat humana anima, erat anima Ade, erat et anima Eue. Tria sunt diuersa, anima Ade indiuiduum, siue dicere uelis, singulare, siue personam, que de nullo dicitur. Similiter anima Eue indiuiduum est sine persona, siue singulare, quod de nullo dicitur. Humana anima natura specialis est, non indiuidua, sed communis que dicitur de duabus personis et diuiditur in ipsis. Discerne tria hec, nec solo sensu utaris in discernendo, sed et ratione; nec enim sensu, sed sola ratione discernitur indiuiduum a specie. Sed ut hec facilius capiantur, dicenda sunt pauca de indiuiduo, uel singulari, uel persona.



De indiuiduo.


Est autem indiuiduum contractum proprietate accidentium, ut de nullo dicatur; nam de indiuiduis superiora dicuntur; indiuidua uero de nullo. Et si species pluribus non inest, sed solum habet indiuiduum, ipsa quidem dicitur de indiuiduo; indiuiduum uero de nullo, ut de hac aue phenix, et de hoc mundo mundus, et de hac stella sol. Et hoc modo dicitur indiuiduum secundum uniuersale, non secundum totum; nam et in toto est indiuiduum, quod cum sit pars totius, et in ipso diuidatur totum, ipsum tamen pro paruitate sui non potest diuidi, ut unitas in numero, punctum in linea uel tempore, littera in oratione, atomus in corpore. Ita et quod in uniuersalibus infimum, et in totis est minimum,  dicitur indiuiduum. Hoc quidem quia in minora non diuiditur; illud uero quia de inferioribus non predicatur indiuiduum totus constituit, et non constituitur, indiuiduum uniuersalis diuidit et non diuiditur. Indiuiduum totius primum est in constitutione totius, indiuiduum uniuersalis ultimum est in diuisione uniuersalis. Indiuiduum uniuersalis, ipsum uniuersale, totum et perfectum habet in se, indiuiduum totius de toto nichil habet in se preter se.



De singulari.

Singulare uero dicitur, quod aliqua proprietate discernitur ab omnibus aliis. Hec autem uniuscuiusque rei discretio ab aliis omnibus, non tantum in indiuiduis est, sed et in uniuersalibus. Habent  enim et uniuersalia suas proprietates, quibus etsi non sensu, ratione tamen discernuntur ab aliis. Ratio namque naturam uniuersalium ui sue sagacitatis et capit, et ab inuicem et ab indiuiduis discernit, ut, quamuis sint communia sue tamen essentie singularitatem quamdam habeant, sicut indiuidua. Est igitur omnis essentia singularis, tam indiuidua quam uniuersalis, utpote habens essentie sue singularitatem, qua sigillatim inspicitur ab aliis. Et sic indiuiduum omne, singulare; non autem omne singulare indiuiduum, quia non est indiuiduum, nisi quod de nullo dicitur, singulare autem omne.



De persona.

Persona uero est indiuiduum rationalis nature, ut omnium indiuiduorum ea sola dicantur persone que  non carent ratione; non est igitur in uniuersalibus persona, nec in indiuiduis illis que non sunt rationabilia. Est igitur indiuiduum omnis persona, sed non omne indiuiduum persona. Et sic ad indiuiduum persona ut est indiuiduum ad singulare. Diuidit in tria grammaticus hanc personam, in primam scilicet, secundam et tertiam. Et prima quidem que loquitur, et secunda cui fit sermo, non nisi rationabile indiuiduum est. Et ideo recte persona est. Tertia uero de qua fit sermo, quando rationabilis est, et ipsa recte persona est. Sed in hac tertia persona secundum grammaticum fit questio, qui tertiam personam dicit, dicit omne de quo fit sermo. Quomodo enim persona est, quod indiuiduum rationale non est? Sed quomodo pictura propter similitudinem  dicitur, et non est homo, et quarum usus est in scenis per similitudinem dicuntur persone, sed non sunt proprie sic indiuiduum quod ratione caret dicitur quidem, sed non est tertia persona; habet autem locutionis proprietatem ratio, ut id tantum habeat locutionem quod habet rationem. Diuiditur igitur personalitas rationis secundum diuersitatem locutionis, ut prima persona sit que facit locutionem, secunda cui fit locutio, tertia de qua fit locutio ipsa. Personis igitur hoc modo diuisis secundum tres modos locutionis, tertie persone tertius per quamdam similitudinem conuenit uniuersis, nam sicut locutio fit de rationali indiuiduo, ita de omnibus aliis potest fieri sermo. Rectum quidem est familiare rationalibus,  sibi et de se inuicem facere locutionem, et in suo genere suum continere proprium, quod ad aliud transferre uidetur quasi alienum. Sed quia necessarium est rationalibus quandoque suum genus excedere, et de alienis locutionem facere, aliena ipsa personas, et si non sunt, tertias dicimus, eo quod in eis tertie persone polleat similitudo, in eo quod de ipsis quis alienis fiat locutio. Sunt igitur alia tertie persone per similitudinem, rationabilia uero per proprietatem, quia locutionis officium ad rationale proprie pertinet indiuiduum. Nunc redeamus ad propositum.



Quod multa sunt bona anime.

In principio quando humanam animam Deus creauit, pluribus bonis illam cumulauit. Dedit rationem,  qua Creatorem discerneret a creatura; dedit uoluntatem et uoluntatis arbitrium, ut ex arbitrio, non ex necessitate uellet quod uellet, non enim ad beatitudinem erat cogenda, ad quam non est perueniendum nisi uoluntaria iustitia. Ornauit eam iustitia, qua mereretur fieri beata. Et uoluntatis arbitrio supposuit eam, ut uoluntate iusta esset non necessitate. Dedit et debitum iustitie, ut debeat iustitiam qui accepit iustitiam, et teneatur debito iustitie rea, si uoluntate deserit quam semper habere debuit. Et quia de homine celestis erat perficienda ciuitas, data est anime humane uis propagationis corporee, ut de suo corpore generare queat corpus alterius anime, cooperatione maris et femine. Ecce humana anima, tot honestata bonis, in principio sue conditionis,  duabus personis clausa, nec exterius usquam protensa.



Quod in culpa persone est culpa nature.

Ecce peccauit utraque persona suggestione serpentis, peccauit, inquam, utraque necdum substantiam suam habentibus alibi quam in se, que nondum erat alibi quam ibi. Si uero persona peccauit, sine sua substantia non peccauit. Est ergo persone substantia peccato uitiata, et inficit peccatum substantiam, que nusquam est extra peccatricem personam. Substantia uero una et eadem est utriusque persone communis ipsis et specialis. In peccatricibus ergo personis est infecta peccato natura specialis, que non est alibi quam in ipsis. In anima Adam ergo et in anima Eue, que personaliter peccauerunt,  infecta est peccato tota natura humane anime; que communis substantia est, est specialis utriusque. Extra has enim nondum est eam esse. Si enim fuisset in aliis diuisa, pro ipsis solis non inficeretur tota. Quia si peccassent iste, forsitan non peccassent alie, in quibus esset salua humane anime natura. Nunc autem ubi poterat anima humana munda esse que peccatrix erat ubique?



Quomodo humana natura per se non peccat, sed per personam.

Sed forte dicet aliquis: Si natura communis, humana scilicet anima peccauit in personis, quis potest negare speciem peccasse? Sed absurdum est hoc dicere de ipsa specie, et ipsis uniuersalibus ascribere quod solis conuenit personis. Preterea uniuersalia  semper sunt quod sunt, et, utcunque uarientur indiuidua, consistunt immutabiliter uniuersalia, et quamuis de ipsis uere dicatur mutabilitas indiuiduorum, non est tamen in ipsis. Sed nec nos dicimus ipsam speciem per se, sed in solis personis peccasse. Et quamuis de uniuersalibus dicantur indiuiduorum accidentia, non tamen sunt in uniuersalibus ipsis, hoc quod sunt, sed loco ab indiuiduis secundo; nam sicut diuerse sunt ab indiuiduis species, similiter et eorum proprietates, ut hominis ea proprietas quod species est, quod uniuersale, quod commune, quod essentia incommutabilis in se quod de pluribus dicitur, et cetera quibus uniuersalia discernuntur ab indiuiduis, non conuenit ipsis indiuiduis. Similiter quod Petrus indiuiduum est, persona,  quod de nullo dicitur, quod mutabilis est, et cetera quibus indiuidua disiunguntur ab uniuersalibus, ipsis tamen conueniunt uniuersalibus.



De proprietatibus specierum et indiuiduorum.

Et quia se intulit occasio et utile est nostro proposito, notandum est quod uniuersalium proprietates que ipsis uniuersalibus sunt communes, omnino non conueniunt indiuiduis, sicut et ille indiuiduorum quas habent indiuidua communes, nequeunt uniuersalibus coaptari, ut he quas supra posuimus. He uero proprietates uniuersalium, quibus unumquodque separatur ab omnibus, in ipsis quidem uniuersalibus principaliter et primo loco sunt, secundo uero loco inferioribus aptantur usque ad indiuidua.  Similiter et he indiuiduorum quibus unumquodque separatur ab omnibus, principaliter sunt in ipsis, sed secundario superioribus conueniunt, ut corporis proprietas, quod corporea substantia est, omnibus inferioribus conuenit, sed primo loco corpori. Similiter proprietates quibus seiungitur ab aliis indiuiduis Petrus, quod frater Andree, quod apostolorum princeps, in ipso quidem principaliter sunt, ab ipso uero secundo loco accipiunt uniuersalia. Itaque duplex est proprietas uniuersalium; duplex est et indiuiduorum, una proprietas uniuersalium, qua differunt ab uniuersalibus, alia qua ab indiuiduis. Similiter et indiuiduorum proprietas, alia qua ab indiuiduis separantur, alia qua ab uniuersalibus; nam cum una et eadem substantia sit in indiuiduis et speciebus,  oportet eas proprietates habere quibus diuersitas pateat inter se, ut hominis et Petri, cum sit una et eadem substantia, differentias habent quibus differunt ab inuicem; quod hic quidem indiuiduum est et persona, ille uero communis est et specialis natura, unum sunt substantia, proprietatibus sunt diuersa. Per hoc quod habent diuersa sunt, per hoc quod sunt unum sunt. Unitas substantie facit unum que sunt diuersa, diuersitas proprietatum que sunt unum facit diuersa. Et ita non habet species in indiuiduo id quod differt ab indiuiduo, sed ita per se habet et seorsum ab indiuiduo id quod differt ab indiuiduo, quasi penitus non esset in indiuiduo; id autem quo species ab uniuersalibus differt non habet nisi in indiuiduo, et sic habet in indiuiduo quasi  non sit aliud quam ipsum indiuiduum, cum tamen species sit et non indiuiduum. Similiter et indiuiduum sue non attribuit speciei id quo differt a specie. Sed ita per se tenet, et seorsum a specie id quo differt a specie, quasi nichil habeat a specie, cum unam penitus et eamdem substantiam habeat cum specie. Id autem quo differt ab indiuiduis indiuiduum non habet nisi cum specie. Et sic habet cum specie, quasi non sit aliud ipsum quam ipsa species.



Quod in anima pro culpa persone sit culpa nature.

Ut igitur secundum Scripture loquamur auctoritatem, que prime conditionis duas personas accipit pro una et uno nomine uocat eas, id est Adam, si anima peccauit Ade, peccauit humana anima. Peccauit ergo  natura persone, que specialis est, et communis esse potest, sed per se non peccauit, et seorsum ab indiuiduo, non enim est peccatum de proprietatibus illis quibus differat ab indiuiduo, sed peccauit in ipso indiuiduo, et per ipsum quod aliam non habet substantiam quam humanam animam, quia peccatum est earum proprietatum, quibus ab indiuiduis differt ipsum indiuiduum. Non habet ergo persona peccatum sine sua specie, cum qua unum et idem habet esse substantiale, et est in primo homine personale peccatum nature, non naturale. Quia peccatum principaliter est in persona que peccauit ipsa, secundo loco in specie que peccauit quidem, sed non ipsa, non potuit peccare persona sine substantia, nec nisi in substantia peccatum potuit habere  personam. Habet autem persona peccatum; habet ergo et substantia tota. Tota, quia non erat alibi quam ibi; tota, quia nondum in alias personas diuisa; tota, siquidem proprie dicimus tota, et non potius omnis.



Quid distat totum et omne.

Nam totum pro partibus dicitur; omnis uero pro indiuiduis. Et uniuersalibus conuenit omne, compositis uero totum; nam omne colligit indiuidua, totum partes congregat. Species autem non partes congregat, sed indiuidua colligit. Et compositum in solis indiuiduis inuenitur, ut dicantur tota; uniuersalia uero omnia simplicis et incomposite sunt nature, quamuis quandoque complurimi dicantur aliqua similitudine, ut species, ex differentiis et genere, ad similitudinem materiei et forme.



Quod humana natura transire nequit ad alias personas sine culpa.


Et quia humana anima tota est in Adam obnoxia peccati, sine peccato non potest ad alias personas transferri, nec fieri iam potest anima humana sinc uitio peccati, et secum ubique trahit uitium quod a principio habet in se concretum. Omnis igitur anima, que post Adam creatur, a principio naturali trahit quod in se culpetur. Alioquin non erit humana anima, si fuerit sine culpa, nec erit nature peccatricis, si non fuerit ipsa peccatrix. Aut si se dixerit non peccatricem, necesse est profiteatur se non esse humanam animam. Et nulla sine peccato creatur in hac uita quecunque conuincitur esse humana anima.



Quomodo Christus uenit sine culpa.


Quid ergo dicimus de Christi anima que humana est et sine culpa? dictum est prius quia propagatio data est humane anime, ut propagare possit humanum corpus de humano corpore cooperatione maris et femine. Et oportebat auctoritate diuine iustitie et necessitate nature ut, qualis anima et de quali corpore erat factura, anima talis et in tali corpore esset secutura, ut qualis esset origo, et principium radicis, talis sequeretur iusta necessitate processus humani generis, nec esset principio dissimile quod fieret per propagationem maris et femine. Christus, uero quia nec maritali copula nec amplexu coniugii uenit, sed sola uirtute diuina in uirgine, et de uirgine factus est sancta, peccato iure caruit, nec debet  requiri peccatum, ubi solum est opus diuinum. Et recte sine peccato potest esse qui factus est sine humana actione, ut qui per homines non est factus, peccatum non habeat cum hominibus. Anima Adam propagationi date iunxit culpam, et propagationis bono quod Deus dedit apposuit peccatum quod ipse fecit. Que uero coniuncta sunt in origine separari nequeunt in posteritate. Ideo trahunt naturale peccatum homines qui nascuntur propagatione hominum; nasceris humana propagatione, sequitur culpa necessitate. Potest igitur esse sine peccato, quem non producit humana propagatio. Tolle propagationem humanam, ubi inuenies culpam? Et ideo Christus non habuit culpam, quia generationem  non habuit humanam, Nec est humana natura obnoxia peccato, nisi ubi fit humana generatio; nam ubi in propagatione sola est operatio. diuina, nisi Deum culpes, nulla est culpa. Sic igitur nasceretur sine peccato Christus, etiamsi non esset Deus.



Cur in Christo fuit pena sine culpa.

Forte queritur: Cur Christus tanta tolerauit qui non peccauit? Infirmitatem nostram, que utilis est et qua uirtus exerceri potest, sponte et hominum compassione retinuit non necessitate, nam, cum usque ad mortem uirtutes exercuit in infirmitate, dedit exemplum patientie ne nos in infirmitate deficiamus, sed in patientia toleremus aduersa, quia uirtus in infirmitate perficitur . Nam quid  illi oberat difficultas pressurarum, cum exprimebantur insignia latentium uirtutum? Quis dicit inutile premi torcularibus uuas, qui pura uidet sudare uina? Quis non fortiter terat synaxim, si uult occultam sentire uirtutem? Sic in Christo fuit infirmitas nostra exterius cuius contritione pateret quanta fuerit firmitas intus, et ita sine peccato suo dignatus est pati penam pro peccato nostro, non solum quod facimus, sed et cum quo nascimur.



Quid distat naturale peccatum et personale.

Dicitur enim duobus modis peccatum, personale et naturale. Et naturale est cum quo nascimur, et quod ab Adam trahimus in quo omnes peccauimus, In ipso enim erat anima mea, specie, non persona, non indiuidua, sed communi natura. Nam omnis  humane anime natura communis erat in Adam obnoxia peccato. Et ideo omnis humana anima culpabilis est secundum suam naturam, etsi non secundum suam personam. Ita peccatum quo peccauimus in Adam, mihi quidem naturale est, in Adam uero personale. In Adam grauius, leuius in me; nam peccaui in eo non qui sum, sed quod sum. Peccaui in eo non ego, sed hoc quod sum ego. Peccaui homo, sed non Odo. Peccaui substantia, non persona; et quia substantia non est nisi in persona, peccatum substantie est etiam persone, sed non personale. Peccatum uero personale est quod facio ego qui sum, non hoc quod sum, quo pecco Odo, non homo, quo pecco persona, non natura; sed quia persona  non est sine natura, peccatum persone est etiam nature, sed non naturale.



Quid est uenire de traduce.

Sed opponi potest: Ostensum est animam cuiuslibet ex traduce uenire, cum hoc Orthodoxus negauerit. Nam quelibet anima creatur in corpore, aliud esse substantialiter non habet quam speciale. Sed esse speciale et anima prima habuit; habet ergo quelibet anima substantialem essentiam ab anima prima. uenit ergo ex traduce quelibet anima, que substantialem essentiam trahit a prima. Sed huic obiectioni respondetur quia non recte traducem accipiunt qui eam de specie dicunt. Et quod est indiuidui, non bene ascribunt speciei. Quamuis enim nequeat esse sine specie, indiuiduum tamen non  habet eam a specie. Habet indiuiduum ab indiuiduo traducem, sed non secundum eamdem speciem; uenit enim ab indiuiduo speciei alicuius, per indiuiduum speciei alterius in indiuiduum eiusdem speciei, cuius erat prius, ut sint extrema indiuidua eiusdem speciei, medium uero alterius. Eiusdem sunt a quo uenit et in quod, alterius uero per quod. Medium, est per quod, extrema sunt a quo et in quod, primum a quo, extremum in quod, ut in animali primum parens a quo, medium, semen per quod, ultimum proles in quod traducem uenire dicimus. uenit ergo a primo per medium in ultimum. Primum et ultimum eiusdem speciei sub animali, ut hominis. Nam si parens est animal et homo, et proles animal et homo. Medium uero semen per quod, nec animal  nec homo, sed alterius speciei. Sic et in plantis primum est a quo semen, medium per quod, id est ipsum semen ultimum in quod fit tradux plante. Igitur a prima planta uenit ultima planta per medium semen plante, quod non est planta. Non est ergo putandum ab indiuiduo primo sequens habere traducem preter eamdem utriusque speciem, nisi fiat per medium semen. Transeat sepius species ab aliis indiuiduis ad nouum, nullum ibi traducem dicimus, nisi fiat per semen medium. Et, quoniam rationales anime nullo fluunt semine, ab anima prima species semper transit ad nouam sine ulla traduce. Et si precedentis anime substantiam accipit noua, tamen nullam habet traducem, ubi nullum interuenit semen.



Quomodo Deus non agit culpam qui creat peccatricem animam.


Superius digesta probant humanam animam in unoquoque creari peccatricem, nec potest eas creare nisi Deus qui creat omnia. Timendum est igitur ne peccati sit Deus auctor, qui est peccatricis anime creator. Sed econtra dicimus Deum et animam creare peccatricem, et non esse mali auctorem. uide enim in humano genere quis fecit prius animam, et quis prius culpam, et inuenies animam opus Dei, et culpam opus hominis. Opus Dei bonum, opus hominis malum. Cum ergo dicis: Deus creat animam peccatricem, duo dicis, animam et peccatum, et utrumque refer ad auctorem suum, animam scilicet  ad Deum, et ad hominem peccatum. Igitur in anima peccatrice, quam Deus creat, da Deo suum opus et lauda, et homini da suum et uitupera. Creat animam peccatricem. Quod audis animam, Dei est; quod peccatricem, hominis. Hoc modo Deus et creat animam peccatricem, et non est auctor peccati. Amplius, sed ut euidentius loquamur, ponamus pro peccato iniustitiam. Deus creat animam iniustam. Benedictus Deus, quia et in hoc iustus est. Quid enim iustius quam animam humanam creare iniustam? Certe talem debuit in me creare, qualis fuit in primo homine, quia talem nascendo quisque debet habere qualem debet propagatio maris et femine. Creat igitur iniustam iustissime, quia talem creat qualis debet esse. Si iustam crearet, iniustus esset,  et contra se; nam, qui instituerat posteritatem humanitus propagatam suum sequi principium, si nascitur ista posteritas, suum negat institutum, disiungens a capite corpus, ut suo principio non sit finis contiguus, et biforme monstrum sit humanum genus, habens caput discors a corpore, et principium a fine. uide ergo ne dum abhorres iniustas animas creare Deum, adulando stulte, facias iniustum, et cum honorare putas, exhonores iustissimum. Amplius, Deus dedit iustitiam anime, et ideo debet habere, sed anima quam habere debet iustitiam sponte deseruit. Cuius ergo culpa caret, quam habere debet? Sua que sponte deseruit, non Dei qui non cegit. Tamen habere debet quam non habet. Quod ergo Deus animam facit sine iustitia quam debet  habere, non est Dei culpa, sed anime. Sed si eam modo facit sine iustitia, quam sponte deseruit, nonne laudandus est ualde qui tot ei bona reliquit? Adhuc remanet ei debitum iustitie et propagatio, arbitriumque rationis, et ipsa ratio, qua ceteris preeminet animalibus. Anima stulta, quisce arguere Creatorem, et, quia te non fecit iustam, iniustum dicere. Sufficiat tibi quod habes, quia nec ipsum meruisti. Lauda benignitatem dantis immerita, nec accusa rectitudinem non dantis iniusta. Quod si non placet illi dare creande totum quod uis, age gratias de concessis, supplica pro aliis; facere uis eum iniustum  ut tu sis iustus. Sed immutabilis non potest mutari, nec cogi potest Omnipotens. Creat iniustam, sed hoc nichil est aliud quam sine iustitia creare, et iustitiam non dare creande; si non uult amplius dare, tolle quod habes gratias agendo, nec pro aliis sis illi molestus nisi supplicando. Sed forte dicis: Debeo habere. Si debes, redde. Non habeo. Habuisti. Perdidi. Quis abstulit? Nullus. Quomodo ergo perdidisti? Sponte dimisi. Ergo non poteris recuperare nisi magna recompensatione. Adhuc quedam pro orthodoxis sunt dicenda, sed quia lassi sumus, alii sunt exordio seruanda.


 Explicit liber secundus.



LIBER TERTIUS.



Quod totus homo dicitur peccare per animam, non per corpus.


Superius digesta continent iniustitiam essentiam non habere, nec esse in corpore, sed in anima tantum, ubi iustitia debet esse, animas uero non fieri de traduce, sed a solo Deo, uel de exstantibus aliquibus, uel de nichilo, et in peccato Adam humanam animam peccasse, omnem et totam, nec post eum preter Christi animam ullam sine peccato fieri, hoc exigente diuina naturalique iustitia. Quia ergo hominis peccatum in corpore non inuenitur, sed in anima, idcirco locuti sumus huc usque de anima. Homo uero, pro quo totum hunc sermonem insumpsimus, ex anima constat et corpore, nec integer est ex altero, siue utroque, quamuis secundum  alterutrum dicatur homo quandoque, ut quidam sapiens, a generalissimo descendens ad ultimam speciem corpori supponit hominem, dicens hominem esse corpus animatum, sensibile, rationale, hic ponens rationem pro locutione; quia sicut ratione mens intus, ita sermone corpus utitur exterius. Et quia sepe dum de toto, quod inest parti, et quod dicitur de parte, negari sepe non potest toti, ut idem ipse aliquis et niger dicatur corpus, et animam iustus, sic omnis homo cum ex anima constet et corpore, per animam tamen peccator dicitur esse. Totum est ex multis partibus? Quod unus est, dicitur de toto, non tamen de omnibus, dicitur peccator qui constet ex corpore, nec tamen ad corpus  pertinet peccare.



Quod in substantiis plurimis est una persona.

Sic persona dicitur Petrus, cum persona non pertineat ad corpus, est tamen corpus iunctum anime, ut habeat cum anima quod non habet per se. Dicitur ergo indiuiduus homo persona non corpore, sed anima, anima namque corpus assumit in sua persona, ut in una persona, duplex sit substantia. Hoc maxime distat a Creatore creatura, quod plures personas Creator habet in una substantia, quod  penitus inueniri nequit in creatura. Creatura uero inuenitur unam habere personam in pluribus substantiis, quod esse non potest in maiestate Creatoris, Est igitur indiuiduus homo, multiplicis substantie, et unius persone, persona una, multiplex substantia. Humana persona constat ex pluribus, et non dicitur de pluribus; est diuisibilis, ut totum per membra; est indiuisibilis, ut singulare per subiecta; quia partes habet est totum; quia subiectum non habet, est indiuiduum.



Quod in homine pro culpa persone sit culpa nature.

Et sicut aliquid de uniuersali dicitur pro indiuiduo, sic aliquid dicitur pro parte de toto, ut propter animam solam dicatur peccator homo indiuiduus,  qui animam simul habet et corpus. Dicitur peccator per solam animam qui simul habet corpus et animam. Ad corpus peccatum non pertinet, et tamen peccator est qui corpus habet, non igitur anima sola peccasse dicitur in Adam, sed et ipse per animam, scilicet totus ex pluribus partibus per unam. Dicitur ergo et Adam peccasse, quia peccauit anima, quam habuit ipse. Et si peccauit Adam, peccauit homo; quia si peccauit ipse homo, peccauit humana natura, que est homo. Sed humana natura tota tunc erat in ipso, nec usquam erat alibi specialis homo. Cum ergo peccauit persona, scilicet ipse homo, peccauit tota natura, scilicet communis homo. Et in peccato persone, culpabilis factus est  homo communis nature. Et qualem Adam fecit humanam naturam in se, talem posteris eam tradidit post se. Et qualis facta est humana natura per insipientiam peccatoris, talis necesse est transfundatur in posteros per iustitiam Creatoris, ut sit in toto quod superius dictum est de parte, et quod dicebatur de anima inueniatur in toto homine.



Quod nemo possit euadere iustitiam.

Quod non solum intelligendum est de culpa, sed et de pena, ut, quia Deus homini primo penam  reddidit pro culpa, in posteros transfundatur pena cum culpa, et cum pena nascantur qui cum culpa creantur; merito namque quod non uult patitur per iustitiam qui fecit quod uoluit contra iustitiam. Et merito nolens patitur penam, qui uolens deseruit iustitiam. Iuste punitur nolens, qui male fecit uolens, ut non euadat iustitiam, qui deserit iustitiam; nam si deserit eam, male faciendo, incidit in eam iuste puniendo. Si relinquit eam inobediens, recidit in eam dure patiens. Si iustitie subditus esse non uult obediendo, subditus est ei, uelit nolit, patiendo. Et quam deuitat uoluntate iustitiam, incurrit necessitate. Et urget eum iusta necessitas, quem tenet iniusta uoluntas.



Quod in sola uoluntate meritum est rationalis nature.


In uoluntate uero peccamus, uel benefacimus, quia in uoluntate est totum meritum nostrum; siquidem quidquid meremur, uoluntate meremur, nec ubi uoluntas abest, ullum est meritum; ubi autem est meritum, ibi est iusta pena uel premium. Benedictus Deus qui posuit in uoluntate nostra, utrumlibet est nobis futurum. Quid ergo? Sicut uolumus, sic habebimus. Si uolumus iustitiam, iuxta uoluntatem sequitur meritum palme. Si uolumus iniustitiam, contra uoluntatem sequitur meritum pene. Utrumlibet ergo consequamur est in nostra potestate, quia est in nostra uoluntate. Nihil enim tam est in nostra potestate quam uoluntas nostra, nam  que nostre potestatis sunt, tanto magis in nostra potestate sunt quanto magis in uoluntate, et quia uoluntas nostra propinquior sibi adest et magis est in se quam cetera, ideo maxime est in potestate nostra; non enim mea potestas habet quod ex mea uoluntate non pendet, nam magis urget necessitate quam delectet potestate quod non est in uoluntate. In omnibus ergo rectus Dominus, et non est iniquitas in eo . Utrumlibet enim uelimus, ipse est bonus; nam si in amore iustitia, merito uoluntatis retribuet premium pius; si aliud est in amore contra iustitiam, merito uoluntatis penas retribuit iustus.



Quod rationalis natura in eo punitur quod diligit.

 Et quia contra uoluntatem homo punitur, in eo punitur quod diligit, ut de eius incommodo doleat quod amat. Punitur ergo in se, et in suis, quia se diligit et sua. Punitur in se, scilicet anima et corpore. In anima enim et corpore statim accepit ualetudines homo, unde puniretur pro peccato, quas prius non habuerat, quia nondum meruerat; in anima, namque confunditur ignorantia, timore tabescit, egritudine tristatur, difficultate sua et corporis torquetur, infinitis sollicitudinibus distenditur; in corpore uero grauitatis tarditate, morborum doloribus, operum fatigationibus, laborum defectu, inedie uel ingurgitationis inequalitate, rigore frigoris contrahente, estiuum sudore dissoluente, et  aliis inequalitatibus innumeris, et ad ultimum morte cruciatur indesinenter homo miser, punitur in suis mortibus propinquorum, uariis incommodis amicorum, et multiplicibus damnis suarum rerum.



Quod culpa nequit esse sine pena.

Hec sunt mala que fecit Deus ut patiatur homo pro malo quod non fecit Deus, et fecit homo. Et his malis que fecit Deus, iuste punitur humanum genus pro malis que non fecit Deus, et fecit humanum genus. Et contrahit humanum genus malum quod fecit Deus, ut semper habeat miser homo penam suam coniunctam peccato, et agat temporalem uitam cum pena, qui temporalem uitam agit cum  culpa, ut quem culpa tenet, hunc semper pena fatiget. Hec est humani generis conditio miserabilis, hec ineuitabilis necessitas, ut semper habeamus culpam, semper habeamus et penam. In hac uita nec soluere collum possumus a iugo culpe, nec euitare penitus necessitatem pene. Hec culpa, et hec pena culpe fuit in primo homine, a Deo quidem pena, ab homine uero culpa. Culpa hominis opus contra Deum, pena opus Dei contra hominem. Et sicut ab Adam culpa transiit in homines omnes, ita et pena culpe; non enim sine pena potuit in hominibus esse culpa. Necesse est ergo in nobis esse uindictam Dei pro culpa nostra, sicut in primum hominem Dei uindicta uenit pro culpa sua, ut qui contrahunt culpam, contrahant et penam. Humanam  enim naturam accipere debemus, hoc quod erat in primo homine posterius, non quod erat in ipso prius. Exigit enim a uobis humana natura quod fuit in primo parente posterius, non quod fuerat in ipso prius; quia quod prius fuerat in ipso, perdidit; quod uero posterius, mansit. Quod bene fuerat prius perdidit; quod male fuit posterius, mansit. Non potest humanitas propagari nisi quod erat. Ideo non sumus nisi quod erat. Ideoque miseri sumus, quia misera erat.



Quod anima cuiusque hominis fieri nequit, nisi humane nature.

Queri potest quomodo humane anime creantur a Deo quotidie; nam, si substantia noue persone est  eadem cum sua specie, quomodo dicitur noua, cuius est antiqua substantia? Qualiter creatur modo, cuius substantia fuit a principio? Manet enim specialis natura, cuius nature creatur anima noua. Quomodo ergo noua fit hodie, cuius natura manebat in specie, modo fit, et erat? Quid est hoc? Huic questioni respondetur ita. Patet, iuxta fidem catholicam, quia creatur anima noua in humano corpore. Fit autem anima que creatur aut humane nature, aut alterius quam humane, aut nullius. Sed nullius nature fieri personam, et inter naturas creari, quod nullam habeat naturam est impossibile. Si uero creatur in humano corpore alterius nature anima quam humane, etiam hoc absurdum est dicere. Restat ergo ut cum creatur noua fiat humane nature.  Et ita colligitur, quia fit noua eius nature que non est noua; facit ergo Deus animam nouam, que naturam non habet nouam. Est ergo eadem natura noua, et non noua. In persona noua est, in specie noua non est. Noua est proprietate personali, non noua proprietate communi. Creatur a Deo de exstantibus, uel de nichilo anima noua personaliter eius nature que fuit ab Adam uniuersaliter. Cum dicis: Humane anime persona creatur, humanam animam non dicis creari, sed personam. Persona autem humane anime est anima indiuidua. Creatur igitur non humana anima, sed indiuidua anima. Indiuidua anima creatur, quia prius non erat, humana anima non creatur, quia prius erat, et in aliis personis erat. Tamen indiuidua anima est humana  anima, et idipsum substantialiter est indiuidua anima quod humana, et una eademque substantia est hec et humana, id est creata modo, et manens ab initio, indiuidua uidelicet et specialis, singularis et communis, ideo una et eadem substantia est utriusque, quia, cum indiuidua anima creatur, fit humane nature, et modo facta de nichilo, assumit in se factam ab initio. Assumit, inquam, indiuidua communem, ut habeat eamdem cum ea substantiam. Et cum proprietatibus suis differant per substantiam penitus sunt idem. Itaque humane anime creantur noua indiuidua; que idipsum substantialiter fiunt quod est humana anima. Creatur humane anime nouum indiuiduum, quod cum ipsa necessario sit  eiusdem nature, quia impossibile est humane anime indiuiduum in humano corpore creari alterius nature quam humane. Amplius, potest etiam dici nouas animas creari, non quod sunt, sed quod habent, id est proprietate, non substantia, ut non noua substantia, sed noua fiat proprietas, ut procreatione proprietatis noue creatio dicatur antique substantie, et antiqua substantia ideo noua dicatur, quia noua proprietate formatur. Et quamuis persona non sit sine substantia, personam tamen non facit substantia, sed substantie proprietas, ideoque propter proprietatem nouam noua dicitur anima. Dat Deus existenti anime proprietatem nouam, et facit nouam personam, species subsistit, datur a Deo proprietas, et fit noua persona. Aduenit proprietas communi  nature, et, per proprietatem, fit indiuiduum quod erat commune. Itaque sola proprietas fit, non natura, sola proprietas, non substantia, et tamen substantia creari dicitur per proprietatem, ut noua sit anima, cuius est noua proprietas. Hanc rationem priori non preferimus, quia uix audimus dicere in creatione animarum Deum non creare substantiam, sed proprietatem solam, ne derogare uideamur omnipotentie summe, si sola accidentia dicuntur in personis et non substantias creare. Damus tamen lectori licentiam quod magis uult tenere. His rationibus ostenditur secundum orthodoxos omnes homines originaliter culpam trahere et in Adam omnes peccasse, quamuis anime non fiant de traduce.



De toto materiali.


Nunc ad eos est ueniendum qui dicunt animas quoque de Adam uenisse, et sic omnes in Adam peccasse. Sed hic predicendum est de parte et toto, sicut superius de uniuersali et indiuiduo; nam sicut de uniuersali et indiuiduo dicere superius ualuit ad ostendendum, similiter hic de partibus et toto loqui proderit ad intelligendum. Et dicitur totum pluribus modis. Uno modo integrum, quod naturaliter constat compositione partium, utens compositione tanquam forma, partibus uero tanquam materia. Partibus enim adueniens compositio perficit totum. Nam sine compositione nichil partes efficiunt. Ut in homine partes sunt anima et corpus, in humano  autem corpore partes sunt omnia membra eius, que perficiunt, ille quidem hominem, he uero corpus humanum, si compositionem habuerint competentem. Et sicut compositione construitur, ita dissolutione partium destruitur totum. Contingit autem frequenter alterius generis esse totum, et alterius partem, ut hominis humanum corpus, et corpori, et humana anima anime, homo uero totum neutri supponatur, sed ei quod constat ex utroque. Et in hoc toto, nec ipsum de partibus dicitur, nec partes de ipso. Et tale totum speciei semper est indiuiduum. In uniuersalibus enim non inuenitur tale totum. Uniuersalia enim hoc quod sunt per se, incomposite sunt et simplicis nature; et si tota dicitur, in indiuiduis suis dicuntur per se, etiam quantitatis  et genera et species, que nichil aliud sonare uidentur quam ex partibus talia tota, in indiuiduis quidem partes habent, et tota sunt, ipsa uero per se nec partes habent nec sunt tota; sed nature simplicis et absoluta, ut numerorum genera et species, quorum totam ratiocinationem partium consideratio continet, ipsa quidem per se nec tota sunt nec partes habent; in indiuiduis uero tota sunt ubique partium compositione. Uniuersalibus tamen dat philosophica consideratio constitutionem non quidem proprie, sed ad similitudinem materiei et forme, nam speciem constare dicunt ex genere et substantia, uelut ex materia et forma. Sed in hac uniuersalium constitutione non perit simplicitas nature, uelut partes non faciunt totius quantitatem, sed  qualitas adueniens simpliciter informat materiem. Non est enim figura, multorum in unum compositio, sed materie subiecte simplex informatio, nec qualitas facit ullam quantitatem subiecte materiei informationem, sicut numerus materialium partium, compositione. Nam materialium partium numerus ponit quantitatem. Figura uero subiecte materiei ponit qualitatem, siquidem figura est qualitas. Qualitas autem non pertinet ad totum materialium partium, sed quantitas propter earum numerum. Itaque quia materialium partium numerum non admittunt, non pertinet ad ea quantitatis totum, ut in sua constitutione dicantur composita; sed nature simplicis sunt et incomposite, semper hoc ipsum manentia quod sunt et immutabilia per se.



De toto formali.


Alio modo dicitur totum formale, quod ex forma constat et materia, aliter enim constat Petri corpus ex humana figura et materia corporee masse, aliter ex pluribus membris suis et compositione, inest figura masse, et constat totum formale. Quantitate non constat hoc totum, quia non queritur hic multitudo materialium partium, sed sola massa et figurans forma nec debet quantum dici, sed magis quale, quia est formale, nam forma est et qualitas. Et sciendum quia non inuenitur hoc totum, nisi in indiuiduis specierum. Species enim non habent hanc constitutionem, sed similem.



De toto uirtuali.

 Est etiam totum quod potest dici uirtuale, quod ex uiribus constat, et maxime inuenitur in indiuiduis anime: habet enim anima queque uires, et efficacias quasdam quibus constat et efficit multa pro suo posse, ita ut sua corpora uigeant in multis secundum uires anime. Unde humana anima uim habet rationalem, qua utitur interius ad inuisibilem cognitionem et rerum omnium discretionem, et operatur exterius in suo corpore multos actus, et locutionem maxime. Habet et unum nomine sensibile, qua corpus afficit sensibus quinque, ut sentire queat sensibilia queque, et diuidit corporis partibus species sensuum, secundum qualitates diuersas sensibilium, uisus oculorum, figuras et colores, auditus  aurium sonos capit et uoces, odorem nares odoratu, palatum sapores iudicat gustu, tactus discernit per totum indifferenter corpus, asperum et lene, durum et molle, rarum et spissum, frigus et calorem et figuras. Hi sensus licet ab anima sint in corpore, tamen nec anima, nec uis anime, sed affectiones ab anima corporibus illate, habet etiam uim uegetabilem, qua suum corpus uegetat; et ipsius corporis status momenta etiam nesciendo dispensat. Quid de plantarum animabus dicamus? uires earum certe medicina penitus non ignorat, que efficacias earum in suis plantis secundum diuersas species explorat; habent uires interius anime, et exterius afficiuntur plante. Anime uiget efficacia, et hoc reperitur in planta, experimur in planta, que uires  latent in anima. Mirum quod uires anime, anima mortua, manent in corpore, et remanent in planta uestigia uirium que fuerunt in anima, donec et ipsa in corpore paulatim emoriantur uetustate. Hoc autem habet ab aliis totis istud proprium, quod cum plures habet uires, in unaquaque est totum; et in singulis uiribus est anima, cum tamen totum ex una ui constet sola. In una sola ui est totum, et una sola uis non efficit totum, est quidem totum in singulis solis, sed non constat ex singulis solis, de sola parte dicitur totum, sed ex sola parte non constat totum. Et quamuis anima huius plante de singulis uiribus suis dicatur, non tamen earum species putetur, quia indiuiduum est, et de nullo subiecto dicitur. uires enim huius anime partes illius  sunt, non ut indiuidua subiecte, nec anima plante huius tota est in singulis uiribus suis, cum species tota sit in singulis indiuiduis suis. Nunc redeamus ad propositum.



Quomodo de traduce ueniunt anime.

Dicunt seminatores animarum, quorum rationem post orthodoxos insumpsimus dicere quod omnis anima uenit de traduce, id est anima per semen de anima, sicut eius corpus per semen propagatur de corpore, uel arbor de arbore, et sic esse uim seminariam in anima, quemadmodum in corpore. In animalibus enim nisi uim uegetabilem trahat semen parentis, non proficit ad creationem sequentis prolis, nam semen fusum in femina, quomodo pullulat,  nisi uim anime uegetabilem trahat? Quomodo concrescit in uiscera pregnantis seminatum, nisi utcunque fuerit animatum? Infundantur urina de parente, uel sputum, uel aliud quidquam, non proficit in partum, uel in prolem ullam, nec unquam natum est animal tali infusione, quia talis infusio caret animatione. Nullam uim anime talis infusio trahit, ideo non prospicit in partum, nec inde pullulat aliquid. Infundatur femine semen, infundatur et aliud. Quid est quod hoc semper est inutile, illud uero proficit in prolem sepe; hoc nichil ualet, unquam, illud prolem promittit futuram, nisi quod hoc nichil animationis habet, illud uero uim uegetabilem retinet: Trahit ergo secum semen corporis, semen anime, scilicet uim uegetationis, que corporeum  semen uegetet in humanam formam, ipsa cum eo succrescens in rationalem animam, ut sicut particula, que non est humanum corpus, ab humano corpore fluit in sementem, sic particula, que non est humana anima, ab humana anima decurrat ut semen. Et sicut pruritus corporis non solet sine delectatione anime fieri, sic pruritus a corpore non excutit seminarium liquorem, nisi simul anime delectatio producat ab anima seminariam uim, id est uegetabilitatem ut sit humane anime semen, uis uegetabilis, sicut seminarius liquor, semen est corporis. Et sicut simul procedunt cause, scilicet delectatio et pruritus, sic simul sequuntur effectus, id est uis uegetabilis, et liquor seminarius, simul etiam cum crescendo proficiunt hoc usque ad humanam formam,  illud usque ad rationalem animam, inde simul manent in una persona usque ad mortem. Cause coniuncte simul iungunt suos effectus, in unum indiuiduum eius, quod constat ex anima et corpore. Indiuiduum autem illud per suas causas sub specie sua compositum, proficit ad alterius speciei indiuiduum. Quod ut uideatur apertius, aliunde incipiamus, ut ex altiori principio lucidior fiat finis cognitio.



Descensus substantie ad indiuidua, per id quod constat ex corpore et anima.

Est genus subalternum substantie, quod corpori non supponitur, nec anime, sed ei quod constat ex utroque.
 [Figure: 16Kb]

 Hoc autem aliud habet subalternum sub se, id est, constans ex anima uegetabili et corpore, habens  animal e regione; quod autem constat ex anima uegetabili et corpore, et ipsum habet suppositum, aliud subalternum, id est animalis semen, quod non est animal, sed tantum animalis semen habens e diuerso plantam, ut eius quod ex corpore constat et uegetabili anima, aliud sit semen animalis, aliud planta, sub semine animalis, specialissima species est semen hominis, et inde indiuiduum semen uniuscuiusque hominis. Semen autem hominis sub semine animalis, non est homo, nec animal, sed in indiuiduum paulatim proficit hominis.

Decurrit ergo semen animalis, quod non est animal, et paulatim promouetur in aliud indiuiduum animalis. Et ita propagatur ab animali animal, per  semen animalis quod non est animal, ut semen animalis perdens specialem naturam seminis, quam habebat promotione quadam accipiat alterius speciei substantiam, quam postea possideat.



Quod circa eamdem materiam mutentur species et indiuidua.

In quo est notandum quod circa eamdem materiem fiat mutatio specierum et indiuiduorum, et in eadem massa, nunc et species fiat, nunc illa, ut in massa seminis modo sit seminalis natura, post, humana, et cum massa sit eadem materialiter, pro tempore mutat substantiam predicabiliter, ut eadem manente materiei massa, sicut circa eam aliquando  quando mutatur figura, similiter mutatur et specialis natura, et etiam indiuiduum, quia indiuiduum sequitur speciem, et non materiem; non enim respicit ad subiectam materiem inferius, sed ad formatam speciem superius. Et sic frequenter apparet in corporibus, ut in corporali massa, sicut mutatur figura circa materiem, sicut mutatur et species secundum predicationem. Massam figura componit et fit totum formale corporaliter, substantiam differentia format, et fit species substantialis incorporaliter mutata forma, alteratur materies in indiuiduis rebus uisibiliter mutata, differentia substantie communis in materie uisibili, mutatur specialis natura in eadem uisibili materie inuisibiliter, ita ut corporalis mutatio figure in  massa causa dici possit incorporalis mutationis differentie in substantia, quia sicut corpora mutant figuras, ut alia fiant formalia tota de materiis, ita genera corporum differentias mutant in corporum materiis, ut alie species fiant, ibi de ipsis differentiis et materiem figura format, ut de materialibus portibus constet ipsa materies; genus differentia format, ut in ipsis materiis dicatur de indiuiduis species. Hinc habes materiei partes, inde substantiam, et ipsam materiem in meditullio positam; quia habet materia partes, habet et substantiam.

Substantia de materia predicatur, materia de partibus componitur; materies hinc suscipit substantie predicationem, hinc habet partium compositionem,  hunc est substantie specialis, indiuiduum, hinc uero partibus suis est totum, quia refertur ad speciem ut indiuiduum; respicit ad partes ut totum et relatum utrinque posterius est utroque; nam et posterius est specie ut indiuiduum, et posterius suis partibus, ut totum.



Quod totum integrum medius finis est extremorum principiorum.

Omne ergo totum integrum partibus et predicamentis se prebet medium. Partes continet ab inferiori; predicamenta suscipit a superiori. A superioribus accipit substantiam suam, ab inferioribus habet integritatem suam. A predicamentis habet summum principium quod sit, a partibus habet ultimum  principium unde sit. A predicamentis post summum principium sui accepit differentias specierum, descendendo gradatim in se, a partibus, citra principium ultimum sui, accipit compositiones partium ascendendo gradatim in se. Idem ipsum a predicamentis suscipit in se predicationem, et a partibus accipit in se compositionem, idem ipsum et totum est et indiuiduum; indiuiduum est, quia aliquid est; totum est, quia de aliquo est.

Indiuiduum est, quia de eo dicuntur superiora; totum est, quia ipsum componunt inferiora. Indiuiduum est, quod de subiecto non dicitur; totum est, quod ex pluribus componitur. Non pertinet ad indiuiduum compositio, nec ad totum predicatio, quia  nec totum dicitur ut suscipiat predicationem, nec indiuiduum ut accipiat compositionem. Omne igitur alicuius figure capax integrum totum habet duo principia, huic infimum, illi summum. Summo est infimum, quia est eius indiuiduum; infimo est summum, quia eius est totum. Summo est infimum, quia non dicitur de subiecto; infimo est summum, quia constituitur ad ultimum de illo. Infimum est, quia sic descendit a predicamentis ut de nullo dicatur; summum est, quia sic ascendit a partibus, ut ulterius non progrediatur. Utriusque principii medium se finem exhibet, ut utriusque officium in se conterminet. Nam finis predicationis fit a summo principio, et finis compositionis ab imo. Et fines extremorum in ipso simul conueniunt, ut inueniat  finem hic et ille recursus ibidem. Ut aliquis centenarius habet extrema, hinc unitatem, et inde quantitatem, indiuiduum a quantitate secundum predicationem infimum, totum ab unitate, secundum suam compositionem summum.



De summis et infimis principiis.

Et extrema quidem, a superiori sunt indiuiduis principia predicanda, ab inferiori uero totis sunt principia componenda. Principio predicamentorum finis est indiuiduum, principio partium finis est totum.

Principia prima, suarum rerum uniuersitatem concludunt utrinque sua extremitate, et quia nullam rem extra relinquunt, propagationes rerum aduersus  se inuicem, introrsum reuoluunt in idem, ut idem secundum diuersas habitudines, utriusque processus sit medius. Nec infima supponuntur summis predicatione, imo sese respiciunt e regione, et tanquam opposita, neque de infimis predicantur, nec ab eis componuntur summa, nam punctum linee, quamuis nondum sit linea, non est tamen penitus non linea, sed est pene linea.

Est igitur linea quodammodo, quamuis non sit linea omnimodo. Similiter et littera non est uox plene, sed pene; non est uox omnimodo, sed aliquomodo; non est uox perfecta, sed imperfecta.

Est ergo et quantitas quodammodo, similiter et atomus corporis, pene corpus, et punctum temporis, pene tempus, et unitas, pene numerus, sint ergo  atomus quidem aliquomodo substantia; cetera uero quodammodo quantitas, hos grammaticus inspicit, qui tanquam plurale singularem numerum dicit. Dicit et usus communis presens tempus, particulam temporis, ad quam uelut communem terminum, preteritum copulatur et futurum. Et sic ultima principia referri possunt ad prima, tanquam generibus ipsis supposita, et eorum predicationem in se suscipientia.



De figura.

Potest ergo ex precedentibus colligi, figuram corporalium omnium causam fieri; nam sine figura nec materies ipsa potest esse, nec ulla species in corporibus de indiuiduis predicari, nec materiale totum esse, uel componi, corporalis enim materies mente  quidem cogitari potest, sed esse sine figura non potest. Tolle figuram que modo formabat, perit species que predicabatur. Nam humani corporis figura si perit, ipsa species in eo corpore deficit, et secundum aliam figuram quam recipit, aliam secundum corpus ipsum assumit. Nam quia cineris uel uermis accipit figuram, mutat et speciem circa massam eamdem. Et de qua massa prius dicebatur homo secundum priorem figuram, de eadem dicitur uermis et cinis secundum aliam. Similiter et totum materiale sine masse sue figura non potest esse. Nam quomodo partes eius discernuntur? Omnium igitur corporum causa est figura. Quippe nec tota nec indiuidua esse, nec species habere nec omnino subsistere possunt sine figura.



De formis.


Similiter incorporalia cuncta sine suis formis esse non possunt, ut omnes species, et indiuidua, differentias et proprietates accipiunt formas, quibus existunt. Prima uero rerum, genera essentiam accipiunt pro forma, nam quemadmodum forme suis rebus dant esse, ita genera summa nisi per essentiam non possunt esse. Et cetere forme omnes sue sunt suarum rerum, essentia uero communis et uniuersalis est omnium rerum. Alie forme suas res faciunt aliquid esse, essentia uero facit omnes res simpliciter esse. Et cum res omnes habeant proprias formas quibus formantur ad aliquid esse, prima genera rerum habent essentiam qua formantur ad esse.  Cetere forme suas res faciunt quid sunt. Et cum aliud sit aliquid esse, aliud esse, alie forme pertinent ad aliquid esse, et non ad esse. Et quamuis ad aliquid esse, sequatur esse; non est tamen ceterarum formarum ut faciant esse; faciunt tamen, sed consequentia, non natura; est autem essentia primum in primis generibus, ut prima genera principaliter sint, ut per essentiam primo loco formentur ad esse, inde habent inferiora per formas aliquid esse, ut corpus habet substantiam esse per corpoream formam. Sunt igitur forme cause rerum omnium, nam cetere forme omnes causa sunt suis rebus, ut aliquid sint; essentia uero, causa est omnibus ut sint. Et materie natura substantiali priores sunt formis, forme uero si respicias ad esse,  materiis priores sunt, quod eas esse faciunt, multas digressiones facimus, et longas in hoc opere. Ad multas nos cogit propositorum difficultas, que questiones multimodas generat. Que soluende sunt claritate, ne que proposita sunt maneant in obscuritate. Ad longas uero nos impellit subtilitas questionum, que uix ad intelligentiam perducuntur etiam multiplicitate uerborum. Et cum quasi hydre uiue caput unum abscidimus, quandoque renascuntur multa, que nisi cum magno molimine non auferimus.



Quod uis uegetabilis est semen anime, quamuis non sit anima.

Superius ostensum est semen animalis eorum esse que constant ex anima et corpore, et in semine  sicut corpus, sic et uim uegetabilem in animal futurum proficere. Secundum quod non potest negari ut corpus de corpore, sic et per animam uegetabilem, de animali anima, animalem animam fieri. Sed forte dicet aliquis quia uis in semine uegetabilis, nulla est anima, ueniens ab anima parentis, et proficiens in animam prolis. Sed contra hoc superius dicta uigilant, qui animam sicut de toto, sic dici de singulis partibus affirmant. Sed, si forte non acquiescit importunus huic argumento: Esto, certe non potest qui mentem habeat dicere uim uegetabilem non esse anime. Et si non est, ut dicit, anima, uis tamen est anime. Nisi enim sit corpus anime, sementem non potest proferre. Tolle animam, non facit semen; facit semen, habet igitur animam. Habet  ergo semen ab anima uim uegetabilem. Aut habet ab anima, aut a corpore. Si a corpore, tolle animam et funde semen, et dabimus palmam tibi uictorie, si uideamus sequentem prolem. Si autem non potest fieri, confitere ueritatem, et anime concede uim uegetabilem. Et licet ipsa uis non sit anima, per eam tamen ab anima propagatur anima, et fit semen anime propagantis animam. Siue ergo uis illa dicitur anima, siue non, patet quia prodit ab anima parentis, et promouetur in animam prolis. Amplius, sepe uidemus similitudinem parentis in prole et in statu corporis, et in moribus anime. Quid est hoc, nisi quod semen et a corpore paruulum liquorem et ab anima trahit uim uegetabilem. Nam nisi semen traderet utrique proli quod trahit ab utroque  parente, non representaret in utroque prolis tantam similitudinem parentis.



Quod in Adam fuimus omnes anima et corpore.

Si ergo inuenitur in semine et quod ab anima uenit et quod a corpore, patet quia prolis anima uenit ex traduce, et omnes anime nostre fuerunt in anima Ade. Et quando peccauit Adam, nichil ab eo exierat humane nature, sed adhuc totum erat in eo quidquid erat homo. Quando ergo peccauit, nos omnes peccauimus, quia in eo omnes eramus. Eramus corpore, eramus et anima. Igitur in eo sumus omnes infecti peccato, et quia in eo pro culpa, iuste successit etiam uindicta; in nobis etiam nascitur pena cum culpa. Et iuste nascimur miseri, qui prodimus a misero, ut qualis est origo talis et propago  succedat. Et ita nascimur cum peccato, quod nobis est originale; quia homini primo fuit personale, nascimur cum peccato quod non fecimus ipsi, sed fecit ipse, et transfudit in nos miseriam quam meruit ipse. Et hoc est originale peccatum, quo tabescit humanum genus, et quo liberauit nos Christus.



Cur Deus dicitur animarum Pater.

Auctoritate Scripture confirmant orthodoxi animam ab anima non propagari. Dicit enim Saluator: Reuertatur puluis in terram suam unde erat, et spiritus redeat ad Deum, qui dedit illum . Et Apostolus: Patres quidem carnis habuimus eruditores et reuerebamur eos; num multo magis obtemperabimus  Patri spirituum, et uiuemus?  Contra hoc dicunt propagatores animarum quia Deus homini corpus de terra fecit, animam uero de nichilo dedit. Quamuis ergo parentes generent et animam, et corpus in prole, anime tamen dicitur Deus Pater proprie, quod eam accepit homo, non aliunde, sed a solo Deo, ut cum aliunde corpus acceperit, merito Deus dicatur eius Pater, que non aliunde uenit. Quia ergo secundum Scripturam recte dicitur Deus Pater anime, restat ut homo dicatur pater carnis, cum tamen generet utrumque.



Quod anime non uenuint ex traduce.

Probat anime propagator animam ab anima uenire ex eo quod uis uegetabilis trahitur in semine dicens anime partem esse uim ipsam, et a toto separari  ad prolem faciendam. Orthodoxus autem dicit hunc carnaliter sapere, nec bene naturam anime cognoscere. Anima enim humana natura simplex est et incomposita. Nec componitur ex pluribus, quamuis constet ex pluribus. Una est, et plures habet efficacias, quia sol unus, et plures habet radios. Simplex est et enutrit ex se plura ad corpus, plura quidem exterius, sed unde ueniunt, simplex est intus, partes sunt anime, sed non habet compositionem, quia nec ipsum totum recipit quantitatem. Hic errat anime propagator, quia, cum partes audit cogitat quantitatem, et quod est corporis querit in eo quod non est corpus, et quemadmodum in corpore, sic in anima partem putat abscondi posse, et indiuiduam unitatem, que localis non est in diuersa  loca dirumpi, et per diuersas partes eam diuersis locis teneri, et habere partes, sicut corpus diuersa loca tenentes, sapit carnaliter, quia spiritalia iudicat corporaliter, quia corporis quantitatem querit in substantiam spiritualem. Audit partes, et occurrit mentis quantitas, et compositio, que solet corporis, exiens ad corpus a se et cogitans secundum corpus de se, et sic oblita sui erat in se, querens se extra se, putans se quantitate distendi, et per spatia locorum dilatari, cum non habeat numerum, sed incomposita sit, ut unitas in numero multo simplicior linee puncto, uel corporis atomio, qui cum sit de corpore non est iam corpus, sed ob sui simplicitatem incorporeus. Cum ergo partes audis,  anime omnem quantitatem uel compositionem aufer a mente, et emundans eam a phantasiis corporum, sensus et imaginationem postpone erigens te ad rationem, ut ratione cogites rationem. Partes enim rationalis anime, non corpora sunt, sed potentie, non materiei sed efficientie, non eam ut membra componunt, sed ab ea uelut radii prodeunt. Totum est ipsa, nec longitudine producitur, totum est, nec tumet profunditate. Constat ex pluribus nec perdit simplicitatem, quia non admittit compositionem. Constat ex pluribus et unitatis sue seruat indiuiduitatem, quia pluralitas ipsa non facit quantitatem. uerum equidem est, quia uenit ab animalis propagatione in semine, sed illa uis affectio corporis est, non efficientia anime. Efficientia est in anima  et corpus afficitur de eius presentia, dico tria, discerne et considera. Anima, anime uis, et uis corporis. Anima, est substantia, uis autem anime, et anima dicitur, et substantia, sed uis corporis, nec est substantia, nec uis anime, nec anima, sed corporis affectio, id est qualitas illata corpori ab anime presentia. Potest tamen hec qualitas dici uis anime aliquo modo non quia pars est anime, sed quia per uim anime infertur subiecto. Nec solum, suis efficientiis afficit anima corpus sed etiam suis qualitatibus, sicut sepe uidemus, timore uel reuerentia anime pallere uultum, uel suffundi rubore, et multe fiunt passiones corporum ex efficientiis uel qualitatibus animarum, sic anima potentiis et qualitatibus suis regit et commutat corpus. Ipsa tota  manens in se, et corpus ab anima multis afficitur qualitatibus que non sunt anime. Sic anima potentias suas exserit, per corpus totum, cum ipsa non sit totum. Imo per omnia corporis spatia se totam infundit, et nullum habet spatium. Partes habet corpus ipsa corpus implet, et non partibus suis, sed tota et plena perfecta singulas implet partes corporis. Implet, inquam, plura sine pluralitate, numerosa sine numero, multa sine multitudine. Sic summa sapientia habet omnes formas omnium rerum. Lucent in arte summa forme plures, quia sunt in opere res plures, quia secundum diuersas formas artis summe, facte sunt diuerse res in opere. Ars enim summa uidebat apud se intus quomodo crearentur  omnia exterius et sic in essentiam omnia prodierunt, ut eterne forme monstrauerunt. Ecce dicimus artis summe plures formas, cum non sint omnes in una. Quidquid est ibi, non est nisi unum, et idipsum, o Lux una, radii plures. Sunt unum radii in luce una, apparent plures in multiplici creatutura. Forme plures sunt unius artis, et ipsa ars est uniformis. Simplex in se, multiplex apparet in creatura, sed et res create formas suas accipiunt a summa arte, quia ab eternis formis inferuntur rebus sue. Ab eternis prodeunt temporales, a summis inferiores, non ita prodeunt forme rerum ab ipsis, ut sint ipse, sed ut alterius nature, quia ille Creator, sunt iste creature. Non sic prodeunt a summo ut summa essentia particulatim  defluat in creaturam, et partes sue substantie tribuat creature, ut hoc sint forme nostre quod ipsa summa sed summa creat, ut suis efficientiis fiant iste. Implet illa creaturam totam, et non est totum, implet omnia spatia, non habens ullum spatium, omnia simul tempora, sine tempore, tota et plena et perfecta, singulas totius creature partes sine suis partibus, similiter anima suum corpus, quia ad  similitudinem suam fecit animam Deus. Regit ergo anima suum corpus, et ab anime presentia habet multa corpus, que non sunt substantia anime, nec partes substantie, sed affectiones corporis et qualitates. Et habet multa corpus ab anima, que retinet aliquandiu post animam. Nam recens abscissum membrum a suo corpore, aliquandiu palpitat post animam, retinens motum quem habebat ab anima. Et herba ipsa, postquam diu siccata et in puluerem minutissimum redacta, iam omnino perdidit animam tamen ab anima quam perdidit, retinet fragrantiam suauem naribus, et uires contra ualetudines. Similiter semen per uoluptatem effusum a uiuo corpore, uim propagationis secum trahit ab anima, uim illam habebat in corpore ab anima. Non erat certe anime,  sed corporis; ab anima, corporis scilicet qualitas et affectio, sed effectus anime. Effunditur et a suo corpore separatur, trahit extra secum uim uegetatiuam quam habebat. uim trahit secum extra corpus, sed animam retinet secum corpus, nichil separatur ab anima cum semine, sed anima tota remanet in corpore, trahit secum semen affectionem suam, sed retinet corpus totam suam animam; de simplici natura nichil potest emanare. Non ergo potest de se anima animam procreare, nec possumus inuenire traducem, qua fieri dicebas animam.



Cur apponuntur philosophica in hoc opere

Philosophicas considerationes quod posuimus, ne precor, arguant fratres quasi catholicam fidem munire  uoluerim per philosophicam rationem. Non feci ut munirem, sed ut docerem. Quis potest munire ueritatem? non potest ueritas fortior fieri, quia non potest muniri. Sed ueritas ponderosa est et grauis, nec leuibus sensibus est leuis, nec eam cito rudis capit, quam uix eruditus inuenit. Ideo sunt undequaque rationes querende, ut aperiatur occulta non ut muniatur fortissima; ut detegatur clausa mysteriis, non ut roboretur immutabilis. Ideoque philosophica quedam adhibuimus, quia nouimus de clero Catholicos, liberalibus eruditos artibus, uidere clausa citius per ea que nouerunt.



Cur propagatores animarum inseruntur hic.

Propagatores animarum ideo libenter apposui ut undique uisis omnibus, facilius occurrat quod eligatur,  et inter apposita multa, libere ueritatis auctoritas emineat et ipsorum appositorum consideratio lenis appareat.


Explicit Tractatus reuerendissimi domini Odonis, cenobii Sancti Martini apud Tornacenses quondam abbatis a reparatione primi, ac postmodum Ecclesie Cameracensis episcopi De peccato originali.





DISPUTATIO CONTRA IUDAEUM LEONEM NOMIN DE ADuENTU CHRISTI FILII DEI



Prologus.


ODO, Cameracensis episcopus, ACARDO, Phidemensi monacho.

Dum in Phidemensi capitulo, imminente Natali Dominico, rationem incarnationis diuine dedissem, placuit, ut dicebas, auditus, sed memoria retineri nequibat intellectus, nam que diligenti collatione permanent, abundantiore infusione decidunt. Ideoque rogabas ut memoriam, quam inundatio sententiarum suffocabat, uere pretenuis series formaret digesta stylo manente. Tandemque tuis precibus uictus proposui facere quod rogabas, sed cum Pictauos irem ad consilium, quia die quam Siluanectis ipsum negotium congruenter, adiuuante Deo, contra Iudeum quemdam fueram exsecutus, uisum  est mihi congruum hanc questionem exsequi more dialogi, ut Iudeus quesiuit et ego respondi; et quia Iudeus Leo, et ego dicor Odo, per primas litteras nominum distinctio fiat personarum. Nunc autem inuoco Spiritum sanctum ut, quod dedit mihi ad conuincendum Iudeum, reddat ad instruendum fidelem monachum. Itaque cum post meridianum somnum uenisset Iudeus circa horam nonam ad hospitium nostrum, considentibus nobis ita dicere cepit:



Quod remissio peccatorum non sufficiat ad gloriam.

LEO. Dic, o episcope, aduentus Christi uestri quid utilitatis contulit mundo? ODO. Dic, o Iudee, quid utilitatis credis afferre uestrum quem creditis adhuc uenturum Messiam.

LEO. Quod in prophetis legimus, scilicet omnia  regna in illo nobis subdenda, nos sub illo perpetuam pacem habituros et de omnibus regnis nos cum gloria in Hierusalem congregandos, et Hierusalem dominatum omnium regnorum habituram, et cetera que prophete feliciter enumerant. Que omnia in Christum uestrum non uidemus impleta, miramur quid ab illo exspectatis?

ODO. Nos per Christum regnum celorum exspectamus, et felicitatem quam uos terrenam, nos per Christum speramus celestem. LEO. Errare uidemini; nos enim et per Messiam ex tunc temporalem felicitatem, et, per legis obseruantiam, celeste post hanc uitam regnum speramus. Temporalia nobis bona promittunt prophete, celeste regnum  exspectamus ex lege; docet enim lex pro uno quoque peccato quale fiat sacrificium, et sic dimitti peccatum. Regi etiam Dauid, adulterii et homicidii peccatum confesso, dixit propheta Nathan: Dimissum  est peccatum tuum . Si ergo in lege sine Christo uestro remissio est peccatorum, consequitur et beatitudo eterna. Beati enim quorum remisse sunt iniquitates, et quorum tecta sunt peccata . Quid ergo facit Christus uester?

ODO. Non satis attendis rectitudinem iustitie. Cui enim dimittitur peccatum, non statim promouetur ad gloriam. Peccati remissio penas aufert, gloriam non confert; cui pena subtrahitur, non statim gloria datur. Non statim gratia decoratur, cui ira dimittitur; nam et Dauid, quando filio dimisit reatum fratricidii nondum passus est eum sibi presentari, nec dedit gratiam, cui dimiserat iram . Singulariter homo quidem peccauit, sed penitenti, et rursus obedienti, etiam bene seruienti pena in  lege dimittitur, sed nondum gloriam meretur ad quam nisi per recompensationem peccati iuste non peruenitur. Iniustum est enim ordinare peccatorem cum his qui non peccauerunt, sine satisfactione peccati. In lege ergo dabatur homini remissio peccatorum. Sed quia in lege nequit homo pro peccato satisfacere, non potest per legem ad gloriam peruenire, ideoque necessarius est mundo Christus, quia in ipso pro peccato satisfacimus, ut ad gloriam perueniamus.



Quod exercitium bonorum operum non sufficit ad delendum peccatum.

LEO. Homo quidem quomodo in Christo uestro pro peccato satisfaciat nescio; in lege autem quomodo peccatum emendetur uideo. Obsecrationibus enim  et sacrificiis, oblationibus et eleemosynis et aliis bonorum operum exercitiis pro peccato satisfacimus in lege Deo. ODO. Seruus, erga dominum antiquo debito obligatus, si postea peccauerit in dominum, nunquid antiqui debiti redditione posterius peccatum purgabitur? An prioris debiti solutio iuste reputabitur posterioris culpe satisfactio? nonne separatim exiget dominus iustus, et prius debitum, et posterius admissum? LEO. Ita. ODO. Homo ergo non poterat emendare peccatum exercitio bonorum operum; omne etenim bonum quod poterat ante peccatum Deo debebat, a quo et acceperat. Reddat ergo homo omne bonum quod accepit; iuste tamen exigitur ab eo malum quod fecit. Non ergo potest homo sub lege sanctitate ulla redimere quod  peccauit.



Quod patientia incommodorum non sufficit ad delendum peccatum.

LEO. Si homo non poterat redimere peccatum per  id quod ante debebat, esto. Certe labores et mortem prius pati non debebat; quis enim dicat eum debere pati quoniam non meruerat? Legimus autem quia Deus homini penas indixit pro peccato. Quocunque die comederis, morte morieris , ecce mortem. In sudore uultus tui uesceris pane tuo, tribulos et spinas terra tibi germinabit , ecce labores et tribulationes. Si has penas Deus homini dedit pro peccato, aut sufficiant ad expiationem peccati, aut non sufficiant. Si sufficiunt, sequitur ut expiato peccato perueniamus ad gloriam celestem sine Christo uestro; si non sufficiunt, dicendus est Deus inconuenienter penas iniunxisse que ad expiationem peccati non sufficiunt. Quod quia nefas est de Deo dicere, probatur quod sapiens  Deus, secundum peccati modum, modum exposuit penarum. Iustus enim Deus iustam debuit facere uindictam, que nec peccato minor esset, nec modum excederet. Non debuit minus punire peccatorem iustus, nec magis quam merebatur pius. Labores ergo huius uite, et tribulationes et nouissime mortem homo si patienter tolerat, peccatum emendat bono patientie, quo prius non debebat pati qui non peccauerat. Et ita recompensatione boni deletur peccatum, quia, quantum malum fuerat culpa, tantum bonum recompensatur patientia. Ubi ergo solutum est peccatum, quid impedit ad regnum? ODO. Non hec diceres si quanti sit ponderis peccatum scires. Et ideo peccatum queramus, quam minimum possumus, ut ex eo uideamus in ceteris  quanti sit ponderis. Ecce tu ipse propone quod placet. LEO. Nihil occurrit minus quam breuis cogitatio uana. ODO. Si ergo tibi Deus prohibeat ne intentione tue cogitationis a se quoquam deflectas, et alius tibi uere dicat quia, nisi cito alio te uertas, statim peribis et redibis in nichilum, putasne alio cogitationem tuam breuiter uertendam contra Deum pro te ipso, ne pereas, et tantillum peccatum fieri pro redemptione tui? Meliusue iudicas te pro peccato uiuere quam pro iustitia perire? LEO. Quare non melius? ODO. Quia omnipotens Deus meliorem potest te post seruatam iustitiam restituere quam tu per peccatum queas uiuere. Et qui per peccatum uiuentem te iuste faceret miserum, peremptum pro iustitia iuste restitueret beatum. Preponderat igitur  te peccatum quod proposuisti quod faciendum non fuit, etiam pro redemptione tui. LEO. Placet quod dicis, non enim animaduertebam tanti ponderis esse paruulam culpam. ODO. Sed dic, si deberes pro angelo quod non debes pro teipso. LEO. Secundum rationem quam de me dixisti, neque pro uno, neque pro omnibus, neque pro tota creatura faciendum est, uel minimum aliquod contra Deum; potens est enim omnipotens Deus in melius restituere quod pro iustitia potuit perire, et quibus sine merito misericorditer dedit ut essent, his iuste cum merito daret ut melius essent. ODO. Bene intellexisti; non enim abolere potest omnis creatura id quod contra Deum est in aliqua creatura, ne uideatur Deus  egere creatura ad abolendum quod contra se est in creatura. Seruus conseruum liberare non potest; ut cum ancilla Dei sit omnis creatura, liberare potest a peccato creaturam, que se subdidit peccato. Que enim se subdidit peccato, recessit a Deo; creatura ergo, que creaturam liberat a peccato, reddit eam Deo, et beatam facit. Sed beatum esse melius est quam esse. Attribuuntur ergo creature quod maius est, et Creatori quod minus, siquidem Creator facit quod est esse, creatura uero facit quod est beatum esse. Quod quia est impossibile, non potest creatura creaturam a peccato liberare. Omnem enim creaturam preponderat minimum peccatum, quia minimum peccatum est contra Deum; Deus autem omni creatura maior est. Non ergo sufficit  omnis creatura ad recompensationem minimi peccati. LEO. In magno periculo sumus, quod quotidie peccamus, si peccatum, ut dicis, habet tantum pondus.



Cur Deus indixit homini penam, que non sufficit ad delendum peccatum.

Sed cur Deus peccatori penam indixit, si illa pena pro peccato non sufficit? ODO. Pro remissione peccatorum, quam facere non poterat bonum, quod ante peccatum habebat. Omnia enim huiusmodi, id est omnium molestiarum patientia, et mentis et corporis castigationes multimode, et omnia, quibus ad bonum fit exercitatio, sine plena peccati recompensatione ualere tantum possunt ad ueniam, non autem ad gloriam.



Quod pro perficienda celesti ciuitate factus sit homo.


LEO. Quomodo ergo satisfacere potest homo, uel quid recompensare pro peccato, si tota creatura minor est nec ad delendum peccatum sufficere potest? ODO. Nullo modo per se. LEO. Ad hoc ergo contentio rationis nostre uenit ut, si homo uitat penas per peccatorum ueniam nec tamen peruenit ad gloriam, habeat statum medium quo in eternum quiescat, ut angeli qui non peccauerunt in gloria permaneant, homo uero qui peccati remissionem accepit sui modi quietem obtineat; qui uero sine remissione est, penas perpetuas incurrat. Et ad hoc processimus quod mundo Christus uester in nullo est necessarius; nam status ille quietis sine Christo per legem habetur, in qua remissio peccatorum  legitur. Et qui proposuisti Christi tui uirtutem ostendere, probasti hominem ad gloriam nullo modo peruenire. ODO. Hoc mollior ut probem tibi non solum posse, sed et necessarium esse hominem ad gloriam angelorum peruenire. Quod cum Christo adiuuante fecero, precor ut relicto errore Christianus fias. LEO. Hoc dimitte, et quod promittis prosequere. ODO. Constabit gloriam hominis esse possibilem, si probari possit esse necessariam; nam quod necessarium est esse, possibile est esse. LEO. Ita est. ODO. Credo, non negabis uerum esse quod de Deo legitur in multis locis Scripture uestre: Omnia quecunque uoluit fecit . LEO. uerissimum est. ODO. uoluit autem Deus facere ciuitatem celestem, cuius ciues angelos creauit.  Omnes autem angelos bonus Deus non creauit nisi bonos, a qua ciuitate iuste sunt deiecti, qui nequam sunt facti. Ciuitate ergo ex parte uacuata, imperfectum remansit opus quod ceperat Deus. Propositum uero Dei non potest cassari, et ciuitas quam ceperat Deus, necesse est ut perficiatur, ne Deus dicatur stulte cepisse quod postea noluit uel non potuit perficere. Sed nefas est ascribere Deo mutabilitatem uoluntatis, uel impotentiam. Ergo quod cepit, perficiet Deus. Fecit ergo hominem et dedit propagationem, ut inceptum perficeret. Necesse est igitur ut de homine propositum Dei fiat. Omnia enim quecunque uoluit, fecit.



Quod numerus ciuitatis celestis perficiende maior sit numero angelorum prime conditionis.


LEO. Quia sermo prime conditionis se intulit, quero an numerus quo facti sunt angeli sufficiebat ciuitatis perfectioni antequam angeli fierent mali. ODO. Non uidetur. Si enim numerus angelorum qui facti sunt sufficeret pro solis his qui ceciderunt, homo ualeret et de eorum casu gauderet quorum gloriam teneret. Et cum gloriam celestem nemo nisi iustus intret quomodo iustus erit qui de alterius peccato gaudebit? Ideo dicimus apud Deum esse numerum perficiende ciuitatis maiorem numero angelorum prime conditionis; hominem uero ita factum ut, si omnes angeli in iustitia mansissent, de homine fuerat ciuitatis residuum; si uero defluerent, de homine perficeretur totum.



Quod solus Deus satisfacere pro peccato potest.


LEO. Si Dei propositum non potest cassari, necesse est hominem in gloriam angelorum transferri, Deus autem omnipotens est, ergo omne quod proposuit potest, necesse est ergo hominem in gloriam transferri, sed superius disputata probant esse impossibile. Quomodo ergo necesse est quod impossibile est esse? Que est tanta rationum uarietas. Cum propositum Dei respicio, necesse est in gloriam transeat homo; cum hominis considero impotentiam et Dei iustitiam, omnino est impossibile hominem ad gloriam uenire. Quid magis contrarium quam impossibili necessarium? ODO. ueniat Christus  noster, ueniat, et hanc contrarietatem dissoluat. LEO. Quomodo? ODO. Audi, si bene supernis comprehensa incolis, sola pro peccato satisfactio gloriam impedit hominis. Nam si posset pro peccato satisfacere, posset utique ad gloriam peruenire, sed homo non potest. Quid ergo? Estne omnino impossibile quod homo non potest? Nonne Deus potest quod homo non potest? Alioquin Deus non est omnipotens; Deus igitur pro peccato satisfacere potest. LEO. Quomodo Deus satisfaciet, ad quem non pertinet? Quomodo qui non peccauit pro peccato satisfaciet? Peccator satisfacere debet, Deus non debet. ODO. Quia necesse est hominem ad gloriam uenire quod sine satisfactione non potest, satisfacere uero Deus potest, sed non debet; homo  uero debet, sed non potest; ideo necesse est ut utreque nature conueniant, et fiat Deus homo, et unus iehsu Christus Deus et homo, non alius Deus, et alius homo, sed totus quidquid est; homo est non confusione naturarum, quasi altera euacuetur in alteram, sed utriusque nature proprietate integra permanente in una uera persona. Est ergo iehsu Christus non duo, sed unus omnino et indiuisus in persona. Qui ex eo quod omnipotens Deus est, pro peccato satisfacere potest; ex eo quod homo est debet, potest ut Deus, debet ut homo.



Quod Christo pertineat pro peccato satisfacere, qui non peccauit.

LEO. Quomodo debet, quamuis sit homo, cum, sicut dicitis, non est peccator homo? ODO. Compassione  et misericordia; quia non poteramus emendare peccatum, emendauit ipse pro nobis, utpote frater pro fratribus, et eiusdem nature nobiscum, nulli enim est alienum sue nature condescendere et pro his qui sue nature sunt satisfacere. Inde pro identitate scilicet nature nostra peccata portauit, pro peccatis nostris plagas et mortem sponte sustinens que non debebat; non enim talia meruerat. Carne et sanguine suo nos pascit, ut nos concorporet secum, ut et nos simus ipse et ipse sit unus nobiscum. Ideo nostras miserias suas facit, peccata nostra sibi ascribit, sermones nostros in suam personam transfert in Psalmis et prophetis, ut ibi: Deus, Deus meus, quare me dereliquisti? Longe a salute mea, uerba delictorum meorum , cum  in persona sua nec a Deo derelictus erat, nec illa delicta habebat, sed, quia nos reputat in se, hoc quod nos habemus dicit de se.



Quod uotuit dare Christus pro peccato maius quam sit omne peccatum.

LEO. Quomodo satisfacit pro homme? Quomodo peccatum hominis recompensauit, pro quo totus mundus non sufficit? ODO. Dedit pretium, uitam suam, sustinuit mortem, indebitam penam. LEO. Quomodo uita et mors hominis unius recompensat peccatum, cui non sufficit totus mundus? ODO. Non potes negare quia non potest aliquid comparari Deo, sed incomparabiliter omnia superat Deus. Peccatum ergo humanum comparari Deo non potest, quia Deus multo magis  est bonus quam peccatum sit malum. Cum ergo Deus dedit uitam suam, pretium dedit quod superat omne peccatum. Hoc pretium, si solummodo equipararet peccatum, sufficeret ad delendum. Nunc uero cum multo preponderet, magis satisfacit. Porro si uita Dei omnibus est melior, et mors est omnibus peior quia necesse est ut cuius generatio melior, eius sit corruptio peior. Sed uita Christi bona est super omnia, mors ergo eius mala est ultra omne peccatum. Quando igitur Christus passus est mortem, portauit penam super omne peccatum, et maiorem quam mereatur omne peccatum. Soluit ergo totum peccatum mundi qui et maiorem passus est penam, id est mortem, et maius pretium dedit, scilicet uitam suam, quam sit peccatum totius mundi,  Iste est agnus qui tollit peccatum mundi . Hec est hostia, que semel oblata iustorum omnium peccata delet, et ab initio preterita, et presentia, et usque ad finem futura. Hec hostia se misericorditer nobis tradit, ut que se semper offert Patri pro nobis in celo, eam iugiter Patri sacrificemus in terra non mortem iterum inferendo, sed mortem eius deuotissime memorando in remissionem peccatorum, tam uiuorum quam mortuorum. Restat ergo ut iustificationibus multimodis, accepta remissione peccatorum, recta uia pergamus ad celum, peracta iam satisfactione peccati per Christum, ut his solis ualeat satisfactio quibus est concessa remissio, cooperantibus suis uel proximorum meritis. Qui enim remissionem accipere non potest, ei satisfactio Christi  nichil prodest. Ideo beati quorum remisse sunt iniquitates . Nam cui peccatum dimittitur, non est cur a regno differatur, impleta satisfactione per Christum. Ergo Christus noster mundo nimis necessarius est, sine quo non potest homo uenire ad gloriam, pro qua factus est. Nec sufficit in lege peccati remissio, nisi satisfactio Christi sequatur in Euangelio. Ideo quamuis peccata dimissa sint antiquis patribus et prophetis, tamen in gloria non fuerunt, donec impleretur satisfactio peccati, per passionem Christi. LEO. Ubi fuerunt? ODO. In loco, iustis quidem nunc temporis congruo, non tamen glorioso. LEO. Rationabiliter loquenti non habeo quod rationabiliter obiiciam. Non credo tamen,  ne, subtilitate uerborum et uersutia deceptus, a firmissima stabilitate sancte legis euanescam.



Utrum gratia sit, ubi est necessitas.

LEO. Sed que gratia Deo est habenda pro uestra salute, si ad hoc est inductus necessitate? Certe humana salute indiget, in qua uirtus sui propositi pendet. Nam si non saluat hominem, sui propositi impotentiam ostendit et falsitatem. Ne ergo fiat in eo tam magnum inconueniens, necesse est ut procuret humanam salutem. ODO. Necessarium quidem est reddere quod non fuit necessarium promittere. Nam qui sponte promittit, obligat se necessitate reddendi ut quamuis necessitatis sit sequens redditio, uoluntatis tamen est et gratie precedens promissio. Hec autem necessitas que procedit a gratia, separanda  non est ab ipsa gratia, ut iure dicatur gratia factum quod primum fuerat magna gratia promissum.



Cur satisfactionem peccati non debet Deus qui omne bonum dedit.

LEO. Ad hoc me turbat quod superius dixisti, Deum non debere satisfacere pro peccato, nisi fieret homo. Magnum enim bonum est peccati satisfactio. Sed omne bonum ab eo est qui summe bonus est. Quomodo ergo dictum est Deum non debere facere quod suum est? Quis magis debet bonum quam ille a quo est omne bonum? Debet ergo Deus satisfactionis bonum, qui debet omne bonum. ODO. Deus debet, et non debet, quia duobus modis debitum dicitur: debitum gratie, et debitum meriti. Forsitan enim adiuuare debeo hunc quidem meritis  suis, illum uero gratia mea. Similiter forte pati debeo, aut si peccaui, merito aut sola gratia pro alio. Proinde satisfacere pro peccato Deus non debuit merito, quia nec ipse meruit per suam culpam, nec homo meruit per suam iustitiam; satisfacere tamen debuit per solam gratiam. Itaque satisfacere non debuit Deus debito meriti, et satisfacere debuit debito gratie. Superius ergo cum dictum est quia solus Deus satisfacere poterat, sed non debebat, homo uero non poterat, sed non debebat utrobique est intelligendum meriti debitum, quia et Deus non debebat ex merito, et ex merito debebat, homo. Et uerum est hoc modo, quia pro peccato hominis satisfacere non debet Deus nisi sit homo. Quia uero factus est Deus homo, quamuis ineffabili gratie sit  ascribendum, tamen in satisfactione satis redolet debiti meritum ut, quia erat factus homo et frater hominum, merito naturam suam in hominibus non contemneret, sed frater fratribus subueniret merito et pro fratribus merito satisfaceret.



Quomodo de uirgine Deus factus est homo sine iniuria immunditie feminee.

LEO. In quodam uos ualde ridemus et insanos iudicamus. Dicitis enim Deum, in maternis uisceribus obceno carcere fetidi uentris clausum, nouem mensibus pati, et tandem pudendo exitu , decimo mense progredi, inferentes Deo tantum dedecus, quantum de nobis, quamuis uere, sine magna tamen uerecundia non dicimus. ODO. Deus omnia implet, et est ubique  totus. Cum igitur nos impleat, et in nobis sit totus qui sumus peccatores, immunditia tamen peccatorum nostrorum non contingitur, sed incontaminatus manet et mundus. Omnia uidet, et nichil illi nocet. uidet tenebras a tenebris purus, quia lux in tenebris lucet , et nox sicut dies illuminabitur . uidet peccata mundissimus, et iniustitias nostras iustissimus quia iuste ordinat omne malum quod uidet. Nam peccatorum illuminatione non suffocatur lumen iustitie, sicut lumen huius mundi corporeum corpus illustrat sordidum, nec sordidatur. Quid ergo offenderis si Deus concipitur in uirgine, qui suam munditiam seruat ubique? Amplius duo sunt quibus omnia iudicamus, sensus  et ratio, sed aliter ratio iudicat, aliter sensus. Sensus usu et libidine iudicat, et cupiditate et horum contrariis. Usitata preferimus inusitatis, utilia damnosis, id quod suaue libet ei quod insuaue offendit. Ratio uero subtilius rei naturam inquirit. Ratio namque animata prefert inanimatis, sensibilia insensibilibus, celestia terrenis. Citius enim eligit rusticus perire serpentem de foramine petre quam petram de suo pariete, consulens cupiditati, et uisus suauitati, quia horribile est uidere serpentem, et non est horribile lapidem. Ratio uero serpentem prefert quamlibet pretioso lapidi. Sensus prefert optimam domum frugifere arbori, ut malit arborem succidi quam domum comburi. Ratio uero inanimate domui arborem animatam preferi; mallet rusticus multas  feras perire in silua quam unum de marsupio denarium, cum tamen ratio non iudicet ullum denarium animali comparandum. Malletque rusticus plures stellas perire de celo quam unam arbusculam de agro, cum tamen celestia terrenis iuste preponat ratio. Sic sensus pudenda nostra et uiscera uilipendit et stercora, et immunda iudicat. Ratio autem nichil iudicat immundum preter peccatum, quia omnia creauit Deus bona . Hoc ipsum testatur Euangelium Domini Iesu: Non lotis manibus manducare non coinquinat hominem. Omne quod intrat in os in uentrem uadit, et in secessum demittitur, et non coinquinat hominem. Que autem de corde exeunt, furta, homicidia, adulteria, hec sunt que coinquinant hominem  . His concordat Apostolus noster, primum uester Iudeus et in lege doctus, modo se erigens contra uos, qui quosdam cibos secundum legem iudicatis immundos: Omnis creatura Dei bona est, et nichil reiiciendum quod cum gratiarum actione percipitur . Porro cum lex multa iudicet secundum sensum immunda, ecce Euangelium Domini Iesu, et eius apostolorum doctrina, iudicio rationis omnem creaturam bonam dicit et mundam. Ratio prefertur sensui, et de sensibus iudicat. Sensus autem aspirare nequit ad rationem, sed subtile rationis iudicium, stultum sepe putat et insanum. Nos autem, postposito carnis sensu, de humano corpore duce ratione consideramus quod unitate  persone menti iunctum et cum ea eternam unitatem habiturum, honoris semper particeps uel dedecoris omni corpori preponimus mundius lima, sole pretiosius, uenturum ad iudicium, et cum sua mente gloriam uel penas subiturum, eternam in se Dei uel ostendens misericordiam, uel patiens iustitiam, animale modo, sed spirituale futurum in iudicio. Quid usquam inter corpora sublimatur tanta prerogatiua? Si celum comparo, non conuenit. Si solis stellarumque fulgorem oculis pretiosum considero, minus occurrit. Quid uero sensus? In tanto non timet stolidus uituperare quod displicet. Horret uisus pudendorum figuram, nares subsannant odorem  spurcitiam refugit tactus. Ecce iudicium sensus tale est de re, cui nec celum comparari potest. Si nostrum corpus tantum est, qui peccatores sumus, quid de corpore uirginis dicemus, de qua natus est Dominus. Certe de illa dixit angelus sanctus Gabriel: Gratia plena . Si plena, nichil eius omnino erat uacuum gratia. Nihil ergo eius peccato uacabat, cuius totum gratia implebat. Igitur gloriosus sexus, gloriosus uenter, gloriosa uiscera, gloriosum totum, quod totum gratia plenum. uere mulier illa sensum excedebat, cordata erat, que dixit: Beatus uenter qui te portauit, et ubera que suxisti . Ubi est quod dixisti, immunditia feminea, obscenus carcer, uenter fetidus? Confitere, miser, stultitiam tuam. Nunquid tunc erat sensualis cum  animalibus, sine ratione cum hominibus? Hec uirgo facta est in conceptu suo, thalamus omnipotentis Dei, sacrarium Spiritus sancti. In qua singulariter et alio modo habitauit Deus quam etiam in summis celestium uirtutum spiritibus. Cuius beatorum uiscerum secreta tanto sanctiora erant, imo diuiniora, quanto familiarius ibi pullulabant diuina mysteria. Beata uirgo, de cuius uisceribus sumebantur seminalia que fierent Deus. Quid in tota creatura sanctius, quid mundius, quid purius quam uirgo de qua sumebatur quod fieret Deus? O uenter, o uiscera, in quibus et de quibus Creator creabatur, Deus incarnabatur. Certe cetera hominum corpora pretulimus omnibus corporibus. Huius autem beatissime uirginis corpus etiam angelicis prefero spiritibus  de quo uoluit Deus unde fieret sumere de quo cepit quod inseparabiliter sibimet uniret, unde terras redimeret, celum restitueret, unde spoliarentur inferni, terra medicaretur, perficerentur celestia, ad quod nullum elegit celestium spirituum. LEO. Audio, quod amplius non audiui, hactenus nesciui uos tantis rationibus fultos. ODO. Cur ergo non credis? LEO. Quia ueritatem rei nostre non audeo committere uerbis uestris. ODO. Has, frater, Acarde, Iudeo reddidi rationes de aduentu Christi, cogentibus me quedam subtilius disputare quibusdam Catholicis qui intererant pro Iudei parte.





DE BLASPHEMIA IN SPIRITUM SANCTUM



Prologus.


De blasphemia sancti Spiritus se conscripsisse libellum dicit in Enchiridio beatus Augustinus. Sed hic liber in meas manus non incidit, nec aliquem scio me uidisse qui legerit. Unde conquerebatur mecum uir uenerabilis Amandus, Acquicinotensis monachus, quod tante questionis solutio non inueniretur anxius. Erat enim mihi tunc Acquicinotus dulce refugium exsilii mei, quia potestate regia pellebar a sede Cameracensi, quod uirgam et annulum, que  consecratus ab Ecclesia acceperam, dono imperatoris iterum accipere non acquiescebam. Cumque frater predictus, mecum sepe loquens de spiritualibus, predicte questionis solutionem a me deuotus exigeret, mittebam eum ad expositiones orthodoxorum Patrum. Sed dicebat eos non tractare secundum modos dubitationis sue nec per eorum expositionem auferri sibi posse dubitationem. Itaque melius mihi uisum est onus suscipere,  quam penitus negando, superbiam putet, uel contemptum,  et malo ut uideat me non posse sudando fatiscentem quam se repulse pudeat, me postponente laborem. Animauit etiam multum libellus De originali peccato, quem nouiter conscripseram, in quo estuanti mihi occurrerunt multa que nesciebam.



Quoto canone, quotis capitulis inuenitur in Euangelio blasphemia Spiritus.

Et primum proponenda sunt ipsius Euangelii uerba que faciunt questionem, deinde difficultas questionis prius est ostendenda quam accingamur ad solutionem. Continentur autem in secundo canone, capitulo Matthei, cap. XII, et Marci, XXXIu, Luce uero, XLuII. Mattheus sic ait: Omne peccatum et blasphemia remittetur hominibus, Spiritus autem blasphemia non remittetur. Et quicunque dixerit uerbum contra  Filium hominis, remittetur ei: Qui autem dixerit contra Spiritum sanctum, non remittetur ei, neque in hoc seculo, neque in futuro. Marcus sic: Amen dico uobis quia omnia dimittentur filiis hominum peccata, et blasphemie quibus blasphemauerint. Qui autem blasphemauerit in Spiritum sanctum, non habet remissionem in eternum, sed reus erit eterni delicti. Quia dicebant: Spiritum immundum habet. Lucas autem sic: Omnis qui dicit uerbum in Filium hominis remittetur illi. Ei autem qui in Spiritum sanctum blasphemauerit non remittetur.



Quod quedam peccata dimitti possint, quedam non.

Ecce tria hec capitula secundi canonis, dicunt omne peccatum posse dimitti preter unum; unum solum nullo modo consequi posse indulgentiam, omne  aliud aliquo modo impetrare uenie misericordiam; unum solum omnino insolubile, omne aliud absolui posse. Super unum solum puteus urget os suum, ut eterna claudatur obliuione; super omne aliud patet os putei, ut quoquo modo possit exire. Sed primum uideamus quomodo remissibilia peccata dimittat Deus.



Quod impenitenti non potest peccatum dimitti.

Aut penitenti dimittit Deus, aut impenitenti. Porro impenitenti nequit dimittere peccatum Deus; nec enim potest iniustus esse Deus. Peccat homo in hominem, peccat et in Deum. Impenitens est in hominem, impenitens est et in Deum. Impenitenti debet homo dimittere, nec debet Deus, quia peccator dimittere debet peccatori, Deus autem non debet  impenitenti. Peccator dimittit etiam impenitenti, quia timet desuper ne sibi non dimittatur etiam penitenti; non dimittit impenitenti Deus, quia non timet ne sibi non dimittatur. Peccatori impenitenti debet homo dimittere, quia et ipse est peccator; Deus non debet, quia non est peccator. Amplius, omnis impenitentia est superbia, et omnis superbia principaliter est Deo contraria. Si ergo Deus impenitenti dimittit superbiam sibi dimittit, et id sibi adiungit quod a se bonum omne disiungit, idque sibi consociat cui bonum omne repugnat. Sed impossibile est ut summo bono summum malum confederetur ullo modo, et ulli malo astipuletur summum bonum, nedum ei quod principaliter habet contrarium.  Nam que participatio luci ad tenebras?  Quid templo Dei et idolis?



Quod quedam bona Deus habeat que ipse facere non potest.

Si ergo impenitenti dimittere potest homo, et dimittere non potest Deus, bonum ergo facere potest homo quod facere non potest Deus. Sed unde habet homo bonum nisi ab eo qui est summum bonum? Habet homo magnum bonum, impenitenti dimittere, magnum bonum, et quod conueniat perfectis tantum. Sed unde hoc habet, si Deus facere non potest ipsum? Certe non habet homo a se tantum bonum, sed a Deo, a quo est omne bonum. Habet enim Deus et hoc bonum, etsi non facit ipsum. In se habet, et a se dat homini quod habet. Habet Deus ut iubeat, accipit homo ut  faciat. Non habet in se Deus pro se, habet in se pro homine; non habet in se sibi, habet in se nobis; habet in se, et facimus nos; habet in se, et pertinet ad nos. Sunt ergo bona que, quamuis nequeat facere Deus, habet ipsa tamen Deus; habet ipsa, quia aliter non faceremus, nisi ab ipso haberemus. Sunt ergo bona congrua Creatoris maiestati, sunt bona congrua creature seruituti. Et hec tamen et illa ab eo sunt a quo et in quo sunt omnia bona.



Quod etiam impenitenti possit dimitti peccatum, si peniteat.

Etsi nullum peccatum, ut ostensum est, impenitenti, dimittitur omne peccatum penitenti. Et forsitan ipsa impenitentia, quia irremissibilis est, Spiritus est blasphemia. Sed quid? si ipsius impenitentie  peccatorem peniteat, et quam diu pertinaciter tenuit tandem dimittat, nunquid ueniam meretur, et hec penitentis impenitentia dimittitur? Diu impenitens fuit, et modo penitet, et longam cordis duritiam nunc emolliuit, uidemus lacrymas, audimus gemitus, et compunctionem cordis Deus uidet intus; si huic clauditur misericordie ianua, cui aperitur? Absit ut hunc Deus repellat, ut hunc misericordissimus amoueat, cum scriptum sit: Quacunque hora ingemuerit peccator, recipiam eum!  Absit ut ulla culpa penitentis apud summum medicum sit insanabilis! Si ergo impenitentia, que uidetur irremissibilis, per penitentiam ipsa remittitur, que est culpa que omnino non remittitur, que blasphemia  Spiritus uocetur?



Inquisitio quod peccatum sit blasphemia.

Ecce hinc Euangelium blasphemiam Spiritus omnino irremissibile clamat, hinc Ecclesia firmissima ueritatis columna, contra omne peccatum penitentiam predicat. Hinc Euangelium triplici capitulo quoddam peccatum omnino non posse dissolui confirmat, hinc Ecclesia per penitentiam de omni peccato certam promittit ueniam. Euangelio nefas est contradicere, et Ecclesiam quis audeat falsificare? Quoddam Euangelium negat, omne Ecclesia affirmat. Contradictorie sunt, nec possunt simul esse uere, si intellectus idem seruetur ubique. Diuerso igitur modo intelligende sunt, ut simul uere sint. Inueniatur igitur modus, cuius identitate uerum sibi  diuiduant et falsum, et cuius diuersitate sint simul uere. Et uniuersalis affirmatio Ecclesie, que peccatum omne posse dicit remitti, uera est, si intelligatur penitentie modus. Quid, si intelligatur similiter in singulari negatione Euangelii, que dicit Spiritus blasphemiam non posse remitti per penitentiam falsa est? Que ut uera sit, non est intelligendus penitentie modus; nam sine penitentia non potest remitti Spiritus blasphemia. Ut uero simul sit uerum cum Ecclesia Euangelium, intelligamus altrinsecus diuersum penitentie modum, ut, cum affirmatione Ecclesia ponit intellectum penitentie, auferat Euangelium a sua negatione, et simul erit uerum, et quod blasphemia Spiritus sine penitentia non remittitur, et quod omne peccatum per penitentiam  deleatur; et eas unus modus, et diuidere sibi uerum et falsum faciet idem, et simul esse ueras faciet diuersus. Talique modo non differt Euangelium ab Ecclesia, cum dicit blasphemiam Spiritus non posse remitti, subintelligendo sine penitentia, cum hoc idem de omni peccato dicat Ecclesia. Sed mirum est cur Euangelium ab omni peccato excipit blasphemiam, cum, sicut omne peccatum, remitti possit per penitentiam, sed credo, quia ideo est mirum, quia nondum mihi est apertum ostium. Aperi, Christe, pulsanti, reuela mysteria sanctissimi uerbi. Dicis omne peccatum posse remitti, preter Spiritus blasphemiam, nec ullum potest dimitti, nisi per penitentiam, nunquid et blasphemiam non sequitur  penitentia? Forsan hoc dicet aliquis, quia tam grande peccatum est Spiritus blasphemia ut eius nulla possit sequi penitentia. Et licet aliquis blasphemus uideatur pectus tundere, audiatur et suspirare, dicetur forsitan quia non fit hoc ex corde, sed sic ad infinitum mittimur, ut incerta iudicemus et scientiam inscrutabilis abyssi cordis humani presumptuose iactemus, et occultam profunditatem, quam scire solius est Dei nos penetrare clamemus. Cum blasphemi uideamus tunsiones pectoris, et lacrymas, et audiamus profundos gemitus et longa suspiria, quis audeat dolosum dicere, nec ex corde penitere? Non credo summam sapientiam hoc scribi uoluisse in Euangelio quod capere non possit homo, nec id hominem docere quod homo non possit scire.  Et ideo nondum comprehendisse me arbitror Spiritus blasphemiam que non dimittitur, ne fingere cogar cordis impenitentiam que nescitur.



Quod peccatum ad mortem sit blasphemia Spiritus.

Sed requiratur Ioannis euangeliste prima Epistola, que canonicarum Epistolarum est una, in qua dicitur aliquid Euangelio simile. uidetur enim per Epistolam concordasse tribus euangelistis in hoc uerbo, de quo nichil posuerat in Euangelio suo, quasi in Epistola suppleat quod minus in Euangelio dixerat, ut hec sententia quam querimus ex hoc sciatur firmior quo confirmata est ab euangelistis quatuor. Audiuimus tres euangelistas quid dixerint unde fit questio. Audiamus Ioannem quartum quid dixerit, unde fiat solutio. Tres implicant nos suorum uerborum  obscuritate, quartus nos explicat sul sermonis euidenti manifestatione. Dicit enim: Est peccatum ad mortem, pro quo dico ut non oret quis . Cur pro eo prohibetur orandum, nisi quia nullo modo est remittendum? Pro eo certe orandum non est quod omnino dimitti non potest. Et hoc euangelista uocat peccatum usque ad mortem, ut qui in peccato claudit extremum diem, culpam habeat irremissibilem, pro qua nullum Deus admittit orantem Hec est blasphemia Spiritus, que non remittitur, cum quis usque ad finem peccato tenetur, ut illum excipiat eterna pena, quem cum uoluntate peccandi deserit hec uita. Talis peccator in hoc seculo non absoluitur, quia in uoluntate permansit peccandi, neque in futuro, quia cum uoluntate peccandi transiit.  Et iuste punitur semper qui uellet peccare semper, si uiueret in hoc seculo semper, ut uoluntatem peccandi sempiternam pena comitetur sempiterna, ut non deficiat in eo pene iuste necessitas in quo non deficit peccandi uoluntas.



Quomodo peccatum ad mortem unum solum peccatum sit, sicut Spiritus blasphemia.

Hic oritur questio ualde difficilis, quod euangeliste tres unum solum peccatum in Euangelio dicunt irremissibile, scilicet blasphemiam Spiritus, separantes eam ab omnibus aliis, euangelista uero Ioannes in Epistola nullum separatim dicit irremissibile, sed peccatum usque mortem qualecunque. Quomodo conueniunt Epistola Ioannis et Euangelium, si quod  Euangelium de omni negat preter unum nominatum, hoc Ioannes de quolibet affirmat, non de uno separatim? Dicit Euangelium: Sola blasphemia Spiritus est irremissibilis; dicit Ioannes: Quodlibet peccatum usque ad mortem nullam meretur orationem.

Euangelium singulariter nominat blasphemiam Spiritus et determinate, Epistola nil singulariter nominat, sed peccatum usque ad mortem dicit indeterminate. Peccatum ad mortem indeterminate dictum intelligimus quodlibet unum indefinite, blasphemia spiritus intelligitur peccatum non quodlibet, sed unum definite.

Et Epistola Ioannis hoc modo dissentire uidetur ab Euangelio, cum Epistola dicat quodlibet peccatum ad mortem, pro quo non sit orandum; et Euangelium  dicat solam blasphemiam Spiritus irremissibile peccatum. Sed hanc questionem sicut implicat inconsiderata rerum confusio, sic explicat eam rerum diligenter considerata discretio. Adiacet enim cuilibet peccato penitentia, uel pertinacia; penitentia bonum, peccatum ipsum malum; pertinacia peccati ad tempus, peius; pertinacia ad mortem pessimum, et ultimum malum. Itaque malorum aliud prius, aliud posterius, aliud postremum. Prius, ut fornicatio, furtum, rapina, odium, inuidia et alia infinita; posterius, ut impenitentia ad tempus; postremum, ut impenitentia ad ultimum.

Et priora precedunt quasi capitalia, de quibus, habeatur penitentia uel impenitentia. Nisi enim primum peccatum fiat, non est cuius peniteat aliquem,  uel cuius impenitens maneat. Ab omni malo ad primum bonum prius diriguntur, id est, penitentiam, quam sequitur remissio. A primo malo caditur in posterius, inde ad postremum, quod est ad finem impenitentia, quam sequitur irremissio. In que duo, id est posterius et postremum, peccator cum uenerit, contemnit .

Hic considerantur quatuor contraria, duo bona, duobus malis opposita. Quorum ratio ut euidentius appareat, sic ea quadrata formula disponat ut linea superior e regione duo contineat, et linea inferior e regione duo similiter habeat. Et sic apparet in utrisque lineis eorum prima fronte contrarietas. Et sic in utrisque lateribus inueniuntur, ut  ad se inuicem sequantur. Hinc duo bona per misericordiam, inferius uirtutis, superius palme; inde duo mala per iustitiam, inferius culpe, superius pene; angulariter uero sic utrinque repugnant ut simul esse nequeant, duo immutabilitate iustitie, duo certitudine misericordie, ut subiecta monstrat descriptio.
 [Figure: 17Kb]

Hoc ergo modo considerata discretione rerum, cum in Euangelio dicitur omne dimitti peccatum, intelliguntur ipsa peccata que sunt prius, et impenitentia ad tempus, que est posterius. Spiritus uero blasphemia, que remitti non potest, est impenitentia  ad finem, pro qua orari non debet. Et cum in Euangelio multa sint et innumerabilia peccata, que possunt dimitti, una est Spiritus blasphemia, que non potest dimitti, cui est idem in Epistola Ioannis peccatum ad mortem, id est impenitentia ad finem, pro quo solo non debet orari. Et ita est unum solum peccatum irremissibile et in tribus  euangelistis et in Ioanne, appellatum in Euangelio Spiritus blasphemia, in Epistola uero peccatum ad mortem, id est impenitentia ad finem.



Cur irremissibilis blasphemia magis pertinet ad Spiritum quam ad Patrem uel Filium.

Sed cum in Ioanne signanter et proprie peccatum ad mortem uocetur, queritur in Euangelio cur blasphemia non Patris, uel Filii, sed Spiritus tantum dicatur. Ad quod respondetur quia, cum maiestas summe Trinitatis tota sit caritas et in summa Trinitate singula queque persona certissime sit caritas, tamen Spiritus sanctus specialiter et proprie est, caritas, quia Patris et uerbi est uera communio, et dulcis utriusque ad inuicem et ad omnia dilectio. Et cum ipsa caritas nequeat admittere suum  contrarium, non potest odisse quidquam quod sit creatum, sed diligit omnia, que totum quidquid est, uera dilectio est, nisi enim essentiam omnem diligeret, unum quoque sicut est esse non potest. Quedam autem essentie culpam admiserunt, sed et ipsas uera caritas diligit que peccauerunt, parata ad indulgentiam, si agant penitentiam. Nam que uere diligit, libenter offensam dimittit.

Est enim uere caritatis officium, optata remissio peccatorum. Et, sicut in summa Trinitate caritas proprie refertur ad Spiritum, ita proprie ascribitur Spiritui remissio peccatorum, utpote caritatis officium; quamuis in tota Trinitate commune sit peccata dimittere.

 Si ergo Spiritus sanctus proprie peccata dimittit, id certe contra Spiritum sanctum se magis erigit quod remissionem peccatorum magis excludit, et iniuria maiori sanctum molestat Spiritum quod maiori nequitia ueniam repellit peccatorum. Et ideo recte uocatur blasphemia Spiritus illud peccatum quod caritatis dulce refutat officium, nec accipere curat munus uenie, quod caritas omnibus optat impertire. Et hoc est peccatum ad mortem, id est impenitentia ad finem, extremum malum, irremissibile solum, cum remitti possit aliud omne peccatum. Et hoc est contra sanctum Spiritum dicere, scilicet diuina opera uituperando et in prauam partem ducendo, inuidiose et superbe usque in finem impenitentem persistere, sicut et malitiosi Iudei  tunc faciebant, qui diuinas eius uirtutes immundo spiritui ascribebant. Inde diuinitus cernens eorum usque ad finem impenitentiam, et eos in eternum damnandos dicebat, et posteros ut tantum malum caueant instruebat. Inuenimus ex his Euangelii capitulis aliter loqui Patres orthodoxos; que qui uult scire requirat apud illos.


 Explicit reuerendissimi domini Odonis De blasphemia in Spiritum sanctum tractatus.





DE CANONIBUS EuANGELIORUM

Sanctorum Euangeliorum lectio canon quidam, id est institutio uel regula est religionis perfecte.  Unde canonici uocantur, qui secundum institutionem sanctorum Euangeliorum uiuunt. Singulas igitur  sanctorum Euangeliorum sententias canones uocamus; sed quoniam Euangeliorum regule uel canones in quatuor libris quatuor Euangelistarum consummantur, euenit ut in quibusdam sententiis omnes in simul conueniant; ut, quod in uno euangelistarum dictum sit, eodem modo uel similiter in reliquis tribus inueniatur; in quibusdam uero sententiis tres tantum; ut in quarto, non inueniatur quod tres euangeliste similiter dixerunt; in aliis uero duo tantum, reliquis duobus id ipsum tacentibus; in aliis uero singuli euangeliste proprias sententias enuntient, ceteris tacentibus, quod unus dixerit, ut hec plane possit fieri diuisio generis, quasi in quasdam species canonum. Alii, in quibus quatuor euangeliste conueniunt; alii, in quibus  tres; alii, in quibus duo; alii, in quibus singuli proprios canones, id est regulas pronuntiant. Canonum uero, in quibus quatuor nulla est subdiuisio. Eorum canonum, in quibus tres, quoniam quatuor sunt euangeliste, quatuor sunt differentie, quia quatuor modis commutari potest eorum trina complexio. Et est una; cum conueniunt Mattheus, Marcus, Lucas; alia, Mattheus, Marcus, Ioannes; tertia, Mattheus, Lucas, Ioannes; quarta, Marcus, Lucas, Ioannes. Pluribus modis non potest commutari trina complexio quatuor rerum. Sed harum quatuor complexionum quarta, que est Marcus, Lucas, Ioannes hic uacat, quia, in toto Euangeliorum textu, puto non posse inueniri tres istos euangelistas aliquid communiter dixisse in genere eorum  in quibus tres. Eorum canonum, in quibus duo, quoniam quatuor sunt euangeliste, sex, nec plures fieri possunt complexiones. Possunt enim in quatuor bini coniungi, aut Mattheus, Marcus, aut Marcus Lucas, aut Lucas Ioannes, aut Mattheus Ioannes, aut Mattheus Lucas, aut Marcus Ioannes. Quarum ultima, que est Marcus Ioannes, iterum hic  uacat, quia nusquam puto eos conuenire in genere eorum in quibus duo. Canones in quibus unus, secundum quatuor euangelistas, quadruplices sunt Inueniuntur enim in unoquoque Euangeliorum, multa ita proprie dicta ut eorum canonum similitudo in aliis nulla sit. Et hi canones, quamuis, se cundum quatuor euangelistas quadruplices sint, re cte tamen in unam formam reuocantur, ut, quia in genere sunt eorum in quo unus, et ipsi unius speciei esse dicantur. Sunt ergo canones, secundum predictam diuisionem, decem. Canon in quo quatuor, primus; canon unus in quo tres ille in quo conueniunt Mattheus, Marcus, Lucas, secundus; ille in quo conueniunt Mattheus, Lucas, Ioannes, tertius; Mattheus, Marcus, Ioannes, quartus; eorum, in quibus  duo, Mattheus, Lucas, quintus; sextus Mattheus, Marcus; septimus, Mattheus, Ioannes; octauus, Marcus, Lucas; nonus, Lucas, Ioannes. Decimus est canon in quo unus, qui, quamuis per quatuor Euangelia currat, uniformis accipitur, et decimus fit primi canonis retinens quodammodo similitudinem, quamuis longe minus perfectus, quod unius solus euangeliste nitatur auctoritate. Hoc autem miror euenisse, quod secundum duas complexiones similitudinem euangeliste non recipiunt; ut in denario numero sint, quod sine magisterio magno esse non credo, nisi quod occurrit mihi ex hoc ipso patere soliditatem S. Euangelii sub littera ueteris Testamenti, quasi sub uelamine latenter  fuisse, et inde ad lucem intelligendi per gratiam, Domini Iesu processisse; quod sicut uetus Testamentum in Decalogo consistit decem preceptorum, sic secundum Euangelium quasi inde procedens, in numero compleatur decem Canonum. Et, ut hec que dicta sunt, magis appareant etiam oculis ostendat subiecta descriptio.
[Figure: 25Kb]


Quid numeri canonum, quid numeri significent capitulorum


Et quoniam in supradictis decem canonibus omnia continentur capitula, uel quatuor, uel trium, uel duorum, uel singulorum Euangeliorum, oportet ut capitulis concordium sententiolarum coniungantur numeri canonum, ut ex numeris capitulorum, inueniantur sententie; per numeros uero canonum, qui rubeo colore solent adiungi, sciatur utrum sit communis sententia cum aliis necne, et, si est communis, inter quot, et inter quos est communio.

Et ut ratio ad medium deducatur, monstremus exemplis quod dicimus. Sumamus unam sententiam, Matthei eam scilicet que octauo capitulo prenotatur, cui si comparaueris eam Marci que secundo,  et eam Luce, que septimo, et eam Ioannis que decimo capitulo prenotatur, similis est in omnibus. Et ideo supradictis quatuor capitulis quatuor euangelistarum addendus est primus numerus, ut, sententia predictis capitulis notata, sciatur ad primum canonem pertinere, utpote communis quatuor euangelistis. Item si eam Matthei sumamus, que septimo capitulo insignitur, et ei eas que sunt Luce sexto et Ioannis in secundo capitulo comparemus similes inuenimus.

Et ut sciamus qui et quot euangeliste conueniant in sententia predictorum capitulorum, ternarium numerum rubeo colore adnotamus. Ex numero-scimus et tres euangelistas conuenire, et qui fuit nominatim. Canonis enim in quo tres, ea species,  que Mattheus, Lucas, Ioannes conueniunt, tertius canon in superiore descriptione dicebatur. Sic ergo per capitula sententie Euangelii textus requiruntur, inueniuntur, notantur; per numerum canonum, quot euangeliste, et qui sint nominatim cognoscimus. Item de canone, in quo duo, tertio capitulo Matthei, comparetur secundum capitulum Luce, et est similis sententia in capitulis inuenta. Sed, innumeris capitulorum per se positis, qui euangeliste, et utrum plures quam duo conueniant ignoramus. Sed si numerus canonis quinarius rubeo colore apponitur, canon in quo duo, quintus, secundum quem  manifeste Mattheus et Lucas conueniunt, scitur. Ita numeris canonum, non solum quot euangeliste conueniant, sed etiam nomina eorum scimus, quamuis nomina euangelistarum ubique uiderim ascripta numeris canonum. Sed hoc puto fieri tarditate nostre memorie magis quam alia ratione. Cum enim multipliciter fiat nominum complexio, quarum unaqueque in suo significetur numero. Cum uides numerum, uel audis quam complexionem tibi significet, non cito recolis, et ideo cum canonis numero etiam nomina significata tibi propono. In eo uero canone, in quo unus, nomina euangelistarum in numero canonis non intelligimus. Nam, quia huius speciei informitas ex multiplicitate quatuor euangelistarum adunatur, nullus determinare in hac intelligitur.  Ascribitur ergo ad capitulum sententie, et numerus canonis et nomen euangeliste. Per numerum capituli sententia tenetur, per numerum canonis, quod non sit communis sententia inter plures, sed propria unius euangelistarum, intelligitur. Est autem etiam nomen necessarium, per quod cuius proprie sit sententia declaretur. Ergo etiam in superioribus ascribitur nomen, non solum propter predictam memorie tarditatem, sed etiam propter horum similitudinem.



Cur ad plures numeros capitulorum iteratur unus.

Contigit etiam aliquando communem sententiam apud unum euangelistam in uno tantum loco inueniri, et apud alium in pluribus, ita ut apud unum,  habeat tantum unum capitulum, et apud alium plura, ut ea sententiola, que apud Mattheum terminatur capitulo undecimo, et apud Marcum quarto, et apud Lucam decimo, apud Ioannem in quatuor inueniatur locis, et quatuor terminetur capitulis. Unde in ea congerie capitulorum, in qua totius Euangeliorum textus omnia capitula sub suis canonibus ordinantur, euenit in predicta sententia ut ad quatuor capitula Ioannis quater repetatur, decimum capitulum Luce, et quartum Marci, et undecimum Matthei. Et quot capitula habebit in uno sententia, toties repetitur in alio.





HOMILIA DE uILLICO INIQUITATIS
IN ILLUD LUCAE, CAP. XuI: Homo quidam erat diues qui habebat uillicum, etc.

 Homo quidam erat diues, etc. Quis est homo diues, nisi Christus; diues in celo, diues in terra, diues ubique, diues, plenus gratie et ueritatis . Et nos omnes de plenitudine eius accepimus . Diues apud quem absconditi sunt omnes thesauri sapientie et scientie , diues in omnibus et in omnes qui inuocant illum . uillicus autem, est unusquisque Christianus, qui in baptismate uillicationem sui accepit et proximi;  Christianus enim unusquisque non tantum sui causa uiuit, sed et proximi. Et non tantum redditurus est rationem pro anima sua, sed et pro eius cum quo uiuit in hac uita, exercens se corpore et animo, et adiuuans proximum documentis et exemplo, nec tantum querens que sua sunt, sed et que aliorum. Hec est Christianorum cura nobilis et sancta uillicatio, hinc est iudicium Dei tremendum et futura exactio. Et hic diffamatus est apud illum, quasi dissipasset  bona ipsius. Quotidie diflamamur apud Dominum, quia angeli nostri semper uident faciem Patris  et nuntiant ei omnia nostra. Quid ergo facimus? Ubi abscondimur? Illi nos diffamant, nos intuentur et Deum, intuentur omnia nostra et Deum, quia nostra intuendo nuntiant Deo. Non est obstaculum, non sunt tenebre, quibus impediantur uidere omnia nostra, quia diuinum lumen, quo illuminantur, penetrat omnia, quia lux in tenebris lucet  et nox sicut dies illuminabitur . Et hic diffamatus est quasi dissipasset bona ipsius. Quis omnia sibi tradita bona bene dispensat in omnibus? Quis non aliquando dormitat? Quandoque bonus dormitat Homerus , et: In multis offendimus  omnes . Et: Si dixerimus quia peccatum non habemus, nos ipsos seducimus, et ueritas in nobis non est .

Et uocauit illum, et ait illi: Quid hoc audio de te? Quotidie nos uocat Dominus: uenite, filii, audite me . uenite ad me omnes, qui laboratis et onerati estis . Et, o uiri, ad uos clamito, et uox mea ad filios hominum. Quotidie loquitur nobis per prophetas; loquitur per apostolos; loquitur per seipsum in Euangelio; loquitur per doctores; loquitur in conscientia: Quid hoc audio de te? increpat male cogitantes, increpat male loquentes, increpat male agentes, increpat male uiuentes. Quid hoc audio de te? Redde rationem uillicationis tue. Quia de omni uerbo otioso quod locuti  fuerint homines, reddent rationem in die iudicii. . Redde rationem uillicationis tue. Quid agas apud te? quid apud proximum? quid cogites in corde? quale proferas uerbum? Quid auditu delectet, et cui infigas oculum? Redde rationem uillicationis tue. Bona mea dissipas, bonis meis male uteris, bona mea das extraneis. uoco et non respondes, porrigo manum, et non respicis. Redde rationem uillicationis tue. Iam enim non poteris uillicare. Ad finem peruenisti, tempus est iudicii, rationem redde, iam non poteris uillicare. Cito hinc abiturus, cito moriturus es. Iam non poteris uillicare. Post hanc uitam non est uillicatio. Hic uillicando seruimus; ibi requiescendo mercedem capimus. Hic  acquirimus quod ibi possidemus; hic labor, ibi premium.

Ait autem uillicus intra se: Quid faciam quia dominus meus aufert a me uillicationem? Felix qui de fine cogitat, felix, qui se quotidie moriturum, quia, melior est finis orationis quam principium . Quid faciam? Quomodo de male dispensata uillicatione euadam? Fodere non ualeo postquam deficit uite huius uillicatio. Non relinquitur actio post hanc uitam, pro qua mereamur eternam uitam. Ibi iam non ualeo fodere, quia ibi non est pauperes recreare, infirmos uisitare, uigiliis sanctis et orationibus insistere. Quid est enim aliud fodere, nisi sanctarum exercitiis actionum terram mentis et corporis excolere? Terram fodimus, cum a nobis  exstirpamus uitia, ut uirtutes inseramus; quod fieri non potest, post hanc uitam. Mendicare erubesco. Ne mihi dicatur quod fatuis uirginibus est dictum: Ne forte non sufficiat nobis et uobis, ite potius ad uendentes, et emite uobis . Est mendicatio bona, est mendicatio mala. Mendicatio bona hic. Hic bene mendicamus, a doctoribus sapientiam et doctrinam; a sanctis mendicamus in litaniis, ut orent pro nobis. In alia uita mendicatio erubescenda. Quis enim non erubescat dicere: date nobis de oleo uestro, quia lampades nostre exstinguuntur . Ideo mendicare erubesco. uere mendicatio erubescenda, ubi nichil recuperatur, et egestas omnium bonorum perpetua comitatur. Ideo mendicare erubesco. Ibi non prodest alieni boni mendicatio, ubi  defecit omne bonum suum, nec potest ab alio quisquam exspectare, quod ipse non meruit, cum unicuique uix sua sufficient, et uix iustus saluabitur. Ideo mendicare erubesco. Scio quid faciam, ut cum amotus fuero a uillicatione recipiant me in domos suas. Salubre consilium reperit ad finem, qui male dispensauit uillicationem, scilicet ut daret pauca recepturus plura; et reciperetur in domibus aliorum, cui proprie deficiebant.

Conuocatis itaque singulis debitoribus domini sui, dicebat primo: Quantum debes domino meo? At ille dixit: Centum cados olei. Communem Dominum habemus, qui unum Dominum colimus, cui omnes debemus quidquid boni possumus. Sed quia omnes uillici sumus, de iure uillicationis nostre debitorum  Domini pars ad nos refertur, ut non solum inueniamur debitores Dei, sed et inuicem nostri. Non solum enim iubemur diligere Deum, sed et proximum. Debitores ergo sumus Dei, debitores sumus et proximi. Deo tamen totum debemus etiam id quod ad proximum referimus, ut quidquid debemus, Deo debeamus. Habemus autem spiritualia bona, habemus et corporalia. Spiritualia, ut, fidem, iustitiam, caritatem, etc., que Deo debemus, et proximo; corporalia, ut aurum, argentum, triticum, uinum, etc., unde Deo seruimus et proximum adiuuamus. Quid melius per oleum possumus intelligere quam spiritualia, quod rarius est et lenius triticea soliditate, et lumen fouet, id est, cuius uirtus illuminat  mentem ad intuendam ueritatem, et prestat omnibus liquidis, ut spiritualia corporalibus. Quid per triticum, nisi corporalia? Si quidem per speciem sepe genus subintelligitur. uillicus ergo primum debitori loquitur olei, quia priora sunt spiritualia corporalibus; qui debet centum cados olei, quia debet Deo quidquid spiritualis habet boni. Sic enim sunt olei cadi plures, sicut spiritualis boni multe species. uas enim olei centenarium species designat omnes spiritualium bonorum. Nam et centenarius plenitudinem sepe significat, et finitus sepe ponitur pro infinito. Debet ergo domino centum cados olei, qui debet Deo perfectionem spiritualis boni. Sed multum pertinet ad proximum, de hoc quod debetur Deo. Multum enim offendimus nisi fidem,  iustitiam et caritatem proximo reddamus. Cum igitur de centum cadis uillicus iubet quinquaginta scribi, quod debetur Deo, confirmatur scripto, quia non dimittitur. Quod debetur sibi non iubetur scribi, quia dimittitur. Dimittit quod suum est, relinquit quod Dei est. De hoc quod sibi debetur, uenia facit securum; de eo quod Deo debetur scripto facit sollicitum. Unde sequitur:

Dixitque illi: Accipe cautionem tuam et sede cito et scribe quinquaginta; ac si diceret: Quod debes mihi, dimitto tibi; quod debes Deo cautelam assume, et qui superbus stabas, sede cito et humiliare, et quod paruipendebas uel obliuione, pro nichilo ducebas, scribe in tabulis cordis et memoria tene, ut frequenter peniteas et expies, donec et ipsum dimittatur  tibi. Sede cito, id est ne differas de die in diem. Scribe quinquaginta. Numerus iste penitentie et remissionis est, ut et annus quinquagesimus remissionis, et psalmus quinquagesimus penitentialis. Quinquaginta scribuntur et quinquaginta dimittuntur. Similis numerus similem significat offensionem in Deum et hominem. Unde Dominus dicit in Euangelio: Diliges Dominum Deum tuum ex toto corde tuo, et ex tota anima tua et ex tota mente tua. Hoc est primum et magnum mandatum. Secundum simile est huic: Diliges proximum tuum sicut teipsum . Nam quorum similis est dilectio, similis est offensio. Sequitur:

Deinde alii dixit: tu uero quantum debes? qui ait:  centum coros tritici. Cadus liquidorum mensura est et corus seminum. ualde timendum est nobis qui plenitudinem corporalium bonorum debemus, proximis debemus, et tamen non soluimus; debemus totum, et uix soluimus parum. Quid ergo faciemus? Si non possumus soluere totum quod debemus, aliis dimittamus saltem quod debetur nobis. Unde sequitur: ait illi: Accipe litteras tuas, et scribe octoginta. Qui enim de centum scribit octoginta, quintam partem dimittit, quia de corporalibus hoc debetur proximo quod quinque corporis sensus exigunt; hoc scripto commendatur quod diuine gratie per octonarium relinquitur. Rapuisti meum, abstulisti prestitum, negasti commendatum. Si dimitto tibi quod mea refert, scribe octoginta, id est commenda memorie  quod adhuc eges uenia diuine gratie; si quidem Euangelii gratia significatur per octonarium, sicut austeritas legis, per septenarium. Sed meretur octonarii gratiam qui precepta custodit, que significantur per decem, ut per octonarium iunctum denario, gratiam illigamus acquisitam precepto, ut qui scribit octoginta per Decalogi custodiam, perueniat ad octonarii gratiam.

Et laudauit dominus uillicum iniquitatis quia prudenter fecisset. Mira res; malus est uillicus et laudatur; male dispensauit et parcitur; non emendauit quod fecit, et indulgetur. uerum prudenter egit, quia dimisit pauca, ut reciperet plura; dimisit temporalia, ut eterna percipiat. Audierat enim: Dimittite et dimittetur uobis , et dimitte nobis debita  nostra, sicut et nos dimittimus debitoribus nostris . uerum prudenter egit, qui Deum facere molitur debitorem suum, ut exigat ab eo debitam remissionem, quia remisit. Prudenter egit, quia cui obnoxius erat ipsum sibi facit obnoxium. Et quem habebat durum exactorem, nunc habet pium debitorem, ut fiducialiter dicat: Dimitte, quia dimisi; redde quam debes ueniam, quia ego dedi ueniam. Quia filii huius seculi prudentiores sunt filiis lucis in generatione sua. Filii lucis laborant, et uix merentur pretium; currunt et uix ad brauium perueniunt, parturiunt et uix euadunt. Filii seculi post laudes et illecebras et illicitos amores solummodo dimittunt, et Deum debitorem tenent; parcunt et parcitur eis, condonant et donatur. Ideo  prudentiores sunt filii seculi filiis lucis in generatione sua, id est quando regenerantur Deo, et renouantur spirituali uita.

Et ego dico uobis, facite uobis amicos de mammona iniquitatis. Mammona, id est diuitie, que iniquitatis dicuntur, quia sine iniquitate non captantur, et quia iniquum est eas reuocare in proprios usus, quas creauit communes Dominus. Unde scriptum est: Oro iniquitate uidi tentoria Aethiopie , id est pro diuitiis captandis uidi homines factos tabernacula nigredinis, id est uitiorum et demonum, ut qui poterant esse tabernacula sectando paupertatem, facti sunt tentoria uitiorum pro iniquitate congreganda. Quis non uideat multos periurium  incurrere, homicidia facere, dolos machinari contra proximos, rerum publicarum et dominorum proditores esse propter diuitias. Hi fiunt pro iniquitate tentoria Aethiopie. Sed, cum uillicus fecerit amicos superius, et de spiritualibus et de corporalibus, cur Dominus concludit finem parabole sue de solis corporalibus? Citius dimittimus iniuriam factam quam prestitas pecunias; facilius damus fidem quam possessionem: proniores sumus dimittere odia quam expendere nostra. Ideo Dominus, parabolice nobis ad misericordiam instructis, in ea parte misericordie concludit sermonem quam nouit apud homines difficiliorem; et ad eam nos enixius hortatur in fine ad quam uidet nos difficilius inclinari, quia melior est finis orationis quam principium .  Faciamus ergo de diuitiis iniquitatis amicos, pauperibus eas distribuendo, et debitoribus et his qui eas abstulerunt dimittendo. Sed, quia iniquitatis diuitie alie possidentur paterna successione, alie iusto conquiruntur labore, alie usurpantur ex scelere uel impietate, Dei certe amici non fiunt, qui de scelere uel impietate ueniunt. Nec putet quisquam ex his adiutores querere salutis quas mercimonio corrasit iniquitatis. Scriptum est enim: Hostie impiorum abominabiles , quia offeruntur ex scelere; et: Immolantis ex iniquo, oblatio est maculata ; et: Qui offert sacrificium ex substantia pauperis, quasi qui uictimat filium in conspectu patris . Cum ergo precipitur fieri amicos de mammona iniquitatis, discernendum  est ut eas intelligamus que de successione, uel iusto labore proueniunt. Que tamen et ipse iniquitatis dicuntur, quasi inequalitatis, quia cum eas in proprietatem tenemus, equalitatem cum aliis hominibus non seruamus. Sunt ergo ille de quibus amicos facere precipimur diuitie, iniquitatis et iustitie. Iniquitatis quidem quantum ad Deum, qui omnia communibus creat usibus; iustitie uero quantum ad seculum, quia seculari iustitia possidentur ab hominibus. Diuitie ergo que iuste possidentur in terra, et iniuste sunt quantum ad diuinam iustitiam, et iuste sunt quantum ad terrenam. Diuina iustitia cuiuslibet proprietatis possessionem arguit, terrena iustitia proprietatis alicuius possessionem defendit. Per terrenam iustitiam homines propria  colligunt, per diuinam iustitiam sua communia faciunt. Diuitie uero que sunt ex scelere, omnino sunt iniuste. Nec ulla iustitia comprobat, quas etiam terrena condemnat. Et iste nullo modo Deo sunt  offerende, quia de scelere sunt acquisite. Et tamen reddende sunt cito, imo proiiciende, ne malefactor inueniatur in male cepto perseuerare. Ut cum defeceritis recipiant uos in eterna tabernacula. Exponit hic quod dixerat recipiant me in domos suas. Mansiones enim eterne domus sunt eorum quibus impenditur misericordia; domus, inquam, eorum non possessione, sed causa; non possessione quod eas possideant, quas forsitan non possidebunt, sed causa, quia scilicet causa sint suis benefactoribus possidendi. In suas ergo domos uos recipiunt, quando in eternas mansiones nos esse faciunt. Suas enim reputamus, quas nonnisi per eos accipimus; quas nobis quasi retribuunt propter beneficia que receperunt, et propter misericordias quas acceperunt  temporalium, eternorum retributores existunt, per eum qui pro ipsis reddit quod ipsi debuerunt, Dominum nostrum Iesum Christum qui uiuit et regnat per omnia secula seculorum. Amen.





BEATI ODONIS EPISCOPI CAMERACENSIS LIBER SEU HOMILIA DE uILLICO INIQUITATIS






ADMONITIO PRAEuIA

 De Odone episcopo Cameracensi eiusque scriptis preter Herimannum, qui de eo pluribus agit in Historia restaurationis monasterii S. Martini Tornacensis, Spicilegii tom. XII, hec habet Henricus de Gandauo in libro De illustribus Ecclesie scriptoribus, cap. 4: Odo Cameracensis episcopus scripsit homiliam pulchram in Euangelium secundum Lucam: Homo quidam erat diues, qui habebat uillicum. Exposuit etiam canonem misse Te igitur. Scripsit etiam ad Wilbodonem monachum Affligeniensem disputationem, quam habuerat cum quodam Iudeo de mysterio incarnationis Dominice sub dialogo, adnotatis prima sui nominis et prima Iudei secum disputantis litteris. Et Ioannes Trithemius in libro De scriptoribus ecclesiasticis: Odo episcopus Cameracensis, uir in Scripturis sanctis eruditus, et in litteris humanis nobiliter doctus, ingenio subtilis, et clarus eloquio, in componendis et declamandis homiliis ad populum ueterum more non mediocriter insignis, scripsit disputationem  quam habuerat cum quodam Iudeo de mysterio Dominice incarnationis sub dialogo, adnotata prima sui nominis littera et Iudei secum disputantis.

    Ad Wilbodonem monachum, librum 1.
    In canonem misse, librum 1.
    De uillico iniquitatis, librum 1, Homo quidam erat diues.
    Homilias et epistolas plures.
    Et quedam alia non pauca composuit, que ad notitiam meam non uenerunt.


Ex duobus hisce testimoniis conficitur homiliam  de uillico iniquitatis, que sub nomine Odonis cum aliis eius opusculis edita est tomo XXI Bibliothece Patrum Lugdunensis esse non nostri Odonis, utpote que pro sui breuitate nec pulchra homilia, multo minus liber dici potest, nisi forte quis dicat ipsum duas scripsisse homilias de uillico iniquitatis , unam breuiorem, alteram prolixiorem et pulchram, que et libri nomine donari potest. Qui duo caracteres egregie conueniunt sequenti homilie, ex ueteri codice Pratellensi hic edite, cuius stylus aliunde apprime concinit cum aliis eiusdem operibus. Fuit autem Odo ex abbate S. Martini Tornacensis episcopus Cameracensis electus anno 1105; obiit in monasterio Aquicinctensi anno 1113, in quod dimisso episcopatu se receperat. De eo insignem habemus epistolam monachorum Aquicinctensium encyclicam, quam hic ex mss. Alnensi et Tornacensi premittere iuuat.

Aquicinensis cenobii humilis congregatio, omnibus  qui salutis sue solliciti sunt, salutem in Domino.

Salutem, dilectissimi, uobis mandamus, quatenus orationibus uestris de tristitia que nos premit releuari mereamur. Heu amara mors que fratres diuidis et dissocias amicos! Unde tibi hec potestas? Post crucem Christi quis hec tibi restituit? Certe ille te prostrauit, ille te uicit, qui dudum per prophetam tibi minabatur: Ero mors tua, o mors, morsus tuus ero, inferne . Si ergo mors Christi tibi nocendi uires ademit, quomodo eos mori cogis quos ipse semper uicturos secum de morte redemit. Eius  etenim uerba in Euangelio sunt hec: Omnis qui credit in me non morietur, et si mortuus fuerit uiuet . Sed forte dicet aliquis: Quale principium dedit adueniens? Quorsum ista? Credite, fratres et domini, ad quos ista peruenerint, quia non infidelitas, sed meror animi hoc a nobis dicendi extorsit initium, et quasi in mortem fecimus inuectionem, licet sciamus exitum de hoc seculo iustorum in Scripturis appellari somnum uel dormitionem, unde Psalmista ait: Cum dederit dilectis suis somnum . Et Dominus in Euangelio: Non est mortua puella, sed dormit . uerumtamen nobis imperare non possumus, quin doleamus, quando domnum Odonem Cameracensem episcopum, qui nuper apud nos de hoc mundo recessit, ad mentem reuocamus. Graui etenim detentus ualetudine, dimisso episcopatu, Aquicinctum se deferri fecit, et quantum Ecclesiam nostram, in uita dilexisset, in fine demonstrauit. Hic dum uiueret nobis Pater erat consilio, mater pietate, amicus beneficio;  nec mirum si desiderium presentie eius nequimus sustinere, quibus contigit presentis uite solatium amisisse. Nostram quippe, non illius uicem dolemus, quia nos adhuc inter laqueos huius seculi incedentes eum ad meliora euasisse credimus. Credimus, inquam, quia cum iustis modo letus decantat: Sicut audiuimus, ita uidimus in ciuitate Domini , et cum Moyse admiratur dicens: Transiens uidebo uisionem hanc magnam . Magnam nunc certe Dei habet uidere uisionem, qui cum esset in corpore, non suam, sed illius dilexit uoluntatem. Quis autem uirtutes quas possederat digne ualeat enuntiare? Quid potius in eo laudare? Si patientiam, si benignitatem, si humilitatem eius predices, quidquid dixeris minus erit. Ita in singulis eminebat, quasi ceteras non haberet. Et ubi quotidianam eius uitam tritis et communibus uerbis breuiter edisseram? Mitis erat affatu, dulcis alloquio. Nihil illius seueritate letius, nichil letitia  seuerius; grauitatem morum uultus hilaritas; hilaritatem uero uultus morum grauitas temperabat. Mentiri et iurare aut nesciebat aut nolebat. Linguas quoque adulantium seu detrahentium prudenter cauebat, et utrumque genus hominum uelut pestes anime animo fugiebat. Contra illas sepiebat aures suas spinis, ne audiret linguam nequam . Contra istos scriptum esse sciebat: uerba adulatorum mollia, feriunt autem interiora uentris . Nulli malum pro malo reddebat, uel maledictum pro maledicto ; et quasi agnus inter lupos missus morsum malitie non habebat. Prouidebat bona non solum coram Deo, sed etiam coram hominibus , ut sine offensione preesset Ecclesie quam gerebat. Apostolice etiam doctrine gratie refulgebat, et, quantum in se erat, tam uerbo predicationis quam optima morum institutione a seculo reuocabat. Inter harum insignia uirtutum castitatem in eo laudare  superfluum puto, cuius uita etiam ante conuersionem pro continentia quam habebat omnibus fuit exemplo, et quod in primis dicendum fuit; sed non omnia dicere institui. Eo quoque tempore, id est ante conuersionem, ut ad priora redeam, ita totus in libris erat quasi nullam se crederet habere requiem, nisi eum quem in exercitio Scripturarum arripuisset laborem. Erat quippe fundatus grammatica, ornatus rhetorica, armatus dialectica; et his studiis indesinenter eum occupatum multa turba discipulorum sequebatur, qui ad famam tanti uiri undique congregati eius disciplina sitiebant informari, magisterio erudiri. Hic forsitan aliquis remoraretur et diceret quam ardentis fuerit ingenii, quam tenacis memorie, quam temperatus iam tunc in moribus, in uerbis sobrius, in doctrina sollicitus, in disputationibus cautus, in soluendis questionibus promptus; tanta denique in scholis eius quies, tanta pax inter discipulos, et uite compositio per  eius disciplinam habebatur, ut non tam magister litterarum, quam episcopus animarum merito posse dici uideretur. Postquam uero libri B. Augustini De libero arbitrio et uera religione in manus eius uenerunt, statim mutatus in uerum alium, cepit odire que dilexerat, et diligere que prius oderat. Iesu bone! quanta hominis mutatio! Fit in pauperes Christi rerum distractio, cibi et potus abstinentia, carnis maceratio, et omne studium quod in secularibus disciplinis insumpserat, in ueram conuertens philosophiam de discipulis socios fecit, exemplo sui et doctrina multos conuertit, et postmodum relicto foris clerico monachus effectus, monasterium quod dicitur ad S. Martinum Tornaci construxit. Ab omnibus qui per eum uel cum eo mundum reliquerant in abbatem eligitur, consecratur. Multa pretereo, quia ad alia festino. Tunc uero quasi lumen in regione illa uisum est oriri. Populus enim ad eius predicationem conuertebatur. Inter coniugia utriusque  partis fiebant sancta diuortia, patres a filiis et filii a parentibus gladio uerbi Dei diuidebantur, omnes sicut in tempore apostolorum in commune afferebant pretia eorum que possederant, iuuenes ac uirgines, senes cum iunioribus certatim huius seculi sarcinam proiiciebant, et quasi iam de hoc mundo non essent nudi ac leues ad celum uolare gestiebant. Ciuitas eorum quasi carcer eis esse uidebatur, monasterium paradisus. Ipse autem omnibus omnia factus, infirmis infirmus , sanis robustus apparebat, et quasi omnium pater esset, sic omnium ex animo curam gerebat. Heu humanarum rerum incerta prouisio! Letis principiis adfuit tentatio, et Satan, qui etiam inter filios Dei adfuit, expetiit eos ut cribraret sicut triticum . In hoc loco quiescat scorpius arcuato uulnere uenena detractionis infundere, et ad calumniam tanti uiri non referat, quod quidam dimisso sancto proposito ad seculum redierunt, si Christum non audet reprehendere, quod multi discicipulorum  eius abierunt retro, et iam cum illo non ambulabant . Parcat unusquisque lingue, parcat anime sue, nequissimum uitium quasi nouissimum diaboli laqueum nitatur euadere. Nam pauci sunt, ut etiam de religiosis taceam, qui ita irreprehensibilem exhibeant uitam suam, ut non libenter reprehendant alienam. Quid multa? tantam lucernam Christus sub modio latere non patitur, sed per Dei gratiam, ut omnibus qui in domo eius sunt luceret , ad episcopatum Cameracensis Ecclesie assumitur. Tunc uero quanta qualisque uita eius fuerit, quam pristine humilitatis uel paupertatis memor permanserit, tot producimus testes quot in ciuitate illa habentur homines. uerum, quia longius ab incepto digressi sumus, iam ad egrotum nostrum postpositis omnibus redeamus, et, ne pro nobis moras patiatur, eius ad gloriam transitum breuiter referamus. Aquicinctum, sicut diximus, se deferri fecit, ubi omnibus que Christiano morienti  conueniunt rite expletis, tam alacer, tam securus nouissimam horam exspectare uidebatur, quasi non ipse qui infirmabatur, sed alius pro eo esset moriturus. Unde quidam frater in stuporem adductus, remotis omnibus arbitris, solus ad solum accessit, et utrum timeret apposita ori eius auricula diligenter inuestigauit. Tunc ille, ut uerbis eius loquar, cum diceret: Ad quid timerem? et ille opponeret ei periculum mortis, et quia iudicia Domini abyssus multa , et quia non iustificabitur in conspectu tuo omnis uiuens , et cetera huiusmodi, ille paululum reticens, et quasi aliquid in se prius deliberans respondit: Non timeo. Admiratus autem frater conticuit, et magnam eum habere fiduciam persensit. Obiit tertio Kalendas Iulii beatus iste, animam reddidit Christo, nos corpus sepulture. Omnes igitur fratres et domini ad quos hec legenda peruenerit oramus, et uos pro eo quod pro se nos orauit. Secretius enim loci nostri abbate ad  se euocato, ut uerba ipsius ponam: Rogate, ait, carissime, conuentum fratrum, ut pro me apud Deum dignetur intercedere, cuius iudicium sine eius misericordia non potero sustinere. Malui autem hoc scripto multorum subire iudicium et a malis ferre confusionem quam abbatis mei non parere imperio, uel non sequi uoluntatem. Ille enim quem loquimur sibi ipsi monumentum erexit ere perennius  quod nulla possit delere uetustas. Exstant namque apud nos quedam eius opuscula que digna habentur memoria, scilicet de canone Euangeliorum et de canone misse libelli duo, disputatio contra Iudeum, et homilia de uillico, liber unus de originali peccato et alius de blasphemia in Spiritum sanctum, quem interrogationi mee dignatus est cudere, meoque nomini consecrare. ualete.



HOMILIA DE uILLICO INIQUITATIS.

 Homo quidam erat diues, qui habebat uillicum; et hic diffamatus est apud illum, quasi dissipasset bona ipsius, et reliqua. 

1. Proposita sancti Euangelii lectione, fratres karissimi, plurimi pro sui temporis moribus et intentionibus negotiorum, splendide plurima tractauerunt, que contemporaneorum suorum ignorantie pro qualitatibus instruendorum non contemnendam eruditionem attulerunt. Non tamen omnia que de ipsa possunt utiliter sentiri, sicut nec de pluribus aliis Scripturis disseruere, sed eorum plurima doctoribus conuenientem et necessariam sequentibus temporibus doctrinam edituris disserenda reliquere, et, ut uerum fatear, non potuerunt, quoniam omnimodam eius intelligentiam sicut nulli presentis temporis  habent, sic nec precedentes habuerunt. Inest enim naturaliter eloquiis Spiritus sancti tanta fecunditas intelligentiarum, ut nec capi possit, nec debeat ab angustiis quarumlibet humanarum animarum. Ipse autem Spiritus sanctus qui earum multiplicitatem suis eloquiis inseruit, prout uidet his quibus locutus est expedire temporibus, eas et personis misericorditer dispertit; unde et nostre humilitatis supradicte lectionis intelligentiam, a priorum tractatorum intellectu in pluribus discrepantem, licet scholasticam, non negligendam tamen dignatus est impertire; quam, si facundie uires ad hoc ipse dare uoluerit, a quibusdam fratribus commonitus, uolo pro uiribus ingenioli nostri declarando pluribus communicare.  Sed quoniam non sufficit ad plenitudinem intellectus in qualibet lectione cognoscere quid uerbis insinuetur, nisi etiam totius narrationis exordium et causa finalis agnoscatur, superiora sancti Euangelii uerba respicienda sunt, ut qua occasione et ad quid insinuandum parabolam de uillico iniquitatis Dominus posuerit deprehendatur.

2. Refert in precedentibus S. Lucas euangelista publicanos et peccatores ad Dominum accessisse, et eumdem Dominum carnales cibos cum illis accipere non contempsisse. Refert etiam quod Pharisei et Scribe qui de iustitia falso gloriabantur, hoc uidentes submurmurabant, eaque occasione ipsum et suam doctrinam quantum poterant infamabant. Misericors autem Dominus, qui carnis cibos cum illis accipiebat, non peccatis eorum communicando, sed per carnalis conuiuii familiaritatem, eos ad spiritualium ciborum refectionem prouocando, ut iniquitatis eorum stultitiam eisdem et aliis quibusque  notam faceret, seque pastorem uerum hominem, et hominibus eius pretiosam supellectilem esse monstraret, hominis qui centum habuerat oues et una earum perierat similitudinem proposuit, huicque aliam mulieris decem dragmas habentis, quarum unam perdiderat, adiecit. Quibus expletis similitudinibus, uelut eas significato coaptans, et quantum sit bonum penitentie, ut ad eam prouocaret, per ipsius effectum demonstrans; nec non quare peccatores reciperet insinuans, subiunxit dicens: Ita gaudium erit in celo super uno peccatore penitentiam agente . Que sententia ut fieret peccatoribus ad penitentiam securum incitamentum, subiecit etiam eas que sequuntur narrationes trium parabolarum. Quia enim Saluator, sicut ipse ait,  peccatores ad penitentiam uocare uenerat, nullum a penitentia pro qualibet causa diffidere posse, uel excusabilem se putare uolebat, ideo facta mentione penitentie, parabolas de luxurioso filio, de uillico iniquitatis, de Lazaro ulceroso ad ianuam diuitis iacente subiecit: quibus pro diuersitate peccantium, diuersos conuersionis modos et uarias actiones penitentie demonstrauit.

3. Certum est enim quosdam peccatores suorum peccatorum miseram feditatem sine cuiuslibet commonitione, diuina tamen gratia suggerente, recognoscentes perhorrescere, et perhorrescentes acerrima mentis afflictione ueniam a Domino postulare; quosdam uero sic in eis irrationabiles permanere ut  ea penitus non attendant, donec excitentur tandem ad eorum cognitionem increpatione et comminatione terribili, uel eorum manifesta representatione; quod in eis solet contingere, qui Deo seruientes in pluribus, non tamen recedunt prorsus a carnali delectatione. Hi cum per aliorum increpationem sua mala cognoscunt, et futuram damnationem formidant, quia penitentie seueritatem pro carnalis delectationis consuetudine in se non ualent exercere, misericordie operibus quod deliquerunt emendant. Sunt etiam alii quorum peccata grauissima sunt et numerosa, et sicut ulcera, que ab interiori humore, rupta cute, super ipsam creuerunt, non occulta. Et hi, frequenter ipsa suorum malorum publica grauique feditate confusi, sed a misericordi Domino ueniam non desperantes, usquequaque humiliati, ab omnibus quos legis doctos et iustitie sectatores arbitrantur doctrinam eterne uite, quamuis a pluribus eorum contemnantur, requirunt, sicut a diuitibus  panem mendici, cunctisque quibus humiliatorum curam esse cognoscunt, sua mala reuelant, quasi canibus Lazari ulcera lingentibus, et ab eis petunt orationibus et satisfactionis doctrina iuuari.

4. Quia ergo Dominus, sacerdos uerus et summus, peccatores non solum sua hostia, sed et conuersionis admonitione satisfactionisque doctrina saluare uenerat, nominata penitentia, illius quas ostendimus uarietates et forsitan plures alias in prelibatis parabolis ostendere uoluit; in quo et Phariseos scribasque peccatorum consortium respuentes confutabat: quas cum ad hoc quod de peccatoribus penitentiam agentibus in celo gaudium fieri dixerat subiecisset, sine errore uidetur quod peccatores cuiusque  generis ad penitentiam, quasi sic eos alloqueretur, inuitasset. Quisquis itaque in longinquam regionem dissimilitudinis a Creatore luxuriose et secundum libitum uiuendo recessisti, ad penitentie correctionem in te rediendo ne torpeas remeare quasi de uenia desperatus; sed attende quod filius, qui portionem suam substantie, quam pater tradiderat, consumpserat cum meretricibus, tandem ad se rediens, patremque cum lacrymis petens, et non iam ut filius, sed ut seruus suscipi postulans, ut carissimus filius, et festiue sit susceptus . Tu quoque, quem turpia peccatorum ulcera manifestaque deturpant, ad penitentiam fugiens ne cuncteris humiliari; sed a custodibus animarum postula te, supplex factus et humilis, precibus et emendationis  insinuatione iuuari, et ab his qui sapientes in Scripturis uidentur instanter opta , Scripturarum consolatione confortari; quoniam si hoc feceris, illis qui te Scripturis confortare contemnunt, inferni tormentis pereuntibus, tu requiem in sinu Abrahe consequeris. Lazarus enim, qui iacens ad ianuam diuitis purpura byssoque cooperti plenus ulceribus, refici micis de mensa cadentibus, cum nullus ei daret, cupiebat, sinus Abrahe refrigerium est consecutus, cum diues ille qui mense sue micas ei non dederat, tormentis infernalibus sit mancipatus . Sed et tu, quisquis mihi subderis, et in pluribus obtemperas, et ideo securus in multis per  negligentiam desideria tua sequendo delinquis, et quia te delinquere non attendis, ut corrigas nec difficulter ostendis, cum per quamlibet increpationem tuarum negligentiarum mala cognoueris, de uenia ne desperes; nec quam in te seueritatem penitentie nequeas exercere ad excusationem pretendas; sed qualiter Dominum tuum placare ualeas, ex hac quam tibi narro parabola perpende sollicitus ut deprehendas.

5. Erat enim homo quidam diues, qui habebat uillicum, et cetera. Homo diues iste, de quo Dominus suis discipulis parabolam proponit, nullus rationabilius intelligitur, quam idem ipse, qui licet homo pauper inter homines conuersaretur, in eo tamen quod Deus est, omnibus quecunque sunt iure creationis  dominatur: qui solus uere diues et est et intelligitur; quia quisquis alius diues creditur, nisi ab ipso quod diues est capiat eternaliter possidendum, suis diuitiis pauper inuenitur. Ad quod ostendendum plura dicere necessarium non uidetur, quoniam huic intellectui nullus qui credat refragatur. Sed, quoniam quis per uillicum debeat intelligi, nondum inuenimus ab aliquo sufficienter exploratum, diligenter est per ipsius rei similitudinem rationabiliterque inuestigandum.

6. uillicus namque nomen est a uilla uel compositum uel deriuatum, et significat proprie quemlibet ad colonos uille custodiendos, ad redditus eorum exigendos et ad compescendos eos, ne domino debitum seruitium subtrahant deputatum. Unde iam  possemus diuitis huius, Domini nostri scilicet, uillicum cognoscere, si uillam cognosceremus et colonos quos eam constituit custodire. Sed et hoc facile poterit cognosci, si uille proprietatem curauerimus diligenter speculari.

7. uilla namque dicitur agrestis hominis habitatio, non ad decorem et delectationem constituta, sed ad culturam terrarum exercendam, ut fructuum ferat utilitatem adaptata: que si colonos solertes sortitur, ut in ea quod debet esse uideatur, res est que suo possessori non parum cara, sicut ualde utilis habetur. Quippe de bonis que colligit ex ea, in amena ciuitatis habitatione gloriatur. Si uero colonos inutiles habuerit, paruo tempore uastata, uiteque necessariis carens, possessio uilis, et ferarum  habitatio apparebit. Que si similibus conuenienter aptamus, quid per uillam rectius quam nostram temporalem uitam designari reperiemus? Quid enim est hec in qua temporaliter uiuitur uita, nisi quedam agrestis et laboriosa, nullius decoris, nullius delectationis habitatio, longe a uere felicitatis ciuitate remota? In qua, dum per corporis membra Domino placituras actiones exercere studemus, dum mente bonos cogitatus fouemus, et quidquid terrenum est, esse caducum, et dum habetur et in usu non est, inutile; cum autem in usu esse ceperit, labile et ideo contemnendum censemus; super celestia quoque manentia et amena, cumque suis possessoribus semper in usu iucundissimo sint, nunquam  transeuntia, et idcirco appetenda cogitamus: nec non cum ad Creatoris nostri laudem cognoscendam specialiter insistendum, ut ei sine errore famulari sciamus, ratiocinamur; quid aliud quam terram ad gratos fructus nostro possessori ferendos excolere laboramus?

8. Si igitur uilla nostra uita temporalis intelligitur, quid per colonos, nisi due mentis potentie designantur? quarum una corporis artus mouet ad quod uoluerit operandum; et altera se ipsam multipliciter circumducit ad meditandum et speculandum. Cum ergo he due animum in meditando, corpus in operando quod Domino placeat exercuerint, quid poterit in temporalibus Domino mentis potentie uita nostra gratius inueniri? Et uere cum sic  excolitur grata fieri Domino cogitatur; quoniam tunc in ea, sicut monet Apostolus ipse, per omnia glorificatur . Si uero ad carnalia desideria et temporales glorias dederint manum, quid erit uita nostra, nisi res omnibus bonis uacua et deserta et habitatio demoniorum?

9. Ne ergo se possent ille mentis potentie, id est uires operandi et meditandi ad nutum suum quo uellent inflectere, prefecit eis Dominus rationem, que singulos motus earum deberet examinare, et uellent, nollent, ab his que Domino displicitura fuerant ad placitura reuocare. Quod qui, sicut est uerum esse discernit, iam uillicum quem querebamus sine dubitatione cognoscit. Ipsa enim ratio uillici uices in nobis exsequitur, cum uires illas, que corpus ad  operandum, et animam ad meditandum commouent, a uitiis reuocat, et ad uirtutes exhortatur. uillici uices exsequitur, cum eas caute custodit, ne malignorum spirituum tentationibus aliquando frangantur. Tunc etiam locum uillici tenet et officio fungitur, cum ipsas quasi uiolenter impellit ad ea que iusta sunt, licet humilia despectaque uideantur. Sic enim cogit eas Domino, quod deberet, seruitium reddere, quod sue uoluptatis appetentia per se non uererentur auferre. Cum ipsis male blandiendo consentit, et ad quod exigunt adiuuat, bona discretionis et potestatis quam Dominus ei tradideret, quasi abiicit, dissipat, et conculcat; quod Domino nullis potest occultari uersutiis; quoniam, sicut ait Apostolus, ipse discretor est cogitationum et intentionum  cordis, nec est ulla creatura alia in conspectu eius inuisibilis : ad quod indicandum subiecit Dominus: Et diffamatus est apud ipsum quasi dissipasset bona sua. Non enim in hoc aliud mihi uidetur dicere, nisi se non posse, quod malefecerit ille uillicus, ignorare. In hoc enim quod aliquis diffamatur, crimen, quod fortasse occultum esse uolebat publicatur: unde non uidetur aliud esse uillici diffamatio, nisi negligentiarum rationis et malorum consensuum manifesta Domini cognitio.

10. Sed quid uult indicare quod dixit quasi dissipasset, similitudinis significatiua uoce, et non quod dissipasset absolute? Sed si, rei naturam inspicientes, consideramus quod ratio discretionem et potentiam  uires illas mentis ad Domini gloriam conuertendi nunquam non habet; quid per quasi demonstrare Dominus uoluerit, manifeste satis apparet. Certum est enim, nec ulli rationabili dubitabile discretionem boni et mali, et potestatem qua uiribus mentis supradictis dominatur ratio, easdemque uires et fidei gratiam, bona Domini Dei non parua nec contemptibilia esse. Si ergo hec omnia posset destruere ratio et destrueret, quanta damnatione dignum in factorem horum, et datorem crimen perpetraretur? Tanta ergo damnatione digna per quasi a Domino monstratur cognosci, quia bonis a Domino sibi concessis non utitur, nec predictis uiribus mentis dominatur ut oportet: quantam mereri iudicaretur, si sibi tradita bona, et uires operandi et  meditandi sibi subiectas, prorsus a suo esse deturbaret: quod iustum esse, qui non caret intellectu potest aduertere, si merita rerum uoluerit iusta lance ponderare. Cum enim predictis bonis, iuxta hoc quod ea suscepit a Domino, non utitur, quid aliud quam si ea penitus exstingueret, operari uidetur? Cum uero uires mentis quas diximus coarctat, ut operantes quod iustum est Domino seruiunt, non efficit, ut suo Creatori inhonestius sint, quam si penitus non existant.

11. Sed quia misericordissimus Saluator uult indicare multis talium se per satisfactionem placari, ut ostenderet qualiter, subdidit: Et uocauit illum, et ait illi. Quando aliquis uocari dicitur, non per se uenire, sed ut ueniat inuitari demonstratur, monstratur  etiam remotus a uocante, uocatione ipsa ut proximus fiat operante. Quid itaque in uocatione, qua uillicus dicitur uocari a domino, aliud intelligitur, nisi quod uim rationis non exercentes per se ad sui erroris cognitionem non conuertuntur; quodque rationis negligentia plures a Domino separat, quos ad se redire Dominus misericorditer exhortatur? Quam exhortationem etiam uoluit ipse pius Saluator patefacere, dicens dominum uillico dixisse: Quid hoc audio de te? Redde rationem uillicationis tue.

12. Quicunque Dominum diligimus, et eum nobis placatum inuenire desideramus, hec uerba ipsius diligenter attendamus, intellecta diligamus, et dilecta  teneamus. Sunt enim uerba potentis, cuius instituta transgredi non sit tutum; commotionem cum grauitate promentia, sed tamen cum misericordia transgressorem ad emendationem uocantia, et non differendam esse correctionem rationabiliter indicantia. Nam dicendo quid hoc audio de te? se quasi mirari designat quod peccat in eum fidelis ratio, non utens uel abutens bonorum ipsius largitate. Est enim tale quod uillico dicitur his breuibus uerbis, quale si rationi diceretur hoc quod subditur uocibus ad intelligentiam multiplicatis: Ego Dominus omnium, creator uniuersorum, potentissimus potentum, sufficientissimus sufficientum, qui extra me nullius egeo, sola uoluntate facio quecunque uolo, cum te non egerem, sola bonitate mea te feceram,  mee imaginis impressione boni et mali discretionem inserueram, potentiam refrenandi motus omnes uoluntatis tribueram, uere fidei gratiam speique celestia consequendi consolationem contuleram, et preceptis meis et exemplis adiuueram; et tu his omnibus quasi contemptis, sequeris motus concupiscentie temporalis. Quid hoc audio de te? Immensitas potentie mee uel seueritas iustitie tibi mei non attulerunt timorem: collatio tot et tantorum beneficiorum, patientia et mansuetudo tibi mei dignum non contulerunt amorem. Quid hoc audio de te? Tam uilis per te, tam nullius utilitatis: quam tantam feceram, quam hic sublimaueram; grande malum perpetrasti, grandem penam tibi parasti: tamen quia misericors non esse non possum, redde  rationem uillicationis tue, et tibi placari paratus sum.

13. Rationem reddit quisquis illi a quo impetitur respondendo sicut oportet, donec iuste quiescat, satisfacit. Secundum hanc formam monet benignissimus Saluator, ut ei rationem reddamus, scilicet ut ad ea que peccasse nos increpat, sibi per penitentiam et humiliationem mentis et misericordie opera et orationes respondendo satisfaciamus; nec differamus quia propinquum est ut non possimus reddere. Mors enim imminet omni hora, que hoc efficit ut post eam nichil ad nutum nostrum ualeamus immutare: quod nobis indicauit pius doctor cum addidit: Iam enim non poteris uillicare. Nihil enim post mortem prodest perditis ius rationis, quia non ualet effugere penas merite damnationis. Hoc nobis  plane uoluit ille super omnes diues indicare, dicendo uillico: iam enim, id est in proximo non poteris uillicare.

14. Sed illud attendendum est, qualiter negligenti rationi Dominus sic loquatur, ne quod diximus minus capacibus remotum a ueritate uideatur: loquitur Dominus pluribus modis quibus suam uult innotescere uoluntatem, unicuique sibi conuenienti modo, prout uidet exigere cuiusque naturam et capacitatem. Loquitur namque quibusdam occulta et absque quolibet indicio facta inspiratione, ut Prophete dicenti: Audiam quid loquatur Dominus Deus in me. Aliis loquitur uoce, nescientibus unde fiat, ut Samueli. Aliis somniis, ut Ioseph, Pharaoni, Nabuchodonosor, Danieli. Aliis angelico ministerio, ut  Moysi, Abraham, Iacob, et aliis pluribus. Aliis signis quibusdam, ut Baltassar digitis in pariete scribentibus. Multis autem loquitur per homines fideles, ut antiquis per prophetas, nobis per ecclesiasticos doctores, nonnullis per diuinarum Scripturarum lectiones, plurimis per corporis afflictionem, quibusdam quoque per temporalem aduersitatem. Sunt plures et alii modi diuine locutionis, quos omnes enumerare non est scientie nostre debilitas. Sed hoc sciendum est, quia tunc Dominus loquitur ad rationem cum aliquo predictorum modorum, uel quolibet alio eam a suo erratu et negligentia reuocat ad ipsius cognoscendam uoluntatem. Fidelium autem rationi concupiscentiam carnis secute maxime loquitur per doctores et diuinarum  Scripturarum lectiones. et corporum molestiam, uel aliquas aduersitates: que locutio in ipsa ratione fit cum a Domino quolibet predictorum modorum excitata, suos erratus ad memoriam reuocans, sibi dicit: Quid misera fecisti? quam inconuenienter et iniuste bona que tibi contulerat Dominus tractasti? Immensitatem ipsius et immutabilem iustitiam in memoria non habuisti? te ipsam contra eius placitum et iussionem, rem uilissimam, carnem scilicet, sequendo fedasti. Quid sic male te habendo promeruisti, maxime cum illum hec ignorare non potuisse cognouisti? Cum hec secum per aliquam supradictarum causarum commonita ratio meditatur; tunc a Domino uelut ei, quid hec audio de te? et cetera, dicente, increpatur.

 15. Hoc attendendum quod sepe fit in ratione cuiusuis huiusmodi meditatio, nec subsequitur penitentie satisfactionisque congrue sicut oporteret exquisitio. Sed cum hoc contingit, non tunc ei Dominus loquitur, sed ipsa se ipsam circumspiciens, absque confusione timoris euagatur. Locutio uero Domini semper id ad quod fit operatur; et ideo quoties ipse de iis malefactis corripit rationem, angor cordis et satisfactionis exquisitio comitatur: quod nobis uerbis Domini indicatur manifeste. Subdit enim: Ait autem uillicus intra se. Quasi extra se loquitur, cum que mala sunt facere tractat, uel fecisse sine timore perpendit. Sed tunc intra se loquitur, cum quid iuste debeat operari cauta consideratione perquirit. Illud namque ab illa naturaliter  est separatum, hoc autem sibi semper proprium est et innatum.

16. Cum igitur Dominus de suorum institutorum transgressione rationem modo aliquo supradictorum increpauerit, ipsa illico non otiosa nec stupefacta permanens intra se dicit: Quid faciam, quia Dominus meus aufert a me uillicationem? id est secundum uim sue nature considerat, qualiter quam se meruisse cognoscit iram Domini non incurrat; quod enim uillicus dicit: Quid faciam, quia dominus meus aufert a me uillicationem, sollicitudinem uindicat rationis, ne se iudicio Domini, quo damnetur, subdatur, secundum apostoli Pauli consilium uelut hoc modo discutientis et iudicantis: scio me Creatori meo non sicut oportuit seruisse, ipsumque  transgressoribus suorum preceptorum penam infinitam iuste instituisse; scio quoque quod cito uite me subtrahet, potestatemque quam nunc habeo quod uoluero faciendi in contrarium conuertet; sed nichilominus illum scio misericordem, uitam peccatoris magis quam mortem desiderantem, et ideo ad penitentie correctionem prouocantem. Hac fiducia sollicita perquiro quid facere debeam quandiu sum in mea potestate, ne cum perdidero, nimis turpi et intolerabili comprimar egestate. Non autem ignoro cuiuis esse promptum aliquod grauis penitentie genus incipere; licet enim cuilibet uel ignauo bellum indicare; sed didici, docente Domino, saluationem mereri non incipere, sed perseuerare. Unde mihi  necessarium puto tale genus correctionis uite considerare, quod ualeam sine defectu quoad uixero tolerare. Hinc est quod sic reuoluo qualiter debeam mea mala punire, non audens me committere, timens lapsum ei pene quam non possum perferre. Nolo enim in incertum currere, nec ut erem uerberans pugnare; sed ad brauium et coronam si propositori placuerit peruenire. Propter hoc uires meas me ponderare ostendo. Quid faciam quia dominus meus aufert a me uillicationem dicendo: Neque enim possum sicut fortes fodere, nec ideo tamen uolo sicut iners otiosa remanere; sed quod potero faciam, quoniam erubesco mendicare.

17. Quia terra cum foditur dura ligonis percussione penetratur, scinditur, et ut alimenta uite proferat  inuertitur, recte illa quam exercet acutus dolor peccatorum et cupiditas uiuendi cum Domino, carnis attritio perfodere, designatur. Quia uero qui mendicat necessariis uite carens aliena bona desiderat, bonorum operum quibus sancti abundant inopiam et desiderium mendicare designat. Est ergo rationi dicere Non ualeo fodere, infirmitatis sue debilitatem ad carnis attritionem tolerandam ponderare. Erubescere uero mendicare tunc se profitetur, cum que potest exercere bona studiose cogitat, ne inops et uacua bonis operibus, et aliena desiderans, in uita que sequitur appareat et confundatur. Pro qua tam pura sui discussione et humili quid sibi utile mereretur cognoscere, nullus enim qui pure considerat et humiliter qualiter Domino placere ualeat,  relinquetur in dubitatione. Quod plane promittit Dominus uestigantibus quomodo eternam euadant inopiam, cum ostendit uillicum sue sollicitudini subdidisse: Scio quid faciam. Cum enim prius eum ostendat dubium et sollicitum dicendo Quid faciam? et cetera; quid uult quod eum illico certum factum ostendit subdendo, Scio quid faciam, ut cum amotus fuero a uillicatione, recipiant me in domos suas, nisi quia misericorditer docet quantumlibet infirmi peccatoris rationem de sue salutis ignorantia non diffidere? quia si de preteritis male ingemuerit, et qualiter eterna effugiat sollicite uires suas discutiendo exquisierit, certa reddetur, reuelata sibi curatione. Quod ergo dicit uillicus: Scio quid faciam, ut cum  amotus fuero a uillicatione, recipiant me in domos suas, hanc indicat consolationem rationis animaduertentis sue saluationis uias. Que paulo ante, perterrita Domini mei comminatione, tenebar dubia et sollicita, pro mee infirmitatis consideratione, de sue gratie recuperatione, iam scio, id est intelligo sicut res est, quid debeam facere, per qdod merebor domos quas construunt corporalis actio iusta et bona meditatio, et ideo sue dicuntur, cum uite cursum consummauero, introire: in quas ab illis me suscipiendam dico, quia causa sunt quare recipientur qui recipientur sicut me recipiendam me confido. Non enim, ut ait Apostolus, aliud recipiemus ante tribunal Domini metuendum, nisi quod gesserimus in carne siue bonum siue malum, et diuersitas multiplex  habitationum quas Dominus in domo Patris esse dicit, utique fit pro diuersitate meritorum quibus quisque cum gratia iuuante meritus est eas dum uixit. Que autem sunt alie domus ille, in quas post hanc uitam uolumus rationabiliter  , nisi quietis habitationes? Et ipse utique cuique proueniunt, quales sue merentur uel corporis uel mentis actiones. Unde recte actionum esse dicuntur, que aliter nisi promerentibus illis non possidentur.

18. Ne autem uersutus mihi occurras, dicens hoc intellectu posse per domos intelligi etiam malorum penas, quoniam sicut actiones bone quietem, sic et male constituunt et promerentur eas; scias quia domus dicitur tantummodo que ab imbribus et ab  omni intemperie eris protegere possit habitatio; in inferno uero solummodo sulphur, et ignis, et spiritus procellarum, et ineffabilis tribulatio. Quid uero sit illud quod faciendo uillicus in domos subiectorum recipi confidat; subdidit idem Dominus cum dixit: Conuocatis itaque singulis debitoribus suis, dixit primo: Quantum debes domino meo? At ille dixit: Centum cados olei; dixitque illi: Accipe cautionem tuam, et sede cito, et scribe, quinquaginta. Deinde alii dixit: Tu uero quantum debes? Qui ait: Centum coros tritici. Et ait illi: Accipe litteras, et scribe octoginta.

19. Debitores Domini esse uires illas animi quibus et se mouet et corpus, neminem confidimus negare. Omnes enim suos actus absque contradictione debent  iure ad ipsius gloriam referre. Has itaque conuocat ratio, cum eas a se desideria propria sequendo remotas reuocat in ius suum, et a concupiscentiis, quas sequebantur, reprimit. Quantum uero debeant interrogat, cum eas sue considerationi proponens, ut quid a Domino facte sint, et quam studiose, quamque sincere, et in quo, et quare, et quoto tempore debeant famulari, ratiocinando perquirit. Quod primus respondet, Centum cados olei se domino debere, monstrat rationem de ui mentis qua corpus ad operandum mouetur cognoscere quod a Domino, qui per se condidit uniuersa, facta sit ut eum honoraret summo studio in operibus propter que fecit eam caritatis et misericordie, sicut fierent in  fidei confessione Trinitatis eterne, uirginaliter, hoc est incorrupte, id est absque malorum operum admistione, stabiliter et per totum spatium temporalis uite, et pro solius eterne beatitudinis recompensatione. Oleum namque ceteris unctionibus penetrabilius est, adeo ut de ipsis medullis eliciat dolorem, omnemque cui sociatum fuerit naturaliter supernatat liquorem: in quo congrue misericordie tenet et caritatis similitudinem, quoniam et hec peccati quantumlibet grauis excusat damnationem, et illam ceteris Spiritus sancti carismatibus comprobat Apostolus sublimiorem.

20. Cadum autem mensuram dicunt que tribus amphoris impletur: et ideo fidem sancte Trinitatis apte designat, qua fidelibus omne bonum spirituale  mensuratur. Porro centum numerus est quem denarius generat per sui ipsius multiplicationem, ac per hoc indicat perfectionis studium et stabilitatem. Notum est enim quod denarius perfectus sit numerus, eo quod post eum non est alia supputatio, et ideo conuenienter per eum intelligitur perfectio. Cum autem per se ipsum multiplicetur, ut centum generetur, quam perfecto studio ad perfectionem caritatis et misericordie tendendum sit, quamque recte et stabiliter in eo perseuerandum per centum indicatur. Nam, quia decies ducitur decem ut centum fiat, non est dubium quin plana equilatura quadratura denarii centum existat, equilatura uero quadratura plana quam habet equa latura iustitie  signum est et rectitudinis; et quia in plano firmiter iacet, signum est etiam stabilitatis. Diuiditur autem iste numerus in duo quinquagenaria, qui numerus iubilei letitiam representat, in quo secundum legem et seruus libertatem consequebatur, et hereditate priuatus hereditatem propriam recuperabat: per quod centum, in quo numerus iste duplicatur, eterne felicitatis exprimit letitiam; in qua qui recipientur corporis et anime consequentur libertatem; et quam in primo parente perdiderant, non ulterius amissuri recipient hereditatem. Continet etiam idem numerus, id est centum, quater XXu: qui numerus circularis appellatur; ac per hoc designat centum uniuersum spatium temporalis uite, quod quatuor uarietatibus distinctum  semper in se sicut circulus replicatur. Dicunt etiam qui naturam centum exponunt, cum potestas huius numeri signum in dextram manum transferre, et eisdem digitis quibus in sinistra XXX designant et LX, significare. Cum autem et XXX coniugationis sanctitatem, et LX uiduitatis ostendat castitatem, dicunt centum quia in dextram transfertur designare felicitatis eternitatem; et quia iisdem digitis quibus illi duo numeri in sinistra signantur, denotatur representari uirginitatem.

21. Si ergo recte pensamus et olei naturam et quam cadus continet quantitatem, nec non centenarii quam monstrauimus uim et multiplicem significationem: cognoscemus, sicut superius ostendimus, qualiter quisque debeat Domino famulari per  illam monstrari responsionem; quod quia sola ratio se iudicans et discutiens in quo peccauerit, de sibi subiecto motu corporis recognoscit, debitor ille primus uillico centum cados olei se domino debere respondit. Nihil enim aliud intelligendum uidemus quod debitor respondet se tantum motu corporis debere, nisi rationem facultatem corporalis actionis discutientem, quod exposuimus de illa, sentire. Quis enim audet negare quin per totum spatium uita nostra summo studio absque mali cuiusquam admistione et pro solius eterne uite premio corpus ad hoc exercere debeamus, ut fidem ueram misericordie et caritatis operibus impleamus? Si enim eam operibus uacuam relinquimus, cadauer fidei non fidem uiuam uel uiuificantem nos habere probamus.  Sed quoniam uix inuenitur debitor huiusmodi qui debitum hoc sicut debere monstrauimus, et uerum est, possit persoluere, necessarium est ut uillicus caute studeat debitoribus debitum temperare. Nisi enim sicut oportet temperatum fuerit, cum iam non possit reddi sicut debetur, quia male cautum est, uterque simul et uillicus et debitor procul dubio peribit. Idcirco uillicus ait illi: Accipe cautionem tuam, et sede cito, et scribe quinquaginta.

22. Pluribus in locis testantur Scripture sacre tractatores quinquagenarium numerum secundum carnem peccantium correctionem et penitentiam designare: quod ex ipsarum rerum natura facile cognoscet, qui uoluerit, et potuerit considerare.  Quinquagenarius enim nascetur, si quinquies decem uel decies quinque computetur. Cum autem caro, que quinque sensibus peccata multiplicauerat, ad obedientiam mandatorum Dei, que denario numero solent intelligi, redit, cum increpata quouis modo reuocatur, tunc quinarius per denarium spiritualiter multiplicatur. Impossibile autem est ut caro que sensuum delectationem secuta fuerat diuinis mandatis subdatur ad obediendum, nisi prius penitendo doluerit quod susceperit aliquando delectationis sordidandum. Unde satis conuenienter potest intelligi per quinquagenarium numerum penitentiam designari. Est tamen aliud quod in quinquagenario uolumus intueri, scilicet corporalem uitam a uitiorum sordibus per  sancti Spiritus gratiam purgandam, ob spem felicitatis eterne nos in ipso doceri: hinc enim numerus idem quinquaginta a septenario per septenarium superaddita unitate procreatur. Septies enim septies XLXIX sunt, quibus unitate superiecta, quinquagenarius consummatur. In Scripturis uero notum est per unitatem que diuisionis diminutionem non suscepit, eternam felicitatem designari, que sui detrimentum aliquod aliquando non sentit. Quod ipsius Domini uerbis in Euangelio fit manifestum, dum dicit Marthe in administrando circa plurima sollicite, beatitudinem eternam significans: Porro unum est necessarium. Porro septem sancti Spiritus designat operationem, propter eiusdem gratiam septiformem. Designat etiam humanam uitam, quoniam et uII diebus  agitur, et ab ipsa generatione per septenarium procedit usque ad perfectionem, et per eumdem rursus declinat in defectum et debilitationem. Cum igitur carnalis uita, que multis uitiis per se succumbit, per gratiam sancti Spiritus, sine cuius ope non abiicitur iniquitas, ab ipsis emundatur; quid aliud tunc fit, nisi quod septenarius humanitatis per spiritualem septenarium multiplicatur? quod si in spe beatitatis eterne fiat, unitas est superaddita, et quinquaginta perficiuntur.

23. Hoc est ergo quod monet uillicus debitorem Domini facere, qui se centum confessus est non aliquando reddidisse, sed debere; scilicet ut cautionem suam accipiat, et cito sedens cum centum non sufficiat reddere, se quinquaginta redditurum scribat.  uillicus, sicut iam diximus, ratio est, debitor potentia coporalis actionis, cuius cautio iure dicitur illud quod ei maxime debitum Domini commemorat, id est instantis cogitatio mortis, et timor cruciatus infernalis. Non enim aliquid aliud quo ad soluendum Domino debitum corporei motus potentia tam cauta et prouida reddatur, quam si mors semper imminens et gehennalis damnatio pre mentis oculis continue teneatur. Tunc enim nec facile punienda emittit, et que emisisse se recolit, modis quibus potest delere contendit. Notandum autem quia quod scribitur ne obliuione depereat aliquando procuratur. Cum ergo ratio que minas Domini formidat, queque recognoscit se illi non seruisse corporeis motibus, sicut ius  creationis exigebat, menti quod non oportet per corpus exercere uolenti, mortem semper instantem et infernalium horrorem penarum proponit; nonne tunc eam quasi cautionem suam accipere compellit? Eamdem quoque quasi cito sedere iubet, cum ut a malis in quibus ante steterat sine dilatione quiescat, reprimendo suadet: sed quinquaginta scribere tunc hortatur, cum sancti Spiritus adiutorium debere postulari, et eius auxilio ab omnibus que Dominum fuerant offensura motus corporeos emendari, hocque non horarie, sed per spatium uite quod superest immutabiliter fieri in spe consequende felicitatis eterne sine cessatione, meditatur, ut sic fides Trinitatis intemerate conseruata caritatis operibus et misericordie utiliter impleatur. Neque enim prodest  fidem Trinitatis habere uel opera misericordie et caritatis exercere ei qui noluerit immunda carnis opera a se dimittendo remouere; et ut compendiose quod ratiocinando diffuse dictum est comprehendamus, cum ratio, que se bene non uixisse recognoscit, acerbitatem penitentie uel non ualens ferre, uel perhorrescens, qualiter Dominum placare ualeat inquirit, apud se firmiter statuit mortem imminentem, et tormentorum que manent impios ineffabilem horrorem contra uoluntatem carnalium delectationum, que assidue recurrunt, continue respicere; et ideo a malis quibus Dominum offenderat indilate quiescere, et ut uitam que restat immaculatam ducere ualeat, sanctum Spiritum adiutorem absque intermissione inuocare, fideique Trinitatis indiuidue  congruentia opera misericordie et caritatis exercere. Tunc uillicus iubet debitorem domini cautionem suam sumere, cito sedere et scribere se quinquaginta cados olei Domino debere.

24. Quod autem alius centum coros tritici respondet se debere, significat rationem de potentia meditandi sentire quod omni tempore et sine admistione cuiuslibet immunde uel aliquo modo noxie meditationis, summo studio et stabiliter, non alternando in spe beatitudinis adipiscende, secundum regulam fidei catholice debeat diuina precepta meditando reuoluere, et Creatoris immensam benignitatem et gratiam admirando considerare. Neque enim aliud hic centum significare credimus quam in primi debitoris responsione: sed triticum aliud designat quam  oleum, Dei precepta scilicet, et gratiam eius Christum, qua pascimur, quod palam est in multis locis Scripturarum inuenire. Corus autem XXX modios continens mensura perhibetur; et cum XXX ter X contineat, recte per corum Trinitatis fides, sicut eam astruunt diuine Scripture, que denario designantur, figuratur. Quia uero et huius debiti redditor raro potest inueniri, constat enim omnes fere mentes hominum maiore temporis spatio uanitatibus innumeris occupari; necesse est ad salutem uillici et hoc debitum temperare. Ait ergo illi: Accipe litteras tuas, et scribe octoginta; quoniam litteris memoriam custodiri manifestum est, quasi litteras suas potentiam meditandi ratio iubet accipere, cum disponit inconcusse  ad custodiam diuinarum doctrinarum memoriam excitare. Idem enim operatur memoria ad meditationis certificationem, quod littere ad sopite memorie suscitationem.

25. Octoginta uero tunc quasi iubet inscribi, cum statuit apud se mandata Dei que denario designantur, et quibus ad eorum explendam iussionem mens succendatur, ea que per uIII demonstrantur absque obliuione meditari. Per octonarium enim designantur simplicitas diuine substantie, que nullis augmentis, nullis diminutionibus, nullis prorsus alteritatibus demutatur; et multiplicitas bonitatis ipsius, que tot et tanta creauit, cum illis non egeat, qua et creata subsistunt, ordine mirabili continentur, et speciebus multiformibus omnique genere motionis  distinguuntur et alterantur, nobisque ab eo prout cuique uidet conuenire misericorditer conferuntur. Designatur etiam eodem octonario gemina Dei et proximi dilectio, sexque uirtutum, fidei scilicet, et pudicitie, humilitatis, sobrietatis, munificentie, misericordie et concordie perfectio. Significat nichilominus idem numerus fidei, spei, caritatis possessionem, et quam conferunt sese fideliter possidentibus eternitatem. Eodem quoque numero potest intelligi fragilitas corruptionis corporee, que fit quatuor elementorum a se inuicem dissidentium separatione, et preparatio ad incorruptionem corporis, que fit quatuor uirtutum, prudentie, iustitie, fortitudinis et temperantie obseruatione. In eodem similiter potest cognosci quantum caritas debeat  a possessore diffundi. Designantur etiam octo status eodem numero quibus uera, que quoquo modo capiatur una permanet, comprehenditur beatitudo: quos Dominus ipse plene nobis indicat in Euangelio beatos pauperes spiritu, et cetera que sequuntur insinuando. Habet etiam idem numerus significationem equitatis, et que nulla ex parte sit uacillabilis stabilitatis: que omnia cum in mandatorum Dei meditatione reuoluuntur, quid aliud fit quam decem per octonarium, ut octoginta generetur, multiplicantur. In his autem fere omnis sancte meditationis materia continetur.

26. Sed forsitan queret aliquis quibus hec similitudinibus in octonario demonstrentur. Cui primum necessarium est ut cognoscat, quod absque  predictorum meditatione nulle nisi forsitan simplicium mentes iustificentur. Qualiter enim potest mens quelibet iustitie formam seruare, que diuine substantie simplicitatem omne bonum perfectissime continentis, et nullo modo demutabilis, uel non uult, uel non ualet cogitare, et que tam multiformia que uidet tam multimode uariari sola bonitate ipsius qui his non indiget non animaduertit existere, eiusdemque iussione in tam multas demutationes transire; et quecunque bona sibi adesse cognouerit, siue carnalia siue spiritualia, ab eo dari cognoscere, uel que sine collatione non exquirit qualiter caritatem possit et debeat possidere, et sex uirtutes quas premonstrauimus non studet obtinere,  uel spem et fidem, et caritatem nunc habendas, ut ait Apostolus, cognoscere, et eternitatem per eas se consequi posse confidere, uel corporis corruptibilitatem contemnere, et ad incorruptibilitatem se per quatuor illas prenominatas uirtutes preparare, uel quantum caritas extendi et dilatari debeat excogitare, et beatitudinem que non possit demutari desiderare et ut eam consequi mereatur quid sibi sit agendum equitatis lance pensare, et in his omnibus suam meditationem stabilire.

27. Cum igitur hec ad mentium iustificationem sint necessaria, recte per octonarium designatur. Iste namque numerus propter sacramentum quod continet, a quibusdam sapientibus iustitia nominatur.  Omnibus enim quibus diuidi potest diuisionibus et ipsa sui quantitate premonstratis iustitie causis assimilatur. Prima namque diuisio eius in unitatem sit, et septenarium, quia designat et simplicitatem Deitatis prima parte, et secunda bonitatis ipsius abundantiam, qua subsistit et modificatur uniuersitas existentium. Ideo autem per septenarium bonitatis Dei abundantiam dicimus demonstrari; quoniam et septiformia sunt dona Spiritus sancti, quo repletur orbis terrarum, et ternario et quaternario que sunt partes eiusdem numeri, multiplicatis alterutrum, duodenenarium, qui est numerus primus superabundans, manifestum est procreari. Secunda diuisio eiusdem octonarii fit in binarium et senarium, in qua caritatis gemine formam exhibet et sex  premonstratarum uirtutum. In tertia ternarius et quinarius, qui circularis numerus est, octonarium partiuntur: quibus partibus fides, spes, caritas et eternitas quam conferunt, figurantur. Quarta uero eiusdem numeri diuisio fit in duo quaternaria, quibus et quatuor elementa signantur, ex quibus corruptibiles sumus, et quatuor principales uirtutes, quas in hac uita possidendo, incorruptibiles fieri speramus. Quinta diuisio fit eiusdem numeri per quatuor binaria, qua notatur quod caritas ad omnes cuiusuis nationis homines sit diffundenda. Sexta quoque diuisione per octo diuiditur idem numerus unitatis, in quo unam ueram beatitudinem designat, et octo quibus acquiritur affectiones, ipsa uero sui quantitate signum est equitatis; quia primus suscipit  nomen numeri pariter paris. Eadem etiam designat firmitatem stabilitatis, quia primus formam cubi generat intellectualis. Cum enim dicitur bis binalis, octo monstratur, et in animo cognoscentis uim numeri, forma cubi generatur. Cubus autem figura est solida ex omni parte equaliter quadra: et ideo super quamcunque uersetur, iacet firma: unde forsitan a cubando cubus dicitur, ob quam suam efficaciam per octo stabilitas firma denotatur.

28. Cum igitur he quas premonstrauimus mentem iustificantes meditationes conuenienter per octonarium designentur; cumque mandata Domini per denarium figurentur, quando ad exsecutionem eorum excitandam he meditationi ipsorum permiscentur, quasi denarie per octonarium multiplicato, octoginta  complentur. Que omnia si memorie quam non deleat obliuio commendamus, octoginta coros tritici tantum nos debere Domino litteris nostris adnotamus. Nos enim sumus unusquisque in se ipso uillicus et debitores: uillicus ratione, sed potentia corporee actionis et meditationis debitores. Ergo fratres in eo quod uillici sumus comminationem Domini de uillicatus ablatione, quia bona illius non ut oportuit seruauimus formidantes, et ne in meditationem deuoluamur precauentes; de uillicatione nostra dum licet penitendo rationem reddamus; et nobis ipsis in eo quod debitores sumus, Domini debitum ei fideliter obsequendo relaxemus, fidemque Trinitatis seruando, et operibus misericordie  insistendo, et ad uitam carnis a uitiorum sordibus mundandam sancti Spiritus gratiam precibus assiduis expetendo, solamque beatitudinem, in qua non annus, sed eternitas est iubilationis et letitie petendo, corporalis actionis debita que Domino uite transacte temporibus non soluimus excusemus. Excusemus etiam meditationis debita, qua solummodo Deo et mandatis eius inherere debuimus; sed potius uanis, et sordidis, et criminosis delectationibus, et cupiditatibus eam subdidimus; per spatium uite quod superest in lege Domini die noctuque meditando , simplicitatem substantie Dei, omne uerum bonum in se sine diuersitate comprehendentem, ac per hoc nullius indigentem contemplando, multiplicemque bonitatem ipsius qua non  eis indigens uniuersa condidit que subsistunt, et disponit queque nobis bona innumera corporis et anime largitur, admirando, caritatemque fraternitatis magis et magis in nobis accendendo, ueritatem fidei, pudicitiam, humilitatem, sobrietatem, munificentiam, concordiam possidendas esse assidue cogitando; tresque uirtutes que nunc manent, sicut dicit Apostolus, id est fidem, spem, et caritatem , omni hora complectendo, et per ipsas eternitatem consequi confidendo, corruptibilitatemque corporum temporalem contemnendo; prudentiam, iustitiam, fortitudinem, temperantiam, uiam ad incorruptionem iudicando, caritatem ad omnes extendendo affectiones illas, quas sequitur beatitudo uera discernendo, equitatem amore immutabili  contemplando: intelligamusque nobiscum misericorditer agi, si sic uitam que superest ducendo meruerimus a damnatione, quam precedenti uita meruimus, liberari. Omni namque hora qua uiximus, sicut supra monstrauimus, et per centum significari ratiocinati sumus, corporis et mentis officiis instanter et obnixe uoluntati Domini obtemperasse debuissemus. Quoniam uero non obtemperauimus, tenemur debitorum rei, non solum quia fecimus que non debuimus, sed etiam quia non fecimus que debuimus, eternaliter puniendi.

29. Hec sunt debita que de centum cadis olei et totidem coris tritici relaxamus: si quid superest uite temporalis iuxta quinquaginta uel octoginta significationem monstratam transigamus; nec tamen  diffidamus de uenia, uel dubitemus de remuneratione, si omnis operationis, actionis, uel meditationis inspectiones, sicut oportere monstrauimus, non poterimus adimplere: tantummodo quantum ualuerimus in utraque potentia, nos studeamus exercere. Benignus est enim Dominus noster et Redemptor, qui hec docet, et cui sumus reddituri rationem, nec quemlibet quantum ualet facientem pro eo quod non ualet condemnabit, uel auferet remunerationem. Relaxemus ergo, karissimi, debita nobis ob que puniendi sumus, et quinquaginta nos et octoginta Domino reddituros, ut poterimus, cautioni nostre et litteris nostris, ut expositum est, inscribamus; quatenus ab ipso ut prudentes uillici laudari, hoc est munerari ualeamus. Cum enim misericordissimus  Dominus et preceptor subdidisset: Et laudauit dominus uillicum iniquitatis, quia prudenter egisset, securam nobis spem dare uoluit de remuneratione, ne diffideremus de uenia, si et nos ad formam uillici prudenter egerimus pro nostri uillicatus iniqua transactione.

30. uillicus enim iste pro dissipatione bonorum domini uillicus iniquitatis nominatur: sed, quia debitoribus eiusdem domini sui ad suam utilitatem debita relaxauit, ab eodem domino de prudentia commendatur. Sic sic nos licet in precedenti uita iniqui fuerimus, si de reliquo, sicut dictum est, prudenter uixerimus, ab ipso qui parabolam hanc proposuit laudis mercedem recipiemus: quam quoniam nobis uult immensam conferre, quam uehementes  in prudentia ista debeamus existere, bonus doctor uoluit nos docere. Cum enim dixisset: Et laudauit dominus uillicum iniquitatis quia prudenter egisset, quasi subdendo causam quare de prudentia illum laudauerit: Quia filii seculi huius prudentiores filiis lucis in generatione sua sunt, subiecit, ostendens aperte quod nos qui seculi huius filii fuimus, si laudem de prudentia uolumus habere, filios lucis in prudentia ista uincere debemus laborare.

31. Non enim illa nobis placet sententia, qua quidam exponunt prudentiam filiorum seculi huius, id est quam exercent in negotiis secularibus, prudentia qua filii lucis beatitudinem petunt maiorem  esse. Quoniam sic dicitur ueritas rei que non est ad rem que est quod esse non potest comparationem fecisse, neque enim filii seculi dum negotia secularia sequuntur prudentes existunt, quos potius uanitates quas appetunt et damnatio que sequitur, manifeste stultos ostendunt. Filii uero lucis semper prudentes sunt, quia bonis ardenter inhiant et inhiando querere non cessant, que nunquam defutura cognoscant. Temporalia uero que ab his intentionem reuocant seu possessa seu non possessa, sicut nullius essent utilitatis, ab amore mentis expellunt.

32. Qualiter ergo de illis stultis ad hos prudentes in prudentia potest comparatio fieri, nisi forte quemlibet, quod de ueritate non est sentiendum, delectet pro consuetudine locutionis mentiri? Sed concedatur  ut recte possit ista comparatio fieri; nunquid si omnes Deo placere studentes filii lucis intelliguntur, uera poterit illa sententia iudicari? Quis, inquam, auarus et temporalium bonorum prouidissimus conquisitor sic fuit cautus ad ea multiplicanda, ut Petrus, Paulus et innumera millia martyrum uel confessorum utriusque sexus, et uniuerse nationis, conditionis et etatis ad celestia promerenda? Qui porro filii seculi insidias inuidorum et aduersariorum ita caute uitauerunt, ut isti tentationes omnes spirituum malignorum frustrauerunt. Illi cauti, scilicet seculi huius sectatores plurimi, sepe bona temporalia que longo tempore suis cautelis acutissimis aggregauerant, ut periculum mortis imminens euitarent, tradiderunt; hi autem lucis filii ne de bonis  perennibus que sperantes petebant quidquam perderent, se ipsos ipsius mortis periculis subdiderunt. Prudentiores igitur illis fuerunt, quoniam et uitam incorruptibilem, et non defectura bona que quesierant moriendo seruauerunt. Illi uero bonis pro quorum multiplicatione prudentes putabantur, pro uite redemptione traditis, nec ipsam uitam retinere potuerunt.

33. Preterea etiam si uera sententia esset, nec ibi congrue poneretur, nec aliquid ibi doctrine pondus haberet. Restat ergo ut, sicut ceperamus exponere, ad hoc posita dicatur, ut et causa quare illum de prudentia laudauerit dominus ostendatur, et ex ipsa ostensione mens peccatoris conuersi ad prudentiam,  que laudari mereatur a Domino, succendatur. Est ergo talis sententia. Idcirco uillicum illum quod prudenter egerit dominus ille laudauit; quoniam multos lucis filios cum seculi filius esset, in ipsa prudentia superauit. Multi namque lucis filii possent inueniri, qui debitorum illorum uel nollent, uel nescirent sicut ille misertus est misereri. Filii namque seculi huius prudentiores filiis lucis in generatione sua sunt. Id est tunc tantum filii seculi huius laudari merentur, cum filiis lucis prudentiores inueniuntur: quod naturaliter in eis euenit, quotiescunque generantur. Lucis itaque filii intelligendi sunt, qui per totam uitam suam crimina deuitantes, ut ad uitam eternam perueniant, fidei concorditer uiuunt. Filii uero seculi dicuntur, qui mundana lucra et  carnalia desideria per fas et nefas obtinere nituntur.

34. Hi dum sequuntur ea in corruptione sunt et tendunt in non esse; cum uero quouis modo per diuinam gratiam suam damnationem cognoscunt et penitent, quasi generantur et procedunt ad esse. Generatio namque et corruptio contrarii motus et sunt et dicuntur: unde necessarium est ut, sicut carnalium amatores dum eis insistunt in corruptione sua sunt, et in miserie defectum deuoluuntur, ita, cum eadem carnalia incipiunt odire, et ab eis recedere, et penitendo ad Creatorem redire, in generatione sua sint, et ad beatitudinis augmenta reuocentur.

 35. In hac ergo generatione sua existentes filii seculi huius prudentiores filiis lucis sunt, nam si prudentiores non sunt, nondum in generatione sua sunt. Cum ergo in generatione sua sunt, prudentiores sunt; quoniam illis de sue uite munditia iam securis, et ideo mediocriter agentibus, isti a sordibus quas male uiuendo a patre mundo contraxere, se mundare laborant, et bona que perdiderant recuperare modis omnibus quibus possunt. Et utique prudentior est, qui et damnum imminens prudenter euitat, et premium quod pluribus propositum est, eodem actu fortiter acquirit, illo, qui premio consequendo singulariter intentus, tandem quoquomodo comprehendit. Prudentes sunt filii lucis, quoniam munditiam suam custodientes, ad finem beatitudinis  tendunt; tamen a pluribus carnalia subsidia capientes, bona per que debent beati fieri partiuntur et quasi uendunt. Prudentiores autem sunt filii seculi huius in generatione sua, quia et se quantum possunt emundant, et a bonis quibus beari mereantur non cessant, nec quidquam ab aliis capere curantes, que possident pauperibus, et omnibus, quos lucis filios arbitrantur libenter impendunt: unde, si beatius est dare quam accipere, illi prudentiores sunt dicendi, quia prudentius esse quod beatius est agere, nemo sanus cunctabitur confiteri. Prudentiores sunt filii lucis, quoniam et bene uiuunt et pro aliis frequenter ad Dominum fiunt intercessores; sed prudentiores sunt filii seculi huius in generatione sua, quoniam ut non frustrentur beatitudine  quam desiderant, multos habere querunt adiutores; ad quam, ut secure ualeat quis peruenire, tutius est a pluribus adiuuari quam iuuare.

36. Ut autem filii seculi huius in generatione sua positi hoc adiutorium a pluribus ualeant habere, quidquid mundanum possident, nulla sollicitudine de crastino reuocati, student quibus necessarium et dignum esse credunt erogare. Nec solum aliis filius lucis prudentiores sunt, sed etiam seipsos lucificatos in generatione sua, de die in diem magis et magis in uirtute crescendo transcendunt. Idcirco, ut ad horum excellentem prudentiam hortaretur Dominus suos, non contentus exemplo proposito,  subdidit sua precepta dicens: Et ego dico uobis: Facite uobis amicos de mammona iniquitatis, et cetera. Cum enim hoc apposuit, et prudentiam filiorum seculi huius quam habent in generatione sua nos imitari iussit, et formam eius ne falli possemus, in ea piissimus preceptor patenter ostendit. Quod enim dixit: Et ego dico uobis: Facite uobis amicos de mammona iniquitatis, et cetera, quid aliud uidetur, si rationabiliter discutitur, quam si posuisset hec uerba lectoribus cognitiora? Hoc exemplar quod de uillico et de prudentia filiorum seculi huius proposui, ad hoc uobis propositum est, ut studeatis imitari; et ut non sitis desides, et omni careatis excusatione, dico uobis, id est ad imitandum uos hortor mea preceptione, et quid faciendo prudentiam horum consequi possitis uos  instruo in eadem exhortatione: Facite uobis amicos de mammona iniquitatis. Hoc est, mammona iniquitatis a uobis remouete, et aliis quibus sit necessarium erogate, sicque illos uobis amicos, id est adiutores preparate, ut cum defeceritis recipiant uos in eterna tabernacula, id est cum uestra iustitia non fuerit inuenta sufficiens ad uestram saluationem, in eternorum tamen tabernaculorum ipsis intercedentibus recipiamini mansionem.

37. Sed ne erretis in eo quod dicit de mammona iniquitatis putando pecuniam per nefas quodlibet acquisitam sic nominari, sciatis de ea que per nefas acquiritur amicos huiusmodi non posse comparari: scriptum est enim quia de rapina eleemosynam facere sic Deo gratum est, ut patri si carnificem  uideat coram se filium iugulare . Sed mammona iniquitatis pecunia etiam per fas acquisita nominatur, quoniam dum ei congregande insistitur, necessario mens ab inspiratione Creatoris, et ab eius seruitio, cui semper inherere debet, reuocatur. Quis autem sanus negabit iniquum esse pro quantolibet commodo a Creatore uel ad momentum discedere? Ideo equum et salubre et certa temporis redemptio est pro Creatoris amore filiis lucis pauperibus erogare quidquid nos potuit uel ad horam ab eius aspectu et desiderio separare. Et certe ratio iustitie, licet per contrarium expostulat ut pro Dei dilectione contemnatur omne pro quo uel ad horam posuisse illum conscientia peccatoris recordatur.

 38. Idcirco bonus Medicus sciens medicinam infirmitati contrariam efficacem curationis, dixit: Facite uobis amicos de mammona iniquitatis. Sed quos? Utique lucis filios maxime; sed ideo noluit determinare, quia uult suos, secundum apostoli Pauli doctrinam, omnibus maxime domesticis fidei sua bona communicare . Potest autem intelligi per amicos hic ipsos fructus eleemosynarum significari; qui utique suis factoribus tunc inuenientur amici, quia pro ipsis ad Deum orabunt, ut ab externis mansionibus non patiatur eos separari. Hoc nobis innuit illud Spiritus sancti preceptum: Date eleemosynam, et ipsa orat pro uobis ad Dominum . Isti amici uere suos amicos in  eterna tabernacula cum defecerint recipient, quia cum ob precedentia peccata iure damnationi subdendi sint, eorum excusatores et causa saluationis fient. In eterna enim tabernacula dicuntur illos recepturi, quia causa sunt quare beatam sint uitam possessuri; que per tabernacula ideo designatur, quia et multas habet mansiones, et quisquis eam ingreditur, uelut milites in tabernaculis a labore militie diurne, ab omni labore temporalis uite sine fine refrigeratur. Quam nos introducat, et a miserabili labore huius uie refrigeret qui hec que utcunque tractauimus docuit, et ad imitandum proposuit iehsu Christus Dominus noster, cui non solum est gloria, sed et sibi obtemperantes incomparabiliter merita transcendendo glorificat in secula seculorum. Amen.





B. ODONIS DIPLOMATA.



I. Confirmat donationes factas abbatie Iettensi, nunc Diligemiensi, ordinis Premonstratensis. 
[MIRAEUS, Opp. diplom. II, 958, ex mss. archiuii capit. Anderlecht.]


In nomine sancte et indiuidue Trinitatis, ODO, Dei gratia Cameracensium episcopus, pacem et salutem cunctis Christi fidelibus.

Notum sit omnibus Christi fidelibus tam futuris quam presentibus, quod in diebus nostris instinctu et hortatu nostro atque Walthelmi abbatis, Eueraldus Rodulphus Tornacensis, ob uxoris sue, Helwildis, anime memoriam, concessione et traditione Galteri filii sui decem et octo terre bonarios cum  domistationibus ad ipsos pertinentibus, et cum prato trium partum iugeri, liberos ab omni aduocatia Ecclesie Iettensi et Walthelmo abbati atque successoribus eius tradidit, absque alicuius contradictione.

Quidquid autem iuris habent in hoc beneficio, Waltherus sacerdos, et Goda uidua quedam religiosa supradicta Euerardo Rodulfo coram hominibus suis, antea tradiderant et exfestucauerant.

Quicunque aliquid horum infringere presumpserit maledictioni atque exsecrationi subiaceat. Pax igitur et benedictio conseruaturos contegat; dissipatores uero ultio eterni ignis cum diabolo feriat.

Et huc hoc ratum et inconuulsum permaneat. Paginam hanc subnotato testimonio sigilli nostri  auctoritate armamus.

Actum Cameraci anno 1106, presulatus nostri anno primo.



II. Priuilegium pro ecclesia canonicorum S. Ioannis Baptiste in urbe ualentianensi, que nunc est abbatia regularium ordinis S. Augustini. 
[MIRAEUS, ubi supra, p. 675.]

ODOARDUS, Cameracensium episcopus . . . . Libenter canonicorum ecclesie S. Ioannis Baptiste, cui Deo auctore, ipsi in ualentianis deseruiunt, studui  pie petitioni acquiescere. Hi enim petierunt a me altare de Estruem  liberum a persona ecclesie prefate tradi: quod et obtinuerunt.

    Signum Wedrici abbatis Altimontensis cenobii.
    S. Lamberti Crispiniensis.
    S. Alardi Cellensis abbatis.
    S. Reineri abbatis de Letitiis.
    S. Iuonis decani.


Actum anno millesimo centesimo septimo, presulatus uero mei quarto, indictione secunda.



III. Confirmat abbatie S. Petri ordinis S. Benedicti iuxta Gondauum, altaria in sua diecesi constituta. 
[MIRAEUS ubi supra, t. III, p. 665, ex archiuis abbatie S. Petri.]


In nomine sancte et indiuidue Trinitatis. Ego ODO, per Dei miserationem Cameracensium episcopus, omnibus Christianis salutem et gloriam sempiternam.

Si Saluator noster Christus iehsu sanctam fundauit Ecclesiam, quod est cum dicit: Tu es Petrus, et super hanc petram edificabo Ecclesiam meam: tunc ad ipsius exemplum multum laborare debemus, ut ipsa per nos crescat, semperque in melius augmentetur.

Audiuimus itaque preces domni abbatis Sigeri,  prioris Gozelini, domnique Ansboldi prepositi, ceterorumque uenerabilium fratrum in cenobio B. Petri apostolorum principis, in loco Blandiniensi monachalem uitam agentium, et pro salute nostra nostrorumque predecessorum altaria sua, que per personas tenebant, amodo eis canonice et absque personis libera in perpetuum possidere concedimus.

Altare uidelicet de Merlebecca  cum appenditiis suis, Rothen  et Botteler  . Altare de Holthem  . Altare de Materna  . Altare de Bostut  , cum appenditio Rosbecca  . Altare de  Hillinghem  . Altare de Dulciaco  cum appenditio suo de Nigella  . Hac quidem conditione, ut abbas uel prior monasterii synodos Cameracensis episcopi custodiat, iuraque pontificalia, per singulos annos episcopo siue ministris eius, absque ulla contradictione persoluat; sacerdotes uero eorum altarium de manu episcopi uel alicuius ministri sui curam animarum accipiant; neque capitula archidiaconi aut decani sui obseruare contradicant.

Si quis ergo huic nostro decreto contraire tentauerit, hunc, auctoritate Dei eiusdemque apostoli Petri et nostra, a corpore sancte matris Ecclesie sequestramus, et ne in futuris temporibus aliqua occasione deleatur, nostri sigilli impressione subsignamus.

 Ad huius auctoritatem priuilegii confirmandam, testes aduocantur idonei.

    S. Fulgentii abbatis Affligemiensis.
    S. Tancredi abbatis Eham.
    S Emellardi abbatis de Gerardimonte.
    S. Rodulphi archidiaconi.
    S. Theodorici archidiaconi.
    S Anselli archidiaconi.
    S. Euerardi archidiaconi.
    S. Gonfridi S. Marie canonici.
    S. Gerardi similiter canonici.
    S. Lamberti canonici.
    S. Mazelini canonici.
    S. Segardi decani  .
    S. Liberti subdecani.
     S. Alberonis Rothnacencis canonici


Factum est hoc anno Dominice Incarnationis 1108, indictione prima, predicti uero pontificis anno tertio. Salus, honor et gloria omnibus Christianis.



Iu. Confirmatio Teneremondanorum canonicorum collegii, a Remigio seu Ringoto Caluo, Teneremonde domino, eiusque coniuge Adelwide fundati. 
[MIRAEUS, ubi supra, t. I, p. 82.]

 In nomine sancte et indiuidue Trinitatis. Amen.

ODARDUS  , per gratiam Dei episcopus Cameracensis, pro salute anime mee, meorumque predecessorum, pro magna Ecclesie deuotione, domine Adelwidis, uenerabilis uxoris Remigii  Teneremondani, et omnimoda supplicatione canonicorum Teneremondensium, eos ab omni persona, omnique laica uexatione, auctoritate Dei et nostra emancipamus, et canonicis eius Ecclesie canonicam libertatem assignamus, concedentes ut decanus, qui canonicorum ibidem Deo famulantium curam habuerit,  in Ecclesie malefactores excommunicandi potestatem habeat. Sic tamen ut eadem Ecclesia, pro libertatis memoria, tres Teneremondensis monete solidos decano Bruxellensi ad usus nostros singulis annis persoluat.

Duo ecclesie altaria de Opwyck et Lebbeke ecclesie Teneremondensis, sancte scilicet Trinitatis, et S. Christiane, solummodo ad edificia siue ornamenta ecclesie retinenda, libera canonice tradidi: in quibus saluis, nostris reditibus pontificalibus, presbyteri per decanum et canonicos statuantur, et ipsi nobis uel ministris nostris ad curam suscipiendam presententur.

Prefate quoque Ecclesie alodia de Winsia in  campis, in siluis, in pratis, de Morsele in campis, in siluis, in pratis, de Gheuerghem in campis, in siluis, in pratis cum omni iustitia terre et silue, libere et integre confirmamus; solis canonicis usibus profutura.

Preterea quecunque a quibuscunque in terris, in siluis, in pratis, seu in aliis possessionibus prefate Ecclesie oblata sunt, uel in posterum offerri  contigerit, modis omnibus ad canonicorum usus permanere ac conseruari decernimus. Que bona, ne tradentur obliuioni, nostri sigilli imaginatione signamus: et ne ab aliquo uiolentur, auctoritate Dei et nostra, sub anathemate prohibemus. Huius confirmationis testes sunt:

    Signum Rodolphi archidiaconi.
    S. Anselmi archidiaconi.
    S. Euerardi archidiaconi.
    S. Sigardi decani.
    S. Lamberti subdecani.
    S. Lamberti, Sancte Marie canonici.
    S. Gerardi canonici.
    S. Marcellini canonici.


Peractum est hoc, anno Dominice Incarnationis  millesimo centesimo octauo, indictione prima, predicti episcopi anno tertio.

Salus et gloria omnibus Christianis.



u. Concedit abbatie de Cortemberghe, monialium ordinis S. Benedicti iuxta Bruxellam, altaria de Cartembergh, Noneghem et Quederebbe. 
[MIRAEUS ubi supra, t. II, p. 969, ex archiu. ms. capit. Anderlecht.]

In nomine sancte et indiuidue Trinitatis, Patris, et Filii, et Spiritus sancti, ODO, Dei gratia Cameracensis episcopus, cunctis Christi fidelibus salutem, in Christo Iesu.

Nouerint tam futuri quam presentes quia, dum  loca parochie mee perquirerem, quenam sub religione, quenam alio modo essent, inueni locum apud Curtemberge ducis Godefridi assensu et auxilio nec non et aduocatorum Arnulphi et Golterii seruitio ancillarum Dei iam ex parte decoratum quem precibus archidiaconorum meorum, et fidelem, ampliare curaui; in eo scilicet quod altare illud a debitis annuatim obsoniis episcopalibus liberum mei auctoritate feci, et debita illa in usus inibi Deo ac sancte, eiusdem genitrici Marie sanctoque Amando famulantium perdonaui.

Concessi etiam altare de Quatrebbe  et altare de Nethengem  predicte ecclesie; libera a personis. Sic tamen, ut per singulos annos iura episcopalia episcopo et ministris  eius ex eisdem soluantur.

Statui siquidem, ut presbyteri horum et supradicti altaris, de manu episcopi curam animarum accipiant, capitula archidiaconi et decani obseruent; abbatissa loci illius in festiuitate Luce euangeliste ad synodum Cameracensem ueniat.

Si quis autem contra hoc nostre institutionis priuilegium uenire tentauerit, fiat reus, et alienus a conspectu Domini, donec resipuerit.

Et, ut hoc fixum maneat, subtersignatorum testimonio corroboraui.

    S. domni Fulgentii abbatis Affligimensis.
    S. domni Gisleberti Ehamensis abbatis.
    S. Raldulfi eorumdem altarium archidiaconi.
     S. domni Gualtelmi Iettensis abbatis.
    S. domni Martini Bornehensis abbatis.
    S. Eurardi archidiaconi.
    S. Gualberti Islensis.
    S. Bernardi, Gerardi, Mozelini, canonicorum.
    S. Gisleberti.
    S. Thitboldi Ronnacensium.


Actum anno incarnati uerbi 1110, presulatus uero mei u, indictione III, epacta XXuIII.



uI. uarias ecclesias liberas, aliaque beneficia concedit abbatie Iettensi seu Diligemensi, ord. Premonstr. 
[MIRAEUS ubi supra, II, 959.]

In nomine sancte et indiuidue Trinitatis, ego  ODO, Dei gratia Cameracensis episcopus.

Cellam que sita est in uilla que Ietta nuncupatur, ad laudem Domini nostri Iesu Christi in honorem S. Marie uirginis, octauo Kalend. Octobris, Deo annuente dedicaui, atriumque assignatum benedixi, et, ut ad nullum cuiuscunque hereditatis, preter sedem Cameracensis Ecclesie respiceret, liberam confirmaui. Et, si pro alicuius culpa inbannitur terra, remotis omnibus inbannitis hec cantet Ecclesia.

Et quia nos omnium domesticorum in exaltatione sancte Ecclesie promptissimorum bone uoluntati congaudere debemus, decet nos etiam, si quid a nobis petierint, non abnuere, ut semper ad uitam proficiant, nostro exemplo preeunte.

 Ego itaque petitionem Galtelmi abbatis filii mei, quem propriis manibus consecraui non reprobandam estimaui, querentis ut parochialem ecclesiam Iettensem cum appendicio suo Gonshoren, et Mosengensem ecclesiam atque Humbecensem libertate donarem.

Quam petitionem bonam iudicans, ideoque paterne exaudiens, predictas ecclesias ab omni exactione debitisque obsoniis liberas facio; et in ecclesia S. Marie Iettensi fratribus trado.

Deinde benigne concedo, ut suam electionem libere habeant in abbate constituendo: electus uero Cameracensi episcopo presentetur, ut ab eo sine ulla contradictione consecretur.

Ipse quoque abbas ad synodum ire non cogatur,  nisi sigillatis episcopi litteris fuerit admonitus.

Ad usus autem fratrum in hoc loco Deo famulantium, beatique Augustini regulam obseruantium Onulphus de Woluerthem, homo liber ac timens Deum, fundator ecclesie, ob redemptionem anime sue animarumque matris sue Aue, coniugisque sue Remudis, parentumque ac filiorum suorum Wilhelmi, Walteri, Lamberti, Sigeri, Godescalci, Eustacii, Arnoldi, nobilisque filie sue Aue, XIu allodii sui bonarios, et cambam cum appendiciis suis, que soluit singulis annis, X; et uI modios auene ad mensuram Bruxellensem, et allodium molendini in Ietti, et decimam quam habebat in Woluerthem, allodiumque decime de Melbreck, Deo sueque  sancte Genitrici seruientibus in supradicta ecclesia tradidit.

Defuncto filio suo Lamberto IX terre bonarios eidem dedit ecclesie; pro anima Willelmi filii sui uI terre bonarios contulit; pro anima Sigeri dederunt fratres sui et domina Aua soror ipsorum IX terre bonarios et decimam totius uille, cum IX manipulis diuiditur, duos manipulos et tertiam partem alneti super addiderunt.

Eustacius uI solidos dedit in Rochem , domina Aua et frater eius allodium XII bonariorum, secus uillam que dicitur Selloca, ecclesie dederunt.

Nostre uero dedicationis officio interfuerunt duo liberi homines Waltherus et Arnoldus filii Onulphi  cum sorore eorum domina Aua, qui omnes donum predictorum beneficiorum renouauerunt et altari in mea presentia legitime attitulari fecerunt.

Ut autem hoc ratum omni tempore habeatur, atque a nullo presumptore maligno uioletur, quoslibet dissipatores horum beneficiorum a sinu matris Ecclesie segregatos publice excommunicaui, nisi ad emendationem et satisfactionem uenerint.

Actum est hoc anno Dominice Incarnationis 1112, presulatus nostri anno uII, imperante Henrico u.

Testes huius confirmationis sunt hi:

    Signum Ioannis archidiaconi.
    S. Ancelli archidiaconi.
    S. Rodulphi archidiaconi.
     S. Theoderici archidiaconi.
    S. Eueraldi archidiaconi.
    S. Erlebaldi archidiaconi.
    S. Ade abbatis.
    S. Reneri abbatis.
    S. Goffridi abbatis.
    S. Ernaldi abbatis.
    S. Mastellini.
    S. Liuini, capellanorum.
    S. Roberti cantoris.
    Gerardi.


Hereuardi. Ego Gerinbaldus legi et recognoui.



uII. Priuilegium pro ecclesia Niuellensi. 
[MIRAEUS ubi supra, I, 676.]


ODO, Dei gratia Cameracensis episcopus, omnibus sancte Dei Ecclesie filiis in perpetuum.

Ego pie petitioni Richete, abbatisse S. Gertrudis Niuellensis Ecclesie, annuens, audiens etiam preces dominarum monasterii et canonicorum, altaria, que hactenus in episcopatu Cameracensi per personas tenuerant, iam omnino absque personis libera Ecclesie trado.

Altaria sunt hec, altare de Iterna, altare de Rosbecca cum appenditio hainueres, altare de Merbeccha,  altare de Wambeccha cum appenditio Nath' altare de Lombeccha, altare de Goy, altare de Altres, altare de Guislines, altare de Luuroila. Huius nostre concessionis testes sunt:

    S. Rudolfi archidiaconi.
    S. Erlebardi prepositi.
    S. Erlebardi decani.
    S. Alexandri decani.
    S. Segardi decani.
    S. Machelini decani.
    S. Walteri abbatis Lobiensis.
    S. Guidrici abbatis Altimontensis.
    Fulgentii abbatis Hafflingensis.


Actum est anno millesimo centesimo duodecimo, indictione quinta superscripti uero pontificis  anno septimo.



uIII. Bornheimensis abbatie fundationem ac dotationem a Wenemaro castellano Gandensi circa annum 1100 factam, approbat. 
[MIRAEUS ubi supra, I, 371.]

In nomine sancte et indiuidue Trinitatis, ego ODO, Dei gratia Cameracensis episcopus, cunctis Christi fidelibus salutem.

uolo notum fieri tam futuris quam presentibus, quod Wenemarus  Gandensis castellanus, preuidens sibi, et consulens, ob remedium anime sue, et  suorum omnium fidelium defunctorum, dispergit terrestria, ut metat celestia.

Terram enim iacentem in parochia Bucholt, uiginti mensurarum, que erant Euerboldi presbyteri, et quatuordecim admoti, et dimidiam Fredenodi, et mensuram unam et dimidiam Boltronis et tertiam partem allodii quod uocatur Mulnemerholt, in parochia Steens ab omni exactione laica liberam, ecclesie Bornheim  cuius ipse fundator est, dedit. Eo tamen tenore, ut si aliquid rei inutilis, ibidem accederit discussione dignum, ipse Wenemarus, uel suus posterus cum fratribus quasi confrater suus, non cum dominio, non cum potestate ad discussionem eiusdem rei; communi et caritatiuo consilio redeat, et eius rogatu anathematizetur, quicunque  posterorum ultra hec dominium uel exactionem ullam fuerit ausus facere.

Hoc etiam ego Odo episcopus eidem Ecclesie authenticaui, et sigilli mei impressione confirmaui. Addidi quoque ut, si quis bona eiusdem Ecclesie diripiens, pacem et instituta Ecclesie infregerit, gladio anathematis feriatur. Si quis autem eiusmodi ecclesiam intrare presumpserit, ecclesia a Dominico cesset officio, donec exierit. Et si tota patria offensis aliquorum inbanniatur, remotis secularibus laicis ecclesia non cesset, sed sub silentio cantet.  Hoc uero subtersignatorum testimonio corroboraui.

    Signum meimet Odonis episcopi.
    S. Radulfi eiusdem altaris archidiaconi.
    S. Anselli archidiaconi.
    S. Theodorici archidiaconi.
    S. Euerardi archidiaconi.
    S. Erleboldi prepositi.
    S. Elebodi decani.

Signa abbatum.
    Sig. Gilberti de Eiham.
    S. Snellardi de Geraldmont.
    S. Amboldi de Gandauo.
     S. Reineri de Sancto Sepulchro.
    S. Gofridi de Nouo Castello.
    S. Fregdonis decani eiusdem altaris.
    S. Segardi de Helles,
    S. Riberti decani.
    S. Alexandri decani de Hal.
    S. Bernardi de Waisch, et Fulcardi fratris sui.
    S. Cunrardi decani de Gandaua.
    SS. Meinardi Tangradi, Gommari.


Actum est hoc Cameraci in synodo, III Idus Martii, anno incarnati uerbi 1112, presulatus uero mei uII.





APPENDIX AD B. ODONEM EXCERPTA
Ex libro Godefridi, Remensis magistri, cui titulus: Somnium de Odone Aurelianensi. 


 Abdiderat celerem sol pronus in equora cursum
. . . . . . . . . . . . . . . . .
Astitit Odo, meos magnum decus inter amicos . . .
. . . . . . . . . . . . . . . . .

Multis laudat eius dotes, tum de eius prosapia sic prosequitur:

Quem genus a proauis, et linea sanguinis alti
   Ornat, ab ingenuis tota trahenda uiris.
Quorum res gestas, titulos, pacem, horrida bella,
   Flauentis Ligeris unda silere nequit.
Hunc super innumero fregerunt agmine castra,
   Sic qua fuere suis ausa nocere uiris.
Hunc super hostiles armis strauere cateruas,
   Hunc super indomitos edomuere uiros.
 Ortus ab his atauis, et ab his maioribus Odo,
   Contiguus celo iure uidendus erat.
Sed licet et generis cesset clarissimus ordo
   Tantus et ad laudem nil operetur honor,
Sufficit ingenii liquidissima uena profundi,
   Et quod se infudit tota Minerua sibi.
Sic certe deducta mihi sua carmina fiunt,
   Ut si quis docili pollice fila trahat,
Nil illic quod corda oneret, quod pregrauet aurem,
    Quodque superuacuum iure uocetur opus . . .
. . . . . . . . . . . . . . . . .

Pluribus laudat eius uersus, tum narrat quomodo ei in somno uisus fuerit.

Denique me modico speculatus tempore, sedit.
   Et tacita tetigit pectora nostra manu,
Atque ait: Odo tuus subii tua tecta, tuoque
   Proximus assideo, mi Godefride, thoro;
Sed nec uectus equo, nec cerula per freta uelo,
   Nec pedibus ueni, labilibusue rotis.
Aera per uacuum, suspenso corpore pennis,
   A Genabo Remis me leuis aura tulit . . .
. . . . . . . . . . . . . . . . .

Multa habet de desiderio eum uidendi, quo actus ita uenerit.

 Sic ergo me uentis credens te propter, amice,
   Non timui dubias pendulus ire uias.
Et quia nostra tibi sunt semper opuscula cordi,
   Nec sunt arbitrio proiicienda tuo.
Attulimus qui bella canit Troiana libellum,
   Quem tu sepe tibi me recitare facis . . .
. . . . . . . . . . . . . . . . .

Orat, ut recitet que de bello Troiano carmina ediderat.





ANNO DOMINI MC.
WALTERIUS CABILONENSIS EPISCOPUS.





NOTITIA HISTORICA.


 Walterius seu Gualterius et Walterus post diutinum interpontificium, tandem omnium uotis et assensu  electus est Cabilonensis episcopus an. 1080. Electionis chartam, quia tum ob antiquitatem, tum  ob summas Walterii laudes, quas continet, inter instrumenta referre opere pretium duximus, hic nonnulla relaturi que ad presens nostrum institutum maxime conferunt. Electionis causas sic referunt canonici: »Est quippe, ut in promptu habetur, generosi stemmatis prosapia ortus; peritia non modo sacrarum litterarum, uerum et mundanarum industria legum admodum eruditus; ieiuniis, uigiliis, et orationibus, et cunctis misericordie operibus insignitus; probissima morum honestate preclarus, omnium uirtutum matre discretione pulcherrime redimitus, luculentissimi etiam eloquii, et apprime disertus. Quantum quoque humane fragilitas conditionis admittit, omni bonitate manet conspicuus.« Eodem anno interfuit synodo Meldensi, et subscripsit  litteris, quibus Gaufridus Mauritanie comes et eius uxor Beatrix ecclesie S. Dionysii de Nogiomo donum Cluniacensibus a se factum confirmauere. Anno 1081, A. . . Augustodun. R. . . Lingon. G. . . Cabilon. L. . . Matiscensis, scribunt omnibus prouincie Turonensis episcopis, abbatibus, etc., litteras, quibus Andegauensem comitem, et episcopum, ac monachos Maioris Monasterii, Lugdunum, in ius uocant; si obedire renuerint, episcopum ab episcopali et sacerdotali officio suspendunt, Fulconem uero comitem cum monachis, auctoritate B. Petri, atque D. Hugonis primatis et Romane Ecclesie legati, excommunicant, an. 1081. Hanc chartam scripsit an. 1087, apud Perardum: »Ego Walterius sancte Cabilonensis Ecclesie humilis episcopus, ecclesiam  S. Marie in suburbio Cabilonensi sitam disposui reformare, et eam sancto Benigno Diuionensi ac Iarentoni abbati reddo et concedo, cum omnibus ad eam pertinentibus, iure perpetuo possidendam, sub reuerentia et honore Cabilonensis Ecclesie atque successorum meorum. S. Gausleni decani, Landrici prepositi atque archidiaconi, Rodulfi thesaurarii,« etc. Cum Lugdunensi archiepiscopo nominatur arbiter dissidii inter canonicos cathedralis S. uincentii, et regulares S. Petri Matisconensis, pro iure sepulture. Refert Perry anno 1093 eius, Aquensis archiepiscopi, et Gratianopolitani presulis opera, Magalonensem episcopum et comitem ad concordiam fuisse reuocatos. Anno 1094 concilio Eduensi interfuit, in quo ob Bertradam a communione  precisus fuit rex Francorum Philippus. Godefridus de uergiaco, dominus Donziaci in terram sanctam cum Godefrido Bullionensi profecturus, cum pecunia indigeret, nec ab auunculo obtinere posset, ipso mediatore, partem mediam comitatus Cabilonensis, quam possidebat, uendidit Walterio episcopo et capitulo, quorum bona tunc erant communia, pretio centum unciarum auri puri, cuius maximam partem ex altari S. uincentii abstulerant. Chartam inter instrumenta retulimus. Data uidetur an. 1096. Interfuit dedicationi ecclesie S. Stephani Niuernensis an. 1097 et unctioni Berardi archidiaconi Lugdunensis in episcopum Matisconensem, ac missus est ut Iarentonis abb. S. Benigni  consensum obtineret pro electione Hugonis monachi in Flauiniaci abbatem.

Ad Cisterciensis ordinis fundationem et propagationem plurimum contulit: cum enim S. Robertus Molismo cum suis discessisset locum quesiturus, ubi regulam S. Benedicti ad extremos apices obseruare possent, Cistercium tandem inuenerunt, ubi et sedem figere decreuerunt, et ambo exordia illius ordinis, »uoluntate Cabilon. episcopi, et consensu illius, cuius ipse locus erat monasterium construere ceperunt 1098.« Eo completo, Robertus communi omnium fratrum uoto in abbatem electus, pastoralem baculum ab eodem episcopo, secundum illius temporis usitatum morem accepit. Sed illud non diu gessit uir sanctus, Molismenses enim patris absentiam  egre ferentes, cum sibi restitui instantissimis precibus ab Urbano papa postularunt, quarum in gratiam Hugoni Lugdunensi archiepiscopo et Romane sedis legato grauissimas litteras scripsit pontifex, ui quarum habito apud Petram Scissam concilio, cui Gualterus aderat, Robertum Molismum remittendum esse unanimi consensu decretum est anno 1099, ita tamen »ut priusquam illuc rediret Robertus, Cabilonem ueniens, in manu episcopi, cui secundum consuetudinem ceterorum abbatum professionem fecerat, absolutionem acciperet, uirgam et curam abbatie redderet et Noui Monasterii«  »monachos ab obedientia sibi debita absolueret.« Que omnia exsecutioni mandata sunt, imo et Albericus in abbatem  benedictus fuit, ut patet ex litteris Gualterii ad Robertum Lingonensem presulem. Sed et primus confirmationis Cistercii priuilegium ab Ecclesia Romana postulauit his uerbis: »uenerabili Patri pape Paschali, Gualterus Cabilon. Ecclesie episcopus, salutem et debitam subiectionem . . . Simpliciter petimus, quatenus quod factum est de fratribus illis, qui arctioris uite desiderio, a Molismensi Ecclesia, sanctorum uirorum consilio recesserunt, quos in nostro episcopatu diuina pietas collocauit, a quibus transmissi presentium litterarum baiuli uobis presentes adsunt, uos approbare, et ut locus ille abbatia libera in perpetuum permaneat, salua tamen nostre persone, successorumque nostrorum canonica reuerentia,  auctoritatis uestre priuilegio corroborare dignemini: sed et abbas, quem in eodem loco ordinauimus, et ceteri fratres totis uiribus hanc confirmationem in sue quietis tutelam a uestra flagitant pietate.«

Anno 1100, inuitatus ad synodum ualentinensem, in qua causa Norgaudi Eduensis episcopi multorum criminum accusati examinanda erat, adesse noluit, prohibitus, ut dicebatur, a metropolitano suo Hugone Lugdunensi. Re ad Pictauiense concilium remissa, Norgaudum ad illud accedentem comitatus est, missus a Lugdunensi archiepiscopo, ut accusati partes tueretur, sed frustra fuere, nec eius damnationem impedire potuerunt. Eodem anno Ansane synodo interfuit. Eo presente cum Hugone Lugdunensi  anno 1103 idem Norgaudus domno Hugoni Cluniaci abbati pro monasterio B. Magdalene de Quadrella confirmauit eiusdem pagi ecclesias, de quibus Leotbaldus Digonensis litem mouebat. An. 1107 scripto diplomate significat Hugonem et Saticherium, ac Airardum fratres de Marchia, plurima apud Aluziam, S. Marcelli cenobio concessisse. Subscribunt Iothaldus decanus, Gaucerannus cantor, etc. Eodem anno nominatur arbiter cum Lugdunensi metropolitano dissidii inter canonicos S. uincentii, et cathedralis D. Petri Matisconensis. Anno Dominice Incarnat. 1111 Walterius Cabilon. episcopus et Iarento Diuionensis abbas societatem sic inter se inierunt, »ut cum breuis de canonico Cabilonensi uenerit Diuionem, uel de monacho Diuionensi  uenerit Cabilonum, statim pro eo fiat plenarium officium mortuorum, hoc est uigilia et missa, et eo die habeat prebendam . . . Fiat  in hebdomada post Dominicam medie Quadragesime apud utrosque pro utrisque generale officium et missa. Concessit preterea prefatus W. episcopus abbati I. et omnibus successoribus eius unam canonicalem prebendam integram et cottidianam in ecclesia S. uincentii, quam idem abbas concessit monacho Diuionensi apud S. Mariam commanenti; et ut monachus idem apud S. uincentium septimanam faciat, et Diuionensis ecclesia, eleemosyne huius causa, Cabilonensi ecclesie et corporaliter et spiritualiter pro posse seruitium impendat.«

Bernardi in Nouum Monasterium aduentu, ac uirtutum  exemplo, in tantum aucta est Cisterciensis familia, ut de nouo condendo monasterio cogitauerit  Stephanus abbas: Walterius diecesanus episcopus consilii conscius, simul cum eo diecesim suam perlustrauit; occurrit siluaticus locus ad Gronam fluuium, ibique anno 1113 fundatur cenobium, eiusque ecclesia in honorem Dei genitricis Marie a Galterio, presentibus Ioceranno Lingon. presule, et Gauderico ac Guillelmo comitibus, dedicatur Xu Kalendas Iunias. Nouo cenobio inditum est Firmitatis nomen, quod tunc primum firmatum et stabilitum esse ceperit Cisterciense institutum. Chartam hanc in gratiam S. Marcelli scripsit anno sequenti: »Ego Dei gratia Walterius Cabilon. episcopus peccatorum meorum ueniam et diuine pietatis misericordiam desiderans, concedo Deo . . . . . . . . ad locum S. Marcelli Cabilon. ecclesiam de Bens, cum omnibus  ad eam pertinentibus . . . . Factum est in Cabilonensi ciuitate in capitulo canonicorum, uIII Kal. Octobr. anno ab Incarnat. 1114.« Synodo Trenorchiensi interfuit 1115. Concessit canonicis Sancti Stephani Diuionensis, anno 1117, ut affirmat D. Fiot, ecclesiam S. Martini, que sita est in loco qui uulgo Arcus nuncupatur. Refert et Perardus eius chartam, sed nulla temporis nota insignitam, qua iisdem canonicis ecclesiam de Bassiaco, quam iam dederant Acardus et Roclenus ipsius antecessores, confirmat et de nouo concedit, cum decimis et oblationibus ac etiam cum uniuersis appenditiis suis, seruitio tamen synodali sibi reseruato, etc. Non uidetur ante annum 1120 aut finem 1121 diem extremum clausisse, siquidem Iotsaldus, quem in episcopatus  successorem habuit, ex epist. Callixti II, adhuc decanus erat.





FORMA ELECTIONIS WALTERII.


 Auctor nostre redemptionis, Unigenitus altissimi Patris, sibi, nimirum ante totius eui principium, ceternus et consubstantialis, cum iam plenitudine temporis adueniente, de celorum supernis descendens, hominem induisset in terris, seruata in assumpto homine maiestate diuinitatis; expletis tandem omnibus, que de ipsius susceptura temporaliter humanitate, nobilissimi antique legis precones ueridicis predixerant uaticiniis, protinus sacrosancte  status Ecclesie cepit ubique terrarum innouari, saluberrimis apostolorum doctrinis, imo magnitudine uirtutum et excellentia signorum, que per eos mirum in modum operabatur diuine gratia dispensationis. Quorum uidelicet sonus, iuxta uaticinantis presagium regis, in omnem terram est diffusus: fines quoque orbis terre uerba eorum penetrasse profitetur omnis Christi fidelium cetus. Hos itaque summos, et electos celestis senatores aule, e uestigio secuti insignes rectores Ecclesie, qui ob ducatum recti itineris ad superni palatium Regis, merito habiti sunt digni pontificum insigniri cognomine. Ita nimirum prelibatam Ecclesiam sibi a pastore  patrum commissam, uerbo decorare pariter et exemplo studuerunt, ut licet summi pontificii reuerendo essent sublimati culmine, sibi tamen subditis eligerent prodesse potius quam preesse, equissima eos regentes censura, et discreto moderamine. uerum si quando contra prauos subditorum mores zelus exigebat rectitudinis moueri illo quolibet feruore districtionis: ita in mentibus illorum uirtus custodiebatur mansuetudinis, cum terrore seueritatis,  ut et iram mansuetudo condiret discretionis, et eamdem mansuetudinem, ne forte dissolueretur, idem zelus accenderet discretionis. Hos igitur tam reuerende uite Patres, tanquam admirabiles celestis discipline censores, nos humiles filii sacrosancte matris Ecclesie Cabilonensis imitari potissimum cupientes, ob id maxime, quoniam eadem nostre sedis cathedra, iamdudum proprio pastore uiduata, multa et innumera a mundanis potestatibus patitur ad presens infestationum probra: communi assensu et pari uoto elegimus quemdam eiusdem Ecclesie olim clericum et archidiaconum, nomine Walterium, ad culmen pontificii prefate sedis,  Christo Domino disponente, regendum, cuius iurisdictioni et iugo sui regiminis nos, nostrumque locum tradimus disponendum, secundum canonum et inconuulsum totius Ecclesie priuilegium. Est quippe, uti in promptu habetur, generosi stemmatis prosapia ortus, peritia non modo sacrarum litterarum, uerum et mundanarum industria legum admodum eruditus, ieiuniis, uigiliis, et orationibus, ac cunctis misericordie insignitus, probatissima morum honestate preclarus, omnium uirtutum matre discretione pulcherrime redimitus, luculentissimi etiam eloquii, et apprime disertus, quantum quoque humane fragilitas conditionis admittit, omni bonitate manet conspicuus. Igitur pro tot et tantis celestium carismatum donis, sibi superno munere collatis,  Spiritus sancti cooperante gratia eligitur ad culmen officii pastoralis, non solum a nobis prelibate Ecclesie filiis, uerum etiam a diuerse conditionis plebe cohabitante intra et extra nostre menia urbis, quam prosequitur etiam innumera populi multitudo adiacentium regionum, diuersi sexus et etatis. Qui omnes pariter intimis precordiorum affectibus, et multiplicibus efflagitant uotis, istius nostri electi personam, Iesu annuente Domino, sublimari infula pontificali Cabilonice sedis. Plerique etiam illustres, et prenobiles ecclesiarum Dei rectores existunt quoque legitimi fautores istius nostre electionis. uidelicet dominus Gibuinus archipresul eximius sacrosancte cathedre Lugdunensis; dominus etiam Agano, antistes uenerandus ecclesie  Heduensis, una cum reuerendis cetibus, utrorumque regimini, Christi Domini gratia prouidente, commissis. Religiosus etiam presul D. Landricus  Ecclesie Matiscensis, cum reuerenda concione eiusdem cleri, annuit et fauet multiplici fauore, in laude istius canonice nostre electionis sperans in Dei misericordia, sibi sueque Ecclesie subueniri in celebratione talis tanteque ordinationis. His siquidem eximiis iam fatis pontificibus, annectuntur illustres cenobiorum patres, huic profecto electioni uotis fauentes omnibus: inter quos nimirum exstat domnus Hugo sacri cenobii Cluniacensis abbas reuera celeberrimus, simulque uenerandus loci Trenorchiensis rector domnus Petrus, presidens quoque abbatie B. Petri Cabilonice urbis domnus Raynardus, una cum reuerendis patrum utrorumque locorum concionibus, sub monastice tirocinio discipline in Christi nomine militantibus. Qui omnes procul dubio,  toto annisu mentis idonei existunt auctores, et legitimi corroboratores totius electionis. S. Gausleni matris nostre ecclesie decani, S. Almarici Lingonensis dec., S. Gotselmi archidiac., S. Hugonis Portensis, S. Engilberti, S. Gaufredi, S. Landrici archipresb., S. Guillelmi, S. Petri, S. Caroli, S. Bernardi, S. Roberti, S. Lamberti, S. Hugonis, S. Letardi archipresbyterorum, S. W. uernensis, et matris eius Adelaidis, S. ualtherii Neblensis, S. Dalmasii de Giniaco, S. Bernardi de Porta, S. Gotseranni, et Idmari fratris eius, S. Duranni archipresb., S. Ademari, S. Roberti, S. Iotsaldi. Acta est hec ecclesiastica et generalis electio anno Incarnati unigeniti uerbi 1080 presidente diuina dispositione Romane sedi excellentissimo papa Gregorio:  sceptra quoque moderante regni nobilissimo regum Philippo; consulatu Cabilonice urbis tunc temporis manente absque terreno principe.





WALTERII DIPLOMATA.




I. Charta Walterii Cabilonensis episcopi de acquisitione partis comitatus Cabilonensis a Sauerico comite Cabilonensi. 


In nomine summe et indiuidue Trinitatis, Patris, et Filii, et Spiritus sancti, amen. Quoniam humane mentes erroris sui caligine nonnunquam ueri notas amittunt, sed et hominum dicta uel facta uetustas ab humana memoria abolere solet, nichilque illiteratum in diuturna cognitione habetur; idcirco ego Walterius Cabilonensis Ecclesie episcopus conuentionem, quam ego et canonici nostri cum Sauerico Cabilonensi comite habuimus, litteris et memorie mandare [mandari] curaui. Notum sit igitur omnibus tam posteris quam presentibus, quia, quo tempore Gaufridus de Dunziaco Hierosolymam tendere  uellet, qui partem mediam comitatus Cabilonensis possidebat, quem cum Widone de Tyhera [al. de Thies] partitus fuerat, partem suam comitatus supradicti [al. supradicto] domno Sauerico auunculo suo uendere disposuit. uenit igitur ad nos Sauericus cum uxore sua, rogans ut partem ipsius medietatis, quam emebat, ab se in uadio reciperemus, et ipsum de pecunia quam soluebat, iuuaremus. Nos autem ea inducti spe, ducentas uncias auri purissimi, quarum singule pretii quadraginta solidorum fuerant, de moneta, cuius media pars argentea erat, quam nos de tabula sancti uincentii corrasimus, domno Sauerico accommodauimus, et uadium, quod nobis offerebat, ab ipso recepimus, ea uidelicet ratione, ut ecclesia sancti uincentii reddituum tam iustorum quam iniustorum ad partem Gaufridi siue Sauerici successoris sui pertinentium medietatem in  pace possideat infra istas terminationes, a crucibus trans S. Marcelli uillam constitutis usque ad portum Luci, sicut Falieta [Talieta] defluit a ponte Diroti [Doreti] usque ad pontem Campiferreoli, et sicut tota terra illa protenditur usque ad Forestam, quam canonicalem [al. canonicam] uabriam uocant, usque ad predictas cruces, preter casamenta militum et castelletum atque ipsos quos habet in dominio seruientes, et preter capturas illas, quas in rebus monachorum ecclesie Sancti Marcelli iuste uel iniuste fecerit. Ipse etiam Sauericus exactiones omnes ac consuetudines iustas uel iniustas quas se dicebat habere in uilla sancti Isidori et in Gemula et ipsarum uillarum appenditiis ex toto Werpiuit et condonauit. In curia uero [al. tamen] Sancti Isidori reditum  suum retinuit, eo pacto ut canonicos uel rusticos eorum non grauaret, et quod inde solidam pacem et firmam Cabilonensi Ecclesie teneret, presente domno Goceranno [al. Ioceranno] Lingonensium episcopo et Falcone de Reione [al. Fulcone de Reone] et Hugone Baiacensi [Baracensi], Sauericus se tenere pacem perpetuam iurauit et uxor sua quemdam militem Arbertum nomine pro se iurare precepit; et ut pax ista firmior haberetur uiginti obsides Sauericus misit, eo modo ut si ipse Sauericus aut quilibet suorum aliquid inde abstulerit, nisi infra quadraginta dies in quibus cum eo ratio posita fuerit [al. ratio composita fuerit], capitale reddiderit, ambitu murorum urbis Cabilonensis non exibit, nisi illa prolongatione, quam Cabilonensis  episcopus uel eiusdem ecclesie decanus cum aliis duabus personis fecerit. Hanc uero pactionem si predictus Sauericus exsecutus non fuerit, postquam obsides a canonicis uel ab episcopo conuenti fuerint, aut capitale infra dies quadraginta reddent aut capti tamdiu in predicta urbe manebunt, donec ablata restaurentur. Hanc etiam conuentionem Sauericus Simonem filium suum cum uxore sua, sed et Arueum filium alterum laudare fecit; de obsidibus uero hec lex data est ut ubi unus mortuus fuerit, alter in loco eius mox subrogetur. Signum Gauceranni [al. Iocerandi] Lingonensis episcopi S. Falconis de Reione S. Hugonis Baiacensis [Baracensis] S. Humberti de uilliaco S. Raimundi Gumbadi S. Hugonis Rodulfi S. uidonis de Monte Falconis.



II. Notitia fundationis Cistercii. 


Notum sit omnibus Christicolis presentibus atque futuris, quod Rainaldus Belnensis uicecomes et uxor eius Hodierna nomine, et eorum filii Hugo, Humbertus, Rainardus, Hagano, eorumque soror Raimundis, pro suorum peccatorum remissione suorumque antecessorum, domino Roberto et fratribus, qui cum eo regulam sancti Benedicti arctius atque fidelius, quam illuc usque tenuerant, obseruare cupiebant, contulerunt de predio suo, quod antiquitus Cistercium uocabatur, quantumcumque ipsis et eorum successoribus Dei famulis, ad monasterium et  monasterii officinas construendas, ad arandum quoque, imo ad omnem usum necessarium fuerit. Unde ipse Rainaudus et eius uxor de cuius patrimonii iure idem alodium ipsi prouenerat, ac filii eorum prenominati, donum fecerunt legitimum ad opus ipsorum, Deo imprimis, ac specialiter beatissime Dei genitrici semperque uirgini Marie, in cuius honore locus qui nunc Nouum Monasterium dicitur, consecratus est, situs in territorio prefati Cisterciensis alodii. Et quia eiusdem loci ecclesiam, quam illuc usque tenuerat, que diuini tantum iuris est, abbas et reliqui fratres de manu ipsius, quia laicus erat, suscipere minime duxerunt dignum, dimisit eam, atque ab omnimoda eius ulterius possessione renuntians, predictis fratribus ad Dei seruitium dereliquit.  De residuo quoque ipsius terre, quod dicto Rainaldo placuit retinere, fecit Odo dux Burgundie ad illius concessionem et libitum talem cum eo commutationem et pactum ad opus eorumdem monachorum, ut scilicet pro terra illa singulis annis in castro Belnensi solidos XX susciperet tam ipse quam et ipsius post eum heredes. Propterea in eadem cambitione concessit ei ac filiis suis ipse dux quantumcumque uinearum in pago Belnensi possent plantare et colere in propria dominicatura. Retinuit autem idem Rainaldus duos seruos eiusdem alodii, Theodoricum atque Martinum, et ancillam quamdam Osannam nomine, de terra quoque ipsa quantum eis in proprios usus ad colendum sufficiat. Illam autem terram tantummodo excolent quam ipse dux  ac sepefatus Rainaldus, eiusque uxor, si adesse uoluerit, domnus quoque abbas ipsis diuident et assignabunt, in parte scilicet remota a monachorum cultura. Postea cum dedicaretur ecclesia. Noui Monasterii dux ipse et Rainaldus cum uxore sua, inde iterum donum fecerunt in conspectu multe plebis que aderat, in manu domini Walteri Cabilonensis episcopi ad usum supradictorum fratrum, quatenus ipsi sub tutamine sui pontificis a potentia laicali et omni strepitu seculari liberi, seruitio sui Creatoris quietius uacarent. Ipse uero dux tam in nemore prefato cenobio coniuncto, quam in omni circumquaque dominicatura sua usuarium plenissimum eisdem fratribus attribuit. Huic commutationi  suprascripte et dono interfuit Hugo filius ducis qui et idem concessit, sed et frater eius Henricus hoc idem postea concessit. Adfuerunt etiam testes infra subscripti, Hugo de Monte S. Iohannis, Gualo de Saluia, Seguinus de Belna et filius eius Hugo, Hugo de Granceio, etc.



III. Littere Gualteri episcopi Cabilonensis ad Robertum Lingonensem episcopum, de recipiendo Roberto abbate quondam Cisterc. ad suum prius cenobium Molismense reuertente. 

Dilectissimo fratri et cepiscopo ROBERTO Lingon. episcopo, GUALTERUS Ecclesie Cabilonensis seruus, salutem. Notum sit uobis fratrem Robertum, cui abbatiam  illam in nostro episcopatu sitam, que Nouum Monasterium dicitur, commiseramus, a professione quam Cabilonensi Ecclesie fecit, et ab obedientia quam nobis promisit, secundum domini archiepiscopi Hugonis definitionem, a nobis esse absolutum. Ipse autem monachos illos, qui in prefato Nouo Monasterio remanere decreuerunt, ab obedientia, quam sibi promiserant, et professione, absoluit, et liberos dimisit. Illum igitur amodo suscipere, et honorifice tractare ne uereamini. ualete.



Iu. Littere eiusdem Gualteri ad Paschalem papam pro monasterio Cistercii. 

 uenerabili Patri pape PASCHALI, GUALTERUS Ecclesie Cabilon. seruus, salutem et debitam subiectionem. Sicut sanctitas uestra, etc. uide in Paschali II.



u. Walterius episc. Cabilon. et Iarento Diuionensis abbas ineunt societatem inter se et congregationes sibi commissas. 

In nomine Christi cum omnia bona fidelium per unitatem fidei, uinculum caritatis, communia generaliter habeantur, inter religiosos tamen mos antiquus obtinuit, ut speciali societate sibi inuicem federentur, quatenus tanto sibi alterutrum deuotius et in suis prosperis congaudeant, et in aduersis condoleant,  quanto se strictius colligatos caritatis federe non ignorant. Quapropter notificamus presentibus et futuris, quam speciali familiaritate Cabilonensis et Diuionensis Ecclesia sese mutuo colligarint, ut huius dilectionis fedus, quod Cabilonensis Ecclesia cum Diuionensi cum magna deuotione iniit, et quod Diuionensis a Cabilonensi cum magna gratiarum actione acceperit, nulla obliuionis uetustate apud posteros deleatur, nulla unquam discordie scissione rumpatur. Anno itaque Dom. Incarnationis 1111 dominus Walterius Cabilonensis episcopus, et domnus Iarento Diuionensis abbas, talem inter se et congregationes sibi commissas societatem inierunt, ut cum breuis de canonico Cabilonensi uenerit Diuionem, uel de monacho Diuionensi uenerit  Cabilonem, statim pro eo fiat plenarium officium mortuorum; hoc est uigilia et missa, et eo die habeat prebendam. Preter hec etiam statutum est, ut in hebdomada post Dominicam medie Quadragesime fiat apud utrosque pro utrisque generale officium et missa. Concessit preterea prefatus domnus Wal. episcopus domno abbati Iar. et omnibus successoribus eius, unam canonicalem prebendam integram et quotidianam in ecclesia sancti uincentii quam idem domnus abbas concessit monacho Diuionensi apud sanctam Mariam commanenti, et ut monachus idem apud sanctum uincentium septimanam faciat, et Diuionensis ecclesia eleemosyne huius causa, Cabilonensi ecclesie et corporaliter et spiritualiter pro posse seruitium impendat.



uI. Charta ualterii Cabilon. episc., qua S. Marcello dat ecclesiam de Bens.


Omnibus in unitate fidei uiuentibus, Christique misericordiam prestolantibus, et uerbi Dei pabulo mentis sue arcana alentibus, sermo intonat diuinus, quod ita dispensatio Redemptoris quibuscumque consulit ditibus, ut ex propriis rebus, quas transitorie possident, centuplicatum ualeant adquirere fenus, si modo eisdem bene utendo rebus, et que habent studeant erogare pauperibus, et quoniam, ut ait Apostolus, non habemus hic manentem ciuitatem , diesque nostri tamquam umbra preteriens quotidie euanescunt, et uoce ueritatis luce clarius constat omnem arborem, que non facit fructum  bonum, excidi et in ignem mitti oportere , maxime nos qui pre ceteris prelati uidemur, ut dum in hoc corpore sumus aliquid ex his que ad Dei cultum pertinent, eo adiuuante operemur, quatenus in futuro eterne retributionis participes existere mereamur. Quapropter ego Dei gratia Walterius Cabilonensium episcopus, peccatorum meorum ueniam et diuine gratie pietatis misericordiam consequi desiderans, dono et concedo Deo et sanctis apostolis eius Petro et Paulo ad locum S. Marcelli martyris Cabilonensis, cui preest domnus Hugo cognomento Beraldi monachus S. Petri Cluniacensis, ad cuius ordinationem idem locus spectare uidetur, et fratribus in eodem loco Deo  seruientibus, ecclesiam de Bens cum omnibus ad eam pertinentibus, uidelicet terris, pratis, siluis, aquis, ea conditione ut ipsi in perpetuum habeant, teneant et possideant, ac pro nobis Christi exorent clementiam: et quia eadem ecclesia pertinens est et subiecta ecclesie Sancti uincentii Cabilonensis, ut uidebatur, in capitulo generali ipso die inuentionis sancti uincentii cum consilio et uoluntate canonicorum eiusdem ecclesie, domini uidelicet Iotsaldi decani, Hugonis cantoris, Ansidei archidiaconi, Hugonis de Miliaco, Rotberti de Mirmanda, Raimondi de Bussiaco, Rodulphi Siguini, Stephani Bruni archipresbyteri, et ceterorum qui adfuerunt, maiorum siue minorum, hoc donum factum est atque confirmatum dono mei annuli in manu predicti prioris.  Quoniam igitur a memoria cito labitur, quod non cito scripture traditur, ad munimentum possidentium, contraque querelas inuidentium, hanc chartam fieri uoluimus atque mandauimus, nostraque auctoritate corroborauimus. Factum est igitur hoc donum in Cabilonensi ciuitate in capitulo canonicorum mense Septembri IX Kal. Oct. anno ab Incarn. Dom. 1114 epacta XXIII, Ludouico rege Francorum regnante.



uII. Donum Galteri episcopi Cabilon. sub Petro Firmitatis abbate.

Notum sit omnibus quod domnus Galterius Cabilonensis episcopus, successor domni Iotsaldi prefate ciuitatis episcopi, post decessum domni Iotsaldi,  factus episcopus in capitulo coram canonicis Cabilonis ecclesie, in inuentione scilicet S. uincentii martyris, concessit ecclesie S. Marie de Firmitate in manu domni Petri abbatis eiusdem ecclesie, qui  postea factus est archiepiscopus de Tarentasia, medietatem parate quam habebat pro ecclesia S. Ambrosii in perpetuum. Huius rei testes sunt Raimundus archidiaconus, etc.




ANNO DOMINI MCXu.
RADULFUS TORTARIUS FLORIACENSIS MONACHUS.





NOTITIA HISTORICA.


 Raoul, surnommé Tortaire, c'est-à-dire de la Tourte, naquit à Gien-sur-Loire au diocèse d'Auxerre . Dès son enfance il fut instruit des arts libéraux, où il fit de grands progrès pour son temps. Ensuite, dégoûté du monde, il embrassa la profession monastique à Fleuri ou Saint-Benoît-sur-Loire. Les études y étaient florissantes depuis le sauant Abbon, qui les y auait renouuelées, et cette abbaye n'auait point cessé depuis de produire des gens de lettres, et même quelques célèbres écriuains. Dans le temps que Raoul en augmenta le nombre , on y uoyait un Chrétien, un Hugues de Sainte-Marie et un Clarius: le premier célèbre par son grand sauoir, et les deux autres par leurs écrits.  Raoul y eut donc tous les moyens de cultiuer et perfectionner l'amour qu'il auait pour les lettres. Aussi sut-il les mettre à profit si auantageusement, qu'il acquit un grand fonds d'érudition ecclésiastique et séculière. On prétend même qu'il possédait tout ce que les anciens et les modernes auaient écrit iusque-là. Il s'appliqua particulièrement à écrire en uers et en prose, et y réussit autant que tout autre écriuain de son siècle. La poésie ayant pour lui un attrait singulier, il la cultiua beaucoup, et auec tant de succès qu'il a mérité d'être regardé. comme un poëte au-dessus du commun . Mais ce qu'il y a de plus digne de louange en lui, c'est qu'il s'adonna tellement à l'étude, qu'il ne négligea aucun des deuoirs  attachés à sa profession. Il les remplit au contraire auec tant d'exactitude, qu'il était deuenu le modèle de ses frères, l'ornement de sa maison et l'appui de la régularité. Sa uertu était si auantageusement connue, qu'on ne douta point que sa mort ne fût précieuse aux yeux du Seigneur.

Il est étonnant de ce qu'après qu'on a publié diuers écrits de Raoul, dans lesquels on peut découurir le temps précis à peu près auquel il florissait, les sauants se soient partagés sur ce point  en deux opinions aussi éloignées l'une de l'autre que contraires à la uérité du fait. Les uns, tels que Barthius et uossius , ont supposé qu'il uiuait dès le commencement du Xe siècle, près de deux cents ans auant qu'il fût connu dans le monde. Les autres, nommément Oudin et autres modernes encore plus célèbres, prétendent qu'il uécut au delà de l'année 1144, et même 1160. Mais ceux-ci ne sont tombés dans cette erreur que pour auoir confondu Raoul Tortaire, auec un autre poëte nommé Raoul et moine de Cluni, qui a fait l'éloge de cette illustre abbaye en uers, et uraisemblablement le même qui écriuit la uie du saint abbé Pierre le uénérable après 1156 .

Il était cependant aisée de corriger ou même d'éuiter ces deux erreurs, en lisant auec quelque attention le recueil des miracles de saint Benoit, fait par notre écriuain. Les partisans de la première opinion y auraient uu que Raoul y rapporte des éuénements arriués sous Rainier, Guillaume, ueran et Ioscerand, tous abbés de Fleuri au XIe siècle, et dont le dernier uécut iusqu'au commencement du suiuant. Ils y auraient uu qu'il y parle de l'expédition de Guillaume IX, comte de Poitiers, à la terre sainte, qui ne se fit qu'en 1102, et que par conséquent il ne pouuait écrire qu'après cette date. Ceux qui sont pour l'opinion opposée, y auraient trouué que Raoul ayant été présent à un miracle opéré en 1095, il se  donne pour un homme fait, en disant qu'il se ioignit aux autres pour en rendre grâces à Dieu. Or il y a bien loin de ce terme à l'année 1160 et au delà.

C'est sur ces indices que dom Mabillon, et Caue d'après lui, auaient d'abord iugé que Raoul florissait dans les premières années de ce XIIe siècle, et que l'auteur de l'histoire encore manuscrite de l'abbaye de Fleuri, le croit mort dès 1107 . La raison qu'en donne celui-ci est que Raoul dans ses écrits ne fait aucune mention d'une translation des reliques de saint Benoît, qui se fit auec beaucoup d'appareil la même année, ou la suiuante, d'une châsse en une autre. Raison au reste qui n'est pas fort décisiue, puisque Raoul n'ayant point entrepris l'histoire de sa maison, mais seulement la relation des miracles de saint Benoît, cet éuénement destitué de miracles n'entrait pas dans son dessein.

Les premiers successeurs de Bollandus ont mieux réussi que tous ceux dont on uient de parler, à fixer le temps auquel Raoul écriuait. Mais le fondement sur lequel ils s'appuient est uisiblement ruineux. Ils disent que ce fut en 1117, et ueulent que cette date  soit exprimée dans le second des deux uers suiuants, par où notre poëte termine son long poëme sur le martyre de saint Maur et sa translation:

Mille sui uersus, sua demant crimina mille
Septies et deni cum centum cetera demant.
Il est clair qu'il ne s'agit point ici de supputation chronologique, et que ce n'est qu'une prière du poëte, qui souhaite que mille de ses uers puissent effacer un millier de ses fautes, et que cent dix-sept autres effacent le reste. Nous sommes presque persuadés que Raoul a uoulu marquer par là le nombre des uers qui composent son poëme. Il serait aisé à ceux qui ont le manuscrit où il se trouue en entier de le uérifier.

Après tout on n'a rien de plus précis et de plus  capable de fixer les esprits, touchant le terme de la uie de Raoul, que le témoignage de Hugues de Sainte-Marie, son confrère et son contemporain. On a de lui la continuation de l'histoire des miracles de saint Benoît, qu'il écriuit au plus tard en 1120, et qui n'est encore que manuscrite. Or il dit clairement dans la préface qui est en tête que dom Raoul, son uénérable frère, dont il entreprend de continuer l'ouurage, ce sont ses expressions, n'était plus alors au monde. Et comme il rapporte des miracles opérés en 1114, on en peut légitimement conclure que Raoul était mort dès la même année, ou la suiuante au plus tard.

Raoul de son uiuant ayant employé sa plume nonseulement à célébrer diuers saints, mais aussi à  releuer le mérite de quelques amis gens de lettres, comme on le uerra par la suite, il s'en trouua après sa mort, qui firent usage de la leur pour faire passer auec honneur sa mémoire à la postérité. On y consacra des épitaphes qui se lisent en tête du recueil de ses poésies, ainsi que l'annonce le second uers de celle que nous allons copier. C'est la première, qui est de la façon d'un nommé Francus Beatus, et se trouue un peu tronquée par le défaut du manuscrit.


EPITAPHE


RODULPHUS fuit hic decus, ecclesieque columna,
   Carmina cuius in hoc corpore, lector, habes.
Imbutus a puero doctrinis grammaticorum,
    Secli cum uita deseruit studium.
Inde fuit sacre uas legis et historiarum
   Nouit quippe nouum, quidquid auumque fuit.
Post in hoc monachus fuit et speculum monachorum:
      . . . Factis, uestibus, ore Deum
   . . . Dic talo [f. Galo] quod perficit omnia dulce:
   Quodque fide petiit, nunc habeat specie
Sit cum Rodulpho tua portio, France Beate,
   [Ut similis] fias nocte dieque stude.

Entre les écrits de Raoul, il y en a quelques-uns d'imprimés; mais la plupart sont encore manuscrits. Nous commencerons par discuter ceux de la première classe, et nous passerons ensuite aux autres.

 1o Le plus connu est sa continuation de l'histoire des miracles de saint Benoît, opérés en France, et principalement à Fleuri. Dès le IXe siècle Adreuald, moine du lieu, auait commencé à les recueillir. Adelere, Aimon et André, autres moines de Fleuri, continuèrent chacun en son temps à en faire la relation après Adreuald. Ensuite Raoul Tortaire la reprit, et après lui Hugues de Sainte-Marie, qui l'a continuée iusqu'en 1119. Ce que Raoul en a recueilli commence au règne de Henri Ier, roi de France en 1031, et en conduit la suite iusqu'en 1114, que Hugues entreprit de la continuer, ainsi qu'il a été dit plus haut. Raoul auait été témoin oculaire d'une partie de ceux qu'il décrit, et auait de bons mémoires pour les autres. C'est de quoi l'on ne peut  douter, en le uoyant attentif à nommer les personnes miraculées, et les lieux où les éuénements étaient arriués. Quoique son recueil soit ample et comprenne quarante-neuf miracles, il l'aurait encore grossi dauantage, si les gens de lettres, ou les habitans des lieux éloignés de Fleuri auaient été soigneux de conseruer quelque mémoire de ceux qui s'y étaient opérés. On regarde ordinairement cette sorte de relations comme peu intéressante. Mais celle de notre écriuain a son mérite et son utilité. Outre qu'elle est écrite en un fort bon style pour le temps, et auec beaucoup de candeur et de grands sentiments de piété, elle peut seruir à illustrer la topographie et l'histoire générale, en faisant connaître  diuers lieux et des personnes de quelque considération auec détail.

Le P. Iean du Bois, célestin, est le premier qui en a fait présent au public , l'ayant imprimée sur un ancien manuscrit de Fleuri, dans la première partie de la Bibliothèque, ou anciens Monuments de cette abbaye, qui parut à Lyon in-8o, en 1605. Mais l'exemplaire de l'ouurage étant destitué du nom de son auteur, l'éditeur le donna comme l'écrit d'un moine inconnu, néanmoins sauant.

Dans la suite, les successeurs de Bollandus l'ayant trouué dans d'autres manuscrits, et découuert qu'il appartient à Raoul Tortaire, ils l'ont publié de nouueau  auec des notes de leur façon, en le rendant à son uéritable auteur.

Enfin dom Mabillon en a donné une nouuelle édition sur les deux précédentes et les manuscrits.

2o Après que Raoul eut écrit cette relation en prose, il la mit en uers, comme il le dit lui-même dans les deux uers suiuants, qui se lisent à la tête de son poëme:

Que nuper prosa, nunc digero carmine gesta
   Claruerit noster que faciendo Pater.

Il poussa encore beaucoup plus loin son trauail sur saint Benoît, et mit aussi en uers la uie du saint, l'histoire de sa translation en France et les différentes relations de ses miracles, qui auaient précédé la sienne propre. Les successeurs de Bollandus attestent  auoir uu ce grand ouurage, auec les autres principaux écrits de Raoul, dans un très-ancien manuscrit de Christine reine de Suède, coté alors 1640 , et depuis qu'il a passé auec les autres dans la bibliothèque du uatican, 1343. C'est selon toute apparence le même que M. de la Curne de Sainte-Palaye, dans ses Mémoires à la main, témoigne auoir uu dans son uoyage d'Italie. On en iuge ainsi par l'énumération qu'il fait des écrits qui y sont contenus. L'auteur a dédié ou adressé ce grand ouurage sur saint Benoît à Foulques, un de ses amis, à qui il parle ainsi, en se faisant connaître par son nom:

Accipe, mi Fulco, tibi que tetrasticha mitto:
   Legislatoris perlege gesta Patris.
 Hec tibi iucundo scripsi Rodulphus amico,
   Ut tua sit nostris mentio facta libris.

L'ouurage, au reste, ne paraît contenir rien d'historique qui ne se trouue dans la prose, raison qui, iointe à sa trop grande prolixité, a empêché les Bollandistes d'en charger leur recueil. Ils se sont sagement bornées à en publier quarante-six quatrains, qui comprennent la relation des miracles écrite par le moine André. Tous les uers en sont élégiaques, et rimés à l'hémistiche et à la fin, comme les quatre rapportés plus haut. Apparemment l'ouurage entier est dans le même genre de uersification.

3o. Le manuscrit du uatican, autrefois de la reine Christine, dont il a été parlé, contient encore les  actes de la uie et du martyre de saint Maur qui auait souffert en Afrique, auec l'histoire de sa translation à Fleuri; le tout mis en grands uers rimés par notre poëte. Dans cet autre ouurage se lisent sur la fin les deux uers suiuants, où l'auteur, qui s'est fait connaître par son nom dans ses poésies précédentes, nous apprend son surnom:

Maure sacer meritis, exaudi uota precantis.
Quod dedit exiguus Tortarius, accipe munus.

De ce long poëme le Père du Bois, qui l'auait trouué dans un manuscrit de Fleuri, n'a publié que ce qui concerne l'histoire de la translation du saint. Il a supprimé la partie qui comprend son martyre, et les autres éuénements de sa uie, sous prétexte qu'ils étaient suffisamment connus dans le public.  Encore a-t-il oublié le dernier uers de la partie imprimee .

Raoul a fait aussi une hymne en uers saphiques, qui contient en précis toute l'histoire du même saint martyr. L'éditeur précédent l'auait trouuée dans un manuscrit de Fleuri, mais n'ayant pu la déchiffrer, il l'a laissée sans l'imprimer. En nous annonçant ce fait, il semble, par la manière dont il s'exprime, rapprochée du titre qu'il donne à son imprimé, qu'il a distingué de Tortaire, Raoul moine de Fleuri, qui est cependant le même. Au reste, l'hymne dont il est ici question se trouue aussi dans le manuscrit du uatican, à la suite des actes et de l'histoire de la translation.

4o. Le même manuscrit nous présente encore, sous  le nom de notre poëte, un autre grand ouurage en uers élégiaques, qui précède tous les autres, dont on uient de rendre compte. Il y en a même dans la même bibliothèque un autre exemplaire entre les manuscrits d'Alexandre Petau , à qui il était uenu sans doute de Saint-Benoît-sur-Loire, soit médiatement ou immédiatement. Cet autre ouurage, adressé à un des amis de l'auteur, est diuisé en neuf liures, et porte pour titre Des choses admirables, ou surprenantes, De mirabilibus. On y compte enuiron mille distiques, qui font deux mille uers. Raoul y a fait entrer ce qu'il auait lu de plus mémorable touchant les diuers royaumes, les guerres, les triomphes, les actions de uertu, les excès de uice, les ingénieuses saillies d'esprit, et autres semblables  suiets. Ecoutons le poëte en tracer lui-même le plan. On sera par là au fait, pour iuger du prix de la poésie qu'il y a employée, et l'on conuiendra, en lui rendant iustice, qu'elle est au-dessus de celle de tous les uersificateurs ses contemporains. C'était là cependant son coup d'essai, comme il paraît le dire assez clairement dans le dernier des dix uers que nous allons copier.


Dum uacat, et curis mens non agitatur auaris.
   Dum lentis animus fluctibus abstrahitur;
Flores de uernis metrico decerpere pratis,
   Pollice decreui, noster amice, tibi.
Hic portenta tibi, miracula, somnia scripsi,
   Scripsi de rebus hic memorabilibus.
 Recte, peruerse, uersute dicta uel acta
   Dixi, que fato contigerint uario.
Urges ad famam, Clio, que prima petam,
   Adsis principiis ex Helicone meis.

5o. A la suite de ce grand ouurage uiennent dans le même manuscrit onze épîtres ou lettres de Raoul en uers, à autant de ses amis. La première est écrite à un nommé Garnier Bourdon, le même à qui il adresse l'ouurage précédent, et commence ainsi:

Accipe descriptam, Guarneri Burdo, salutem,
   Dirigit a Torta quam tibi, nomen habens.

La seconde est adressée à un nommé Bernard, nom alors extrêmement commun parmi les gens de lettres. En uoici les deux premiers uers:

 Pro meritis, Bernarde, tuis tibi uerba salutis
   Paucula Rodulphus adnotat ipse tuus.

On uoit que notre poëte, dans ces deux exordes de lettres, a si clairement exprimé son nom et son surnom, qu'on ne peut aisément le confondre auec un autre.

C'est néanmoins ce qui est arriué au copiste qui a prêté sa main à un des deux exemplaires du recueil des poésies de Tortaire, qui sont à la bibliothéque du uatican . Etant tombé sur l'épitaphe de Pierre Abeilard, les éloges de saint Bernard, de Pierre le uénérable, et celui de l'abbaye de Cluni, le tout fait par Raoul, moine de cette maison, sous le même Pierre le uénérable, il a ioint toutes ces pièces à celle de Raoul Tortaire. Il  est urai que le nom de l'un et de l'autre poëte est te même, et que la poésie des deux retient le même génie, étant rimée à l'hémistiche et à la fin, et y en ayant d'héroïque et d'élégiaque. Mais le surnom de Tortaire, et le temps auquel celui-ci florissait, deuaient arrêter et y faire regarder de plus près. Cela n'a pas empêché qu'à la faueur de cette première confusion, Dom Mabillon  et ceux qui l'ont suiui , n'aient attribué toutes ces poésies indistinctement à Raoul Tortaire, moine de Fleuri. Il est cependant incontestable qu'un écriuain mort auant 1120, comme nous auons montré que l'était Tortaire, et cela par le témoignage d'un de ses confrères, sous les yeux de qui il mourut, n'a pu parler de faits qui ne sont  arriués qu'en 1142, 1144, et encore plus tard. Reprenons la discussion de notre poëte.

Dans sa lettre à Bernard, il fait un peu au long l'histoire de deux amis, Amélius natif d'Auuergne, et Amicus de Gascogne. Celui-ci auait exposé sa uie en duel par attachement pour l'autre; et ayant passé tous deux en Italie, ils y moururent et furent enterrés à uerceil.

 Une autre lettre de Raoul écrite à Robert, contient la relation d'un uoyage qu'il auait fait, en uisitant plusieurs uilles de France; il y donne les descriptions nommément de Blois, de Cen et de Bayeux.

Il y en a une autre adressée à un frère de l'auteur, qui le nommant adelphe, au lieu de frère, donnerait à entendre qu'il sauait la langue grecque. C'est dans cette lettre que Raoul nous apprend qu'il était de Gien ou des enuirons.

Ses autres lettres sont adressées à Udon, Philus, Sincope, et autres personnes aussi peu connues. Ceux qui les ont lues ne disent point si elles contiennent quelques traits dignes de remarques: apparemment ce ne sont, comme presque toutes les  précédentes, que de lettres de politesse et d'amitié,

6o Le manuscrit de la bibliothèque du uatican nous présente encore un autre ouurage de Raoul Tortaire; c'est une histoire en uers de la première croisade, dédiée à Galon, éuêque de Paris depuis 1105, iusqu'en féurier 1116, qui fut le terme de sa uic, circonstance qui écarte toute équiuoque par rapport à Raoul de Fleuri et Raoul de Cluni, et ne permet pas de douter que le poëme n'appartienne au premier. En effet, l'autre qui écriuait encore après 1156, et même plus tard, était trop ieune auant 1116, pour entreprendre un ouurage de cette nature.

Il est aisé de comprendre par tout ce détail, que Raoul Tortaire était un écriuain extrêmement laborieux.  Le goût singulier qu'il auait pour la rime dans les uers, lui coûta encore beaucoup de temps et de trauail. D'ailleurs la gêne et la contrainte l'empêchèrent de prendre tout son essor, et sont cause que sa poésie n'est pas meilleure; quoiqu'il soit urai de dire que, telle qu'elle est, elle surpasse encore celle de presque tous les autres uersificateurs du même temps.





MIRACULA SANCTI BENEDICTI AUCTORE RODULFO TORTARIO.





DE ILLATIONE S. P. BENEDICTI RELIQUIARUM Cum sex libris miraculorum eiusdem, que in Gallia et Italia patrata sunt.




I.


1. De monasterii Floriacensis primordiis, deque translatione reliquiarum sanctorum Benedicti et Scholastice in Galliam, fusius actum est in seculo II, tum in Elogio S. Mummoli, tum ad Historiam translationis  S. Benedicti, remissa hunc in locum illationis Historia, una cum libris miraculorum, que illationis tempus consecuta sunt.

2. Duplicem a priscis auctoribus huiusce festi causam reuetere licet, quarum altera quodammodo primaria,  altera secundaria dici potest. Primaria ex Adelberto, Adreualdo, S. Odone abbate, aliisque profertur, nimirum tumulatio S. Benedicti in basilica Sancte Marie die Iu Decembris facta. Quippe cum S. Benedicti corpus ex monte Casino translatum in monasterium Floriacense, die II Iulii in oratorium S. Petri depositum fuisset; in eo tandiu mansit, donec sacro corpori congrua sedes in ecclesia S. Marie pararetur, ubi tandem collocatum fuisse pridie Nonas Decembris narrat Adelbertus monachus, et Aimoinus post eum in libello De translatione S. Benedicti. Porro tumulationis seu depositionis S. Benedicti dicta hec dies, ab eo tempore celebrata est tum Floriaci, tum in plerisque Gallie monasteriis, ut auctor est Adreualdus in libro De miraculis, cap. 22: Solemne festum  impendebat, inquit, sancti confessoris Christi Benedicti, quod ex ueteri consuetudine quotannis pridie Nonarum Decembrium agitur, quo conuentus multorum populorum ob tanti memoriam Patris confluere monasterio solet. Et sanctus Oddo abbas in sermone de sancto Benedicto agit de sancta illius translatione, necnon et tumulatione, que sic diuinitus esse disposita, multa signorum sunt documenta. In Chartario Patriciacensi, quod Stephanus Gerardus in Collectione monumentorum Burgundie edidit, huius festi fit mentio in chartis 29, 32 et 34, ubi uocatur missa sancti Benedicti que est in mense Decembrio. Missa, id est festum, quod in uetustis Martyrologiis quam multis inscriptum reperitur. In Corbeiensi Kalendario  scripto ab annis octingentis, quod Libro Pastorali S. Gregorii premittitur, habetur pridie Nonas Decembris depositio Benedicti abbatis. Denique uigebat adhuc tumulationis uocabulum seculo duodecimo, ut constat ex Rodulfi Tortarii libro De miraculis sancti Benedicti, cap. 33 in hec uerba. In Patris igitur tumulatione que in diebus Dominici Aduentus per omnes Gallias annuatim cum reuerentia excolitur, mulier, etc. Ex quibus perspicuum est qualis fuerit huius celebritatis institutio primaria.

3. Secundariam refert Diedericus Hersfeldensis Germanie monachus, qui in Floriacensi monasterio sub initium seculi XI diu commoratus, post reditum in patriam interrogatus aliquando a Richardo Amerbacensi  abbate quenam causa existat illius festiuitatis beatissimi Patris monachorum Benedicti, que apud Gallias precipue celebratur in diebus Dominici Aduentus sub nomine illationis, condidit ea de re libellum, in quo tradit causam huius solemnitatis esse relationem corporis sancti Benedicti factam ex urbe Aurelianensi; post cladem a Northmannis illatam monasterio Floriacensi, qua in relatione Ligeris glacie concretus nauiculam sacris reliquiis onustam soluta glacie per aduersas aluei aquas Floriacum reuexerit, et arbores eruperint in flores, unde nomen loco Floriacus. His addit sacras sancti Benedicti reliquias eo die in Sancti Petri monasterio, id est ecclesia, repositas fuisse, et anniuersario die sequentis anni illatas in proprium mausoleum  in ecclesia Beate Marie, que iam per biennium sui mansoris presentia caruerat. Unde statuerunt episcopi, qui rei geste interfuerunt, ut quoniam relatio et illatio eodem die anno reuoluto facte fuerant, annuatim omni tempore futuri eui solemniter eodem die per totam Galliam celebraretur. Denique in eodem libro idem auctor tradit Carolomannum  post hanc relationem missum esse in Gallias, ad repetendum corpus S. Benedicti, quod Deo repugnante infectum sit. Hec Diedericus: cuius fidem hac in re eleuant Socii Bollandiani in suo Martio, ubi ea que de hac illatione a Diederico referuntur, pretermiserunt, quia, inquiunt, fere commentitia sunt, et apud Ioannem Boscium legi possunt, contenti simplici expositione  gemini miraculi de glacie sub corpore sancti Benedicti ultro soluta, et de arboribus erumpentibus in flores. Quod tamen utrumque sibi suspectum esse fatentur in adnotationibus ad Adreualdi librum De miraculis sancti Benedicti, num. 19.

4. uerum equiorem  sententiam feret prudens lector, si attenderit non solum Diedericum hanc illationis historiam litteris mandasse, sed etiam Rodulfum Tortarium, Petrum abbatem Cluniacensem, uenerabilem dictum, chronographum Floriacensem apud Ghesnium initio historicorum Northmannorum, aliosque multos eodem prorsus modo retulisse. Rodulfus Tortarius Cluniacensis monachus sub initium seculi XII inter alia metrice reddidit Historiam  translationis corpus S. Benedicti in Galliam, et in fine pematis sui hec addit:

Post tumulata pius que gessit membra patronus,
   Hec simul hac una congero paginula.
Astrictus glacie Liger amnis, tempore brume
   Prebet iter sancto nobile legifero.
Imponunt naui sine remige membra magistri,
   Oppositum flumen quo secat et glaciem
Floret Floriacus, uisu spectabile, uicus,
   Patris ad introitum, lux erat effugium.
Hinc sumpsit nomen, cuius fuit ante uocamen
   Aurea uallis, eo quod sit opimus humo.
Petrus uenerabilis, in hymno de translatione sancti Benedicti, cuius hymni fit mentio in lib. Iu, epistola 30, geminum hoc illationis miraculum representat  his uersibus:

Nauis per fluuium nat sine remige,
Mirando glaciem dissecat impetu,
Sancti membra ferens obuia flumini
   Undas retro reuerberat.
Eductum fluuio sensit ut arida,
Non curans gelidi frigora temporis,
uestit cuncta nouis ilico floribus
   Mutata facie soli.
Tantum uirum, uti et Tortarium, sola Diederici, hominis extranei, auctoritate inductum hec scripsisse non puto, sed certiora monumenta, que nobis latent, ob oculos habuisse. Forsan illo in libro quem De aduentu sancti Benedicti beatus Odo scripsisse perhibetur, eius rei mentio erat. Certe Aimoinus initio  libri II De miraculis, innuere uidetur Floriaco nomen accessisse ex miraculo florum. Fauorabili, inquit, superne dignationis presagio, hoc in quo Deo auctore famulamur cenobium, ut Floriacus uocaretur, accepit, qui priscis temporibus non dissimilis gratie prerogatiua uallis nominabatur Aurea. Hec uerba omnino consonant Diederici uerbis et Tortarii; qui duo predicta miracula proxime post Historiam translationis subiicit  per anticipationem, non quod ea statim a translatione facta fuisse crediderit, uti uisum est sociis Bollandianis, sed quia tam insigne miraculum translationis narrationi continuandum erat, ut ex uno alia miracula intelligeremus.

5. Denique Aurelianis hactenus exstat ecclesia  Sancti Benedicti, que modo parecialis, est, de Reditu uulgo appellata, ob huius facti memoriam, ut fert ciuium persuasio, tametsi iam ante illationem a Medone abbate edificata fuerat, sed forsan post cladem Northmannorum in memoriam illationis restituta. Illationis tamen uocabulum raro inuenitur in antiquis Martyrologiis et ecclesiasticis libris, ex quibus unum reperio Martyrologium abbatie S. Marie De quadraginta diecesis Narbonensis; in quo noster Claudius Stephanotius hec legit: Prid. Non. Decemb. Aurelianis, in loco qui uocatur Floriacus, illatio corporis S. Benedicti abbatis et monachi. Hoc uero Martyrologium sub annum 1110 exaratum est.

6. Iam expendenda sunt rationum monumenta, quibus moti tum socii Bollandiani, tum alii, hanc  illationis Historiam, prout a Diederico descripta primum est, in dubium reuocarunt, iisque satisfaciendum pro modulo nostro, quantum sinunt ueritatis leges et religionis, que precipit omnia probare, et omni poscenti rationem reddere.

7. Prima dubitandi ratio duci potest ex silentio domesticorum auctorum Diederico superiorum, nempe Adreualdi, Adelerii, et Aimoini; qui cum res ad sanctum Benedictum attinentes, et miracula per ipsum facta dedita opera scripserint, unus post alium, nullus tamen eorum mentionem facit illationis, duorumue miraculorum, que Diedericus commemorat. Et ut illa uidere nequiuerit Adreualdus, forsan mortuus ante id tempus, quo hec gesta sunt; ea nichilominus uidisse  potuit Adelerius, utpote qui referat congressum Hugonis abbatis et Girboldi Antissiodorensis comitis cum Northmannis ob factam Floriacensis monasterii direptionem, qui Girboldus non alius fuisse uidetur, quam Gislolfus comes, istius monasterii aduocatus, in Diederici narratione memoratus, qui hortatu sancti Benedicti in somnis apparentis Northmannos insecutus sit, uiceritque. Nam eadem apud Adelerium et Diedericum singulares note, uisum scilicet comiti pugnanti sanctum Benedictum monastico habitu indutum, qui dimicantis equum manu duxerit, aliaque manu plurimos hostium occiderit.

8. Non multum dissimilis argumenti est quod urgent ex ipsa Diederici scriptione, que cum auctoris sit posterioris, et pleraque falsa contineat , subleste uidetur auctoritatis. Neque enim Diedericum magis callentem fuisse rerum Floriacensium quam Aimoinum, qui paulo ante eum scribebat. Aimoinus siquidem libros De miraculis sancti Benedicti scripsit anno millesimo quinto; Diedericus uero libellum De illatione nuncupauit Richardo Amerbacensi abbati, qui anno millesimo trigesimo nono uita functus est, testante Browero in Antiquitatum Fuldensium cap. 20.

9. Postrema difficultas procedit ex tempore quo hec accidisse dicuntur, nimirum post incendium et direptionem Floriacensis monasterii per Northmannos.  Apud probos auctores unicum huius cenobii legitur incendium factum per Northmannos, anno Christi sexagesimo quinto supra octingentesimum, de quo Adreualdus in libro De miraculis sancti Benedicti, cap. 34, Annales Bertiniani, et breue Chronicon, quod Andreas Chesnius scriptoribus Northmannicis premisit. Atqui eo anno non est facta illatio, tum quia eius rei meminisset Adreualdus, qui aliquot annis superstes multa scripsit de sancto Benedicto, que post illud tempus acciderunt, tum quia sancti Benedicti corpus, non Aurelianos tum delatum est, sed hac et illac, prout fugiendi necessitas impellebat. Deinde regem Francorum, cuius principatu contigit illatio, Carolomannum, Ludouici Balbi filium, satis designat Diedericus; Carolum, cognomento  Simplicem, chronographus anonymus inferius exhibendus. uerum ea res non fugisset Adelerium Carolomanni tempore scribentem, si regnante Carolomanno contigisset; si Carolo Simplice rege, eam resciuisset Aimoinus, qui non integro seculo a Carolo aberat.

10. Preterea dici non potest corporis S. Benedicti relationem post absolutam Adelerii scriptionem euenisse, tum quia in illa Northmannorum direptione, quam describit Adelerius, nulli Floriacenses monachi cesi dicuntur, secus in Diederici narratione, tum quia Floriacenses tum confugerant, non Aurelianos, que urbs tum capta fuisse uidetur ex Adelerio, sed ad predium Matriniacense pagi Wastinensis, quo  secum pretiosa queque comportauerant, ac proinde corpus S. Benedicti. Quod etsi aliquando perfugii causa delatum sit Aurelianos, non tamen repositum uidetur in ecclesia S. Anniani, ut scribit Diedericus, que tunc extra muros erat; sed potius in edicula sacra, quam Medo abbas in sancti Benedicti honorem construxerat, ut dictum est. Nam eo tum confugere soliti erant Floriacenses, teste Adreualdo in libro De miraculis S. Benedicti, cap. 21.

11. Denique ut eo tempore Floriacense cenobium uiolauerint Northmanni, tantum abest ut Rollo eorum dux post uastatam longe Burgundiam monasterium S. Benedicti contaminare noluerit, nec predari illam prouinciam, Floriacense uidelicet solum, propter sanctum Benedictum permiserit, ut Dudo Quintinianus  decanus scribit in lib. II, cui Wuillelmus Gemeticensis monachus totidem uerbis suffragatur in lib. II, cap. 14. Et hec sunt precipua que contra Diederici scriptionis auctoritatem afferri possunt momenta, que, etsi non leuia esse concedamus, non eius tamen sunt roboris ut incunctanter commentitia censeri debeant ea que ab ipso referuntur.

12. Primo enim Diederici error in assignanda causa, que Floriaci appellationem indiderit, aut nullus est, aut certe leuissimi momenti. Nam et Aimoinus in eadem uersari uidetur sententia, et scriptoribus familiare est aliquando data occasione ludere in serio argumento. Esto uero Diedericus falsus sit in designando tempore, quo Carolomannus in Galliam accessit, at id non impedit, quo minus in ipsa narrationis  substantia ueritatem assecutus sit. Certe uariorum scriptorum qui sancti Benedicti miracula consequenter posteris mandarunt, silentium non ita decretorium est ut ex eo causa sua Diedericus cadere debeat. Nam preterquam quod ab aliquo alio auctore antiquo, qui exciderit, scripta forsan est illationis historia, hoc ad rem nostram maxime facit, quod neque omnia sancti Benedicti miracula que per id tempus acciderunt, scripta esse, neque Aimoinum ea que de ipsis in litteras relata sunt, omnia legisse constat ex libri III de uita sancti Odonis, cap. 13, ubi Ioannes monachus commemorat quoddam sancti Benedicti miraculum ab aliis scriptoribus omissum  et librum De Aduentu corporis sancti Benedicti, quem sanctus Odo in Aurelianensi monasterio descripsisse fertur, ab Aimoino ignoratum. Ad hec Aimoinus ipse fatetur in libro primo De miraculis, cap. 4, miracula que Odonis abbatis tempore gesta sunt, incognita manere partim antiquitate, partim scriptorum negligentia obliuioni tradita, quanto magis ea que per turbulentissimas illas Northmannorum tempestates facta sunt, eius notitiam fugere potuerunt?

13. Paulo minus facile est soluere quod obiicitur de tempore quo hec illationis historia a Diederico relata accidisse fertur. Nam aliud fortasse Floriaco incendium per Northmannos illatum est preter illud ab Adreualdo aliisque commemoratum, quod illationi  aptari nequit. Certe Diederici sententie maxime fauet Adelerius in eo quod magnam eius narrationis partem commemorat describendo irruptionem Northmannorum Floriacum, et Girboldi uictoriam contra eos duce sancto Benedicto reportatam sub regno Carolomanni. Neque obstat quod Adelerius reticuit incendium cenobii, et cedem quorumdam monachorum, nichilque de illatione, quam postea factam ait Diedericus, litteris consignauit. Desinit siquidem Adelerii liber in Hugonis et Griboldi uictoria de Northmannis, postquam facta est relatio corporis S. Benedicti; quo tempore Adelerius scribendi, ac fortasse uiuendi finem iam fecerat. Deinde quot singulares eiusmodi circumstantias in prolixa narratione uidemus in dies omitti a nonnullis historicis, que ab aliis referuntur? Neque  dicit Adelerius corpus sancti Benedicti Matriniacum delatum, aut Aurelianorum urbem a Northmannis tum captam fuisse, sed tantum pretiosa queque ad predium Matriniacense deuecta et Northmannos in eam urbem deuenisse. Imo etiam si illud utrumque diceret, non tamen impediret quominus reliquie sancte Matriniaco in urbem Aurelianorum fuissent aduecte, donec Floriacense cenobium aliquatenus instauraretur.

14. Ex his porro facile intelligimus cur Rollo, uastata dein Burgundia, monasterio et agro Floriacensi temperari iusserit propter sanctum Benedictum, quem ob miracula in Girboldi uictoria, et in eius corporis relatione patrata reueritus est. En locus integer Dudonis decani Quintiniani ex libro secundo, et Willelmi  Gemeticensis totidem uerbis id tradentis. Rollo putans se, propter securitatem quam dedit, a Francis uilem estimatum, ferociter et crudeliter deuastando prouincias cepit laniare et affligere atque delere populum. Sui autem in Burgundiam pergentes, perque Ionam in Sigonam nauigantes, terrasque amnibus affines usque Clarum Montem undique secus deuastantes, Senonis prouinciam inuaserunt, atque cuncta depopulantes ad sanctum Benedictum contra Rollonem reuenerunt. uidens autem Rollo monasterium Sancti Benedicti, illud contaminare noluit, nec predari illam prouinciam propter sanctum Benedictum permisit. Nimirum animo ferocis hominis iniecta non fuisset religio, nisi ex similibus prodigiis,  que Diedericus refert, et ob eamdem forte causam Theodericus comes Patriciacum monasterio Floriacensi a se abstractum restituit cum magno penitentis animi indicio, ut legitur in instrumento undecimo Chartarii Patriciacensis, dato mense Aprili anno defunctionis Carlomanni regis, Incarnationis Dominice anno 885. Nam eo anno currebat annus primus a morte Carolomanni, qui anno Christi precedente obierat. Eo ipso anno inducias pactus erat cum Northmannis, ut legimus in Annalibus Bertinianis; nempe post impressionem ab eis factam, quam Adelerius describit. Denique anno 883 Aduentus prima dies incidebat in Kalendas Decembris; que omnia recte cum Diederici narratione conueniunt.

15. Ex quibus patet Diederici sententiam, scribentis  illationem regnante Carolomanno accidisse, preferendam esse auctoritati anonymi chronographi eam reuocantis ad tempus Caroli Simplicis eius fratris, nempe ad annum circiter undenongentesimum, paulo post obsidionem Carnutensem. In hac autem anonymi opinione dicendum esset Rollonem precepisse quidem suis ut monasterio sancti Benedicti parcerent; sed tamen contra eius mandatum pabulatores et excursores quosdam illud diripuisse. In ea sententia  id commodum inuenitur quod Carolus Simplex anno nongentesimo uersatus est Floriaci, ut constat ex diplomate Uticensis monasterii canonicis  concesso pro confirmatione prediorum suorum. Sic enim desinit diploma. Datum pridie Kal. Nouemb., indict. III, anno uIII,  redintegrante III, regnante domno Carolo gloriosissimo rege. Actum monasterio S. Benedicti. Quo modo diploma istud redierit in manus Uticensium monachorum, obiter discimus ex titulo, qui prefixus habetur in codice ms. Formam subscripte Caroli regis charte Rodbertus Uticensis monasterii abbas Aurelianis inuenit, et ipsius iussu Goscelinus monachus scriptor egregius celeriter transcripsit, et, ad notitiam intimandam quante fame beatus Ebrulfus apud Gallos antiquitus fuerit, Uticensibus monachis tempore Philippi regis Francorum misit. Ergo, ut dixi, probabile est Carolum tum accessisse Floriacum, adductum religione loci, et commemoratione uictorie, quam Gistolfus recens de Northmannis celitus retulerat. Hec satis de tota illa controuersia; nunc ad  alia ueniendum est.



II.

16. Preter auctores qui uitam sancti Benedicti litteris mandarunt, plures etiam eius miracula protulerunt in lucem, maxime Gallicani. Primus Historiam translationis in Galliam, et miracula tum facta scripsit Adalbertus, Floriacensis monachus, testante Rodulfo Tortario in carmine de eadem translatione, quam sic exorditur:

Patris Adalbertus translatos edocet artus
   Quedam gesta stylo subiiciens nitido.
Existimaui aliquando Adalbertum non alium esse quam Adreualdum, ductus tum testimonio Aimoini in prologo miraculorum, ubi ait: Adreualdum et translationis  sacri corporis ordinem, et signa per Gallias gesta inseruisse; tum Sigiberti et Trithemii asserentium binominem fuisse Adreualdum, qui etiam dictus Adalbertus. uerum ut diuersos fuisse sentiam, persuadet me locus Chronici Floriacensis apud Chesnium in tomo III Historie Francorum, pag. 355 in hec uerba: Anno 853 Adalbertus bone memorie monachus XI Kalend. Ianuar. obiit, quod sine dubio de Adalberto translationis scriptore intelligendum, aptari nequit Adreualdo, qui serius uitam produxit.

17. Adreualdus siquidem librum De miraculis sancti Benedicti condidit, cum Northmanni iam Gallias attriuissent per triginta ferme annorum spatium, ex cap. 33, ad proinde circiter annum Christi octingentesimum septuagesimum quintum, et in cap. 28  testatur se tum, cum Ludouicus Augustus imperaret, puerulum fuisse. Adalberti et Adreualdi libros retuli in Seculo II, cum Adelerii appendice.

18. Adelerius uero, Floriacensis itidem monachus, duo tantum capitula libro Adreualdi adiecit, testante Aimoino in prologo suo, que capitula desinunt in morte Ludouici Balbi, qui uix duobus annis regno potitus est, inquit ille, mortuus anno 879. Ex quo intelligitur Adreualdum paulo ante Carolum Caluum decessisse, et Adelerium hec scripsisse regnante Carolomanno.

19. Aimoinus, Floriacensis utique monachus, continuauit Historiam miraculorum sancti Benedicti, editis duobus libris, quos Gauzlino abbati Floriacensi muncupauit anno proximo post mortem Abbonis  Floriacensis abbatis exstincti anno millesimo quarto, ut in lib. II, cap. 1, legitur. Aimoinus habitum monastice religionis suscepit ab Amalberto abbate, ex lib. I, cap. 18, idemque scripsit quatuor libros Historie Francorum, quales in tomo III Chesnii editi sunt; quos etiam Gauzlino abbati iam dicto dedicauit; scripsit etiam pema de translatione et sermonem de sancto Patre Benedicto, librum De uita sancti Abbonis Abbatis, et librum De gestis abbatum monasterii sui, qui non exstat. Aimoinum nobilis generis Aquitanum fuisse patet ex uite S. Abbonis cap. 18.

20. Diedericus seu Theodoricus, Hersfeldensis in Toringia monachus, eodem fere tempore De illatione reliquiarum sancti Benedicti libellum condidit hortatu Richardi abbatis Amerbacensis, in editis mendose  Marbeacensis, qui anno 1029 uita functus est, auctore Browero in Antiquitatum Fuldensium lib. I, cap. 20, dictus Amerbachensis, quia condidit monasterium Amerbachense, quod in Franconie recessu non procul a Meno sancto Simplicio dicauit, inquit Browerus. Diederico Trithemius perperam tribuit librum Adalberti De translatione sancti Benedicti, et illationis Historiam cum uita S. Benedicti confundit.

21. Diederico pene equalis fuit Andreas Floriacensis monachus, qui Aimoini libris unum adiecit de miraculis sancti Benedicti, a Rodulfo Tortario metrice redditum, cuius Andree liber hactenus latet.

22. Rodulfus uero, cognomento Tortarius, itidem Floriacensis, preter hunc librum, etiam alium De  miraculis sancti Benedicti prosa et metro edidit. Prosaicum sine auctoris nomine typis uulgauit Ioannes a Bosco in Bibliotheca Floriacensi, sed nomen auctoris indicauerunt Socii Bollandiani, qui huius auctoris et aliorum plura opuscula uiderunt Rome in Regine Suecie Bibliotheca, que magna ex parte constat libris manuscriptis Bibliothece Floriacensis. Scribebat auctor iste initio seculi duodecimi, nempe post mortem Ioscerandi abbatis et incendium Floriacense anni 1095, cui interfuit ex cap. 27.

23. Quo tempore scripserit Giraldus, Floriacensis etiam cenobita, qui pema de translatione sancti Benedicti composuit et aliud in honorem sancti Benedicti, nondum scio. Utrumque primi indicauere Socii  Bollandiani, editis tantum exordiis, primi quidem in hunc modum:

Longobardorum gens impia cum reproborum
   Perfidie tenebris nollet abesse suis, etc.
Alterius uero sic:

In laudem nunc tota dies expenditur ista
   Celorum Regis, et, Benedicte, tui.
Mota fuere loco iusti pia membra prophete,
   Ossa Patris proprio mota fuere loco.

24. Preter hos Floriacenses monachos, Italici etiam miracula Casini a sancto Patre edita prodidere; quos inter precipuus est Desiderius abbas, postea Romanus pontifex, uictor tertius appellatus. Is quatuor libros De miraculis Casini et in aliis Italie locis patratis composuit, ex quibus tres tantum exstant.

 25. His omnibus accedunt Leo Marsicanus, ex monacho Casinensi cardinalis Ostiensis, et Petrus diaconus, qui in Chronico Casinensi plura referunt sancti Benedicti miracula, plura item Petrus in Historia inuentionis corporis sancti Benedicti in Martio Bollandiano edita.

26. Ex his omnibus quatuor tantum selegi auctores, exceptis Adalberto, Adreualdo et Adelerio, quorum opuscula exstant in Seculo II cum Aimoini pemate de translatione. Selegi, inquam, Diedericum, Aimoinum, Rodulfum Tortarium  , et Desiderium seu uictorem. Diederici priorem duntaxat partem edere uisum est, reiecta secunda, que est de repetitione corporis sancti Benedicti per Carolomanum, quam post illationem accidisse supino errore scribit.  Aimoini duobus libris subiicio librum Rodulfi Tortarii, nomine Anonymi a Ioanne Boscio uulgatum, omissis duobus libris metricis eiusdem Tortarii, in quorum primo Andree monachi libellum uersibus reddit, in secundo hunc, quem hic exhibeo, Andree monachi opusculum istud intercidit. Tortarii uersio metrica exstat in Martio Bollandiano, sed tam exilis et ieiuna ut preter nudas infirmorum curationes nichil fere emolumenti ex ea elici posse uideatur. Et pematii exordium:

Que tibi de gestis scripsisse stupenda paternis
   Dicitur Andreas, fistula nostra notat.
At Lemouix populus feriente Deo pateretur
   Ignem dum sacrum, dat sibi consilium
Patris relliquias urbi gestare uerendas.
    Quod postquam fecit, pestis iniqua perit.
Quedam alia inferius inde adducam de cella Barcinonensi. Rodulfum subsequuntur, qui precedere debuerant, Desiderii seu uictoris dialogi, ut continua serie miracula in Gallia, tam alia in Italia facta ob oculos poneremus. Desiderii dialogos ex uaticano codice ms. eruit Ioannes Baptista Marus, Romanus canonicus, uir sane de republica litteraria et Benedictina bene meritus, eosque illustrauit eruditis notis, quas quia proposito nostro accommodate sunt, fere integra ad uerbum exhibere uisum est. Desiderius initio dialogi promittit quatuor libros De miraculis tum per sanctum Benedictum, cum per alios sanctos maxime eius discipulos patratis, quorum duo priores miracula  Casini, alii duo miracula in aliis Italie locis facta representant; sed siue is non perfecerit opus suum, siue integrum non reddat codex uaticanus, qui olim fait Bibliothece Casinensis, finis tertii libri et totus quartus ad nos minime peruenit.



III.

27. Preter Casinum et Floriacum, que loca insignioribus presentie sue indiciis decorauit sanctus Pater, in subiectis libris celebrantur alia duo, cella scilicet Patriacensis et Barcinonensis, ubi sanctus Benedictus miraculis claruit.

28. De Patriciaco agunt Aimoinus in lib. II, cap. 15 et sequentibus. Tortarius in cap. 39 et aliis. Patriciacus,  inquit Aimoinus, dicitur uilla in Augustodunensi territorio regionis Burgundie sita. Hanc Ecchardus, comes Burgundionum ditissimus, sancto Benedicto et fratribus Floriacensis cenobii ad stipendiarios quosdam sumptus benigna largitate contulit. Quo defuncto ac in Floriacensi monasterio iuxta ecclesiam Sancte Marie sepulto, in memorata possessione fratres habitationem sibi statuerunt: in qua etiam delatis a Floriaco S. Patris Benedicti reliquiis, ecclesia in honore Dei ac gloriose uirginis Marie simulque egregii ipsius confessoris constructa est, quam basilicam Christus Dominus meritis sancte sue Genitricis, nec non dilecti famuli sui Benedicti sepissime miraculis illustrem reddidit.

29. Quis fuerit iste Eccardus comes, quoue tempore  floruerit, docet nos egregium antiquitatis monumentum, Chartarium scilicet Patriciacense, quod nuper typis uulgatum est apud Stephanum Perardum in collectione ueterum instrumentorum ad Burgundie Historiam pertinentium. Chartaceus iste codex diplomata triginta nouem continet, in quorum primo legitur donatio predii Patriciaci ab Heccardo facta ad confugium supra dictorum monachorum Floriacensium; ubi notanda hec uerba: Ego Eccardus dono Dei comes, et coniux mea Richeldis, pauentes diem extreme uocationis, ne grauati mole peccaminum sine fructu boni operis steriles inueniamur, donamus pro anime nostre remedio atque in eleemosyna Childebranni genitoris mei et genitricis mee Donnane, nec non germani fratris mei Theoderici,  et uxorum mearum Albegundis atque Richeldis, donatumque in perpetuum esse uolumus res nostras ad monasterium Sancte Marie et Sancti Petri atque Sancti Benedicti Floriacensis libri [an loci], ubi ipse sanctus Benedictus debito quiescit honore, uel ubi preesse cognoscitur uir uenerabilis abbas Teodbertus una cum plurima turba monachorum ibidem Domino famulantium; que sita sunt in pago Augustodunense atque in pago Matisconense, seu in Cabilonense, id est in uilla que dicitur Patriciacus, cum ecclesia in honore sancti Petri sacrata, etc. Data in mense Ianuario, anno primo imperii domini Caroli iunioris, nempe Calui, Christi scilicet 876 ineunte. uillam hanc cum appendicibus a Ludouico  Augusto dono acceperat Eccardus litteris datis Pictauis Iu Kal. Ianuarii, anno imperii uigesimo septimo, indictione tertia, id est sub finem anni 839.

30. Ex his nonnulla discimus obseruatu digna, primum, Eccardi comitis genus ex patre Childebranno, Nibelungi comitis  filio, et ex matre Donnana uxores Albegundem, an Aldegundem, et Richildem, Theodoricum fratrem. Ex eiusdem Eccardi testamento, que charta ordine quinta est, discimus ipsi germanam fuisse Adanam monacham in Afrano seu Afarano monasterio, cui tum prefecta Bertradana. Quod non aliud esse uidetur quam monasterium Sancte Fare in tractu Briegio. In eodem testamento  Gerberganam neptem suam uocat, uti et in sequentibus litteris, in quibus Guiniterium nepotem suum appellat; cuius Guiniterii seu Winiterii due charte leguntur ordine 20 et 26. Lege chartas 13, 14 et 15 pro Niuelongo comite, quem puto esse huius Eccardi auum. Discimus item ex prima charta, et etiam ex secunda, Theodbertum abbatem post Bernardum Floriacensi monasterio prefuisse iam inde saltem ab anno 876, eumdemque esse, qui loco presidebat anno 885 ex charta 11. Gibertum Teodberti locum occupasse anno 890 constat ex charta 27. Lambertum uero anno 907 ex 29. De situ Patriciaci amplius dicetur ad Tortarii cap. 46.

31. Alius locus Benedicti miraculis celebris fuit cella quedam agri Barcinonensis sancto Patri sacra,  de qua in appendice ad Rodulfum Tortarium, memoratur ab ipso Tortario in libri Andree monachi uersione metrica his uersibus:

Est domus ampla Patri sita pago Barcinonensi,
   Sepe uocatus ubi plura stupenda facit.
 In qua turma Deo famulatur sedula Christo,
   Gaudet presidio tuta, patrone, tuo.
Huc oraturus successit miles amicus,
   Extra dimissis donec abiret equis.
Fur rapit hos auide, uicino mergitur amne.
   Perdere quos timuit, miles equos recipit
Classibus aduecti properant illuc Agareni,
   Quatenus igne crement, rebus et exspolient.
Fundere uina uolunt, glacies quasi dura rigescunt:
   Ignis et iniectus sponte sua moritur.
Iudicat hos molles, et mittit rex truciores.
   Miratur quare fiat et his simile.
Unus qui sacram demoliri cupit aram,
   Ictum dum librat, se feriendo necat.

 Hec cella seu cenobium itinere unius diei a Barcinone distare dicitur in appendice ad Tortarium, ubi primum istud miraculum recitatur.

32. Iam tempus est adducendi Diederici narrationem, que in ms. codice hunc titulum prefert.



MIRACULA SANCTI BENEDICTI AUCTORE RADULFO TORTARIO.



CAP. I.---Odo res S. Benedicti rapiens et cereum paschalem, male moritur.


Rege Francorum Henrico feliciter sceptra tenente, eiusque germano [Rotberto] ducatum Burgundie utcunque administrante, frater ipsorum Odo priuatus degebat, nullius dignitatis fastigio sublimatus. Qui, quoniam non habebat propria, inhiabat subripere aliena, rapinis et depredationibus operam impendens. Unde factum est die quadam ut ualida manu militum collecta, Soliacensium  sibique contiguorum agros depredatum iret. Inde reuertens onustus spoliis et preda, contigit ut etiam quorumdam pauperum Patris Benedicti res cepisset. Diuertens uero in quoddam rus eiusdem Patris, Garminiacus   uocabulo, mansionem uiolentam ibidem accepit, contradicentibus sibi eiusdem ruris officialibus, et referentibus quam seuere ulcisceretur Omnipotens uiolatores illius loci, meritis Patris Benedicti. Qui floccipendens eorum dicta, precepit circa ecclesiam, in honore Saluatoris mundi ibidem dicatam, rapinas includi pauperum. Siquidem habebat eadem ecclesia cemeterium ualli munimine circumdatum. Porro famulis iam dicti Patris ab eo sibi subrepta repetentibus animo obfirmatus nichil reddere uoluit penitus, insuper comminatus est eos uerberibus ut tacerent afficiendos; erat enim nimie ferocitatis et extollentie. Igitur preparari amplum sibi, suisque, de rebus pauperum iubet conuiuium. Cumque deesset cera unde deberent fieri luminaria epulaturis necessaria, interrogat utrum in ecclesia illa  candele haberentur; cui cum responsum esset nichil cere illic haberi preter paschalem cereum, in honorem uidelicet Dominice Resurrectionis, a parochialibus solemni oblatum more, iubet eum propere afferri, et exinde candelas copiose suppeditari, non ueritus iniuriam Saluatoris, cui sanctificata erant cereus et ecclesia. Proinde uino diuersisque ciborum ferculis cum suis accurate refectus, sanus et incolumis, post morose protractas in uanum sermonum uigilias, dormitum uadit; et dum leui sopore, quiescens aliquas noctis pertransisset horas, subita incommoditatis augustia perturbatus, inclamat suos, quibus circumsistentibus indicat se mortifera inualetudine detineri. Itaque per reliquum eius noctis, eadem ingrauescente molestia, in eo loco mansit.  Facto autem mane recognoscens manifeste Patris Benedicti res, neminem quamuis generoso concretum sanguine impune temerare posse; quo ualuit modo, equum ascendens recessit, et eodem inualescente morbo diem ultimum clausit, probabile satis factus argumentum, ueridicam illam esse sententiam, qua dicitur non esse personarum acceptionem apud Deum .



CAP. II.---uillicus negligens. Ecclesie neglecte pena.

Exstitit eiusdem predii uillicus, nomine uiuianus, uir moribus barbarus, aspectu toruus. Huic suprafate ecclesie, sicut et reliquarum ipsius possessionis actionum, cura commissa fuerat. Qui superuacaneum ducens in talibus tempus expendere, quippe qui ignoraret, quanti habenda sint, custodiam sanctorum sibi delegatam locorum omnino  postposuit, magis intendens annuum exigere questum de sibi subditorum rebus pauperum. Oratorii ergo eiusdem ambitus eius incuria neglectus, nullius ualli muniebatur obice alteriusue obstaculi; sed foribus reseratis patebat canibus, porcis et cuiusque generis animalibus. Erat autem uiuianus cultor fertilis agri abundans opibus, diues pecoris: et quoniam erat assiduus uenator, alebat canum gregem, ad capiendas modicas seu magnas diuersarum specierum feras sagacem. Accidit itaque die quadam unum de canibus, quia patebat ingressus nemine obsistente, intrasse iam dictum Sancti Saluatoris oratorium, quem consecuti sunt ex aliis aliqui. Porro qui primus ingressus fuerat, quoniam  lampas in quo olei liquor ad effugandas nocturnas illius sacri loci tenebras infusus habebatur, propior pauimento dependebat, saltu adnisus eam deiecit, et olei liquamen, quod de ipsa effracta lampade effusum erat, lingua lambit. Erat uero hic domino suo ualde carus; quoniam ex illo erat canum genere, qui lepores assequuntur uelocitate pedum. Accurrunt et alii, cupientes huius edulii participes fieri. Nec mora, qui oleum lambuerant, in rabiem uertuntur: egressique ab oratorio, mirabile dictu! aliis commisti canibus, qui forte in domo uel platea substiterant, omnes rabidos efficiunt, et gregatim quaquauersum discurrentes, cuicunque obuiabant animali, illud ore dilaniare, unguibus discerpere attentabant. Nec est data requies ab eorum infestatione per circuitum uici illius babitantibus, donec omnes  suffocarentur uario genere mortium.



CAP. III.---Alia pena. Monachus in extremis.

Corripitur ergo uiuianus ab amicis seu a quibuscunque sanum sapientibus uiris uicinis, ne sacrum locum uilipendat, ut ambitum eius claudat, ut animalia sua ab ingressu illius arceat. Sed nullatenus aurem sese monentium dictis accommodans, incurrit aliud maius detrimentum. Denique cum haberet multitudinem porcorum , nequaquam eis adhibere custodiam uoluit, ne superius memoratum intrarent sacrum. Igitur una dierum illapsi aliqui ex eis ipsius penetralia sacri, uertuntur in furiam; egredientesque ab illo, toti suo obuiant gregi. Protinus ergo omnes sues, sicut  canes superius, in insaniam uertuntur, ita ut nullus eorum, ulterius ad consuetam domus uiuiani redierint haram. uideres eos passim uagantes, hianti ore, ea feritate qua illud animal furia inuectum fertur, bacchando discurrere, et quodcunque obuium immundo ore polluere, pedibus conculcare, nec ab illa rabie cessarunt, donec cuncti uariis mortibus necati sunt. Pensanda est Omnipotentis inuicta in huiusmodi transgressores patientia, que eos ad penitentiam adducens, de facultatibus ipsorum, quam de ipsis ultionem mauult. Hic etenim postmodum exstitit monachus, licet in extremis.



CAP. Iu.---Fur sancto iniurius dat penas.

Enimuero  Gaufredus, cognomento Rufus, cupiditate instigante, bis binos boues qui ad excolenda noualia ad reditus fratrum pertinentia in eadem possessione addicti fuerant, rapaciter abstulit: admonitus ut eos redderet, nullomodo acquieuit. Insuper multa se illaturum aduersa Patri Benedicto famulantibus, interminatus est. Nam, dum per uillam eiusdem Patris Bulliacus uocatam iter faceret, conuocato Gauterio eiusdem uille Maiore, inter cetera insana que furioso protulit ore, contestatus est quandiu aduiueret, sanctum Benedictum pacem cum eo nunquam habiturum. Cui idem Gauterius, uir modestus, tali respondit affamine: Multorum, inquiens, eiusmodi minas perpessi sumus, et ab omnibus his eripuit nos Dominus per meritum sanctissimi Benedicti domini  nostri; nemo tamen eorum qui talia inaniter aduersus eum protulerunt uerba, impune ea protulisse diutiuletatus est. Necdum dies octauus preterierat, post quam boues rapuerat, et ecce a quodam suo inimico, cui itidem quamplura intulerat damna, circumuentus, gladioque confossus interiit, Patri Benedicto famulantibus in nullo de reliquo calumniatus: Impii enim, ut ait Salomon, de terra perdentur, et qui inique agunt, auferentur ex ea .



CAP. u.---Hugonis abbatis pauo debilitatus. Cereus ad pauonis mensuram factus.

Hugo abbas  iuueniles adhuc agens annos, dum magnificus uellet haberi, multa iuueniliter gessit: et quoniam ex preclara Francorum lampade originem trahebat, degenerem  se autumabat, ni ea gereret quorum multimoda opinio aures uulgi percelleret. Unde inter cetera suis precepit clientibus, ut in suprafato agro, Germiniaco scilicet, multum eorum auium agmen, que pauones nominantur, sibi aggregarent. Qui sui domini obtemperantes mandatis, circumquaque discurrunt: eos qui eiusdem generis nutriebant alites, adeunt, et tam precibus quam muneribus, in breui copiam earum assequuntur, curamque illarum fetibus impendentes, domini sui applaudunt uotis. Accidit autem quadam, ut assolet, die, unum ex maribus soliuagum incedere. Qui dum huc atque illuc peruagatur, ecclesiam Sancti Saluatoris, cuius supra meminimus, ingressus est, per eamque  deambulans subito alis expansis altari subuolat. Cuius ut crepidinem attigit, mox debilitatus cruribus et immobilis iuxta altare mansit. Aliquot horis decursis quidam ecclesiam intrantes inueniunt eum circa aram se uoluntatem, assumptoque eo, eis quibus earum alitum alendarum cura delegata fuerat, resignant. Qui suscipientes, domino suo sue alitis infortunium referentes, qualiter contigerit aperiunt. At ille fide plenus, iubet fieri stupeum filum ad mensuram pauonis, ab extremitate uidelicet rostri illius usque ad extremum caude, ceraque inuolui, et accensum altari ante quod debilitas ipsa contigerat, preponi. Qui iussa complentes, factum  et accensum lychnum ante aram statuunt; necdum consumptus lychnus erat, et auis integre pristinam recepit sospitatem. Ecce quid meruerit fides: licet enim dicat psalmus: Quoniam multiplicata est misericordia tua, Deus, homines saluans et iumenta , et B. Augustinus: »Qui saluat te, saluat et gallinam tuam,« tamen, ut Apostolus ait, scimus non esse Deo curam de huiusmodi irrationabilitate, nisi quantum expetit usus et necessitas rationalis creature .



CAP. uI.---Aduocatus malus punitur.

In territorio Portiano est quidem ager Aruini Curtis  uocabulo, ab hoc monastice religionis institutore per longa tempora possessus, cuius agri aduocatus dicebatur Adelardus. Hic cum tutari et defendere sibi  credita debuisset, magis ipse pessumdare et deterere institit, quam ab aliorum uiolentia eripere. Totis siquidem in res ruricolarum inhians faucibus, per fas et nefas illis sua auferebat, et propriis mancipabat usibus; nec tamen id solum sibi, si corum res diriperet, sufficiebat; insuper uerberibus multis afficiebat. Crebrius uero a fratribus qui eidem predio prefecti fuerant, admonitus cessare debere a tanta malignitate, emendare se noluit; sed potius in maiorem seuitiam exarsit. Denique cuidam muliercule aliquid abstulerat, que currens ad ecclesiam, sublatisque quibus operiebatur lineis, altare diutissime flagris cecidit  , increpans quasi presentem Patrem Benedictum his uerbis: Benedicte uetustissime, piger, lethargice, quid  agis? ut quid dormitas? quid tuos tantis subiacere seruos improperiis sinis? Quemdam etiam, ut plures omittam, rusticum multe simplicitatis uirum, nomine Arnaldum, stimulis nequitie exagitatus, dum quadam die agrum exerceret, improuisus adueniens, arrepto stimulo quo ille suos stimulabat iuges, tantis affecit uerberibus, ut semiuiuum relinqueret. Nec ductus penitentia, satisfactione aliqua eum aliquando uoluit placare. Qui autem uerbera passus fuerat ab omnipotente Domino ultionem de ipso flagitabat, implorans super hoc auxilium Benedicti sui domini. Nec diu remoratus Dominus, qui pauperem liberet a potente, retribuit impio iuxta suam impietatem; namque una dierum audiens suos ad locum,  ubi erat, properare hostes, equum ascendens, armis protectus obuiare illis festinat. A quibus fugatus, dum properat equi saltu uolociter transmeare quemdam fluuiolum, qui Minio uocatur, cuspide  haste quam gestabat longius ante se protensa terreque innixa, ferrum eiusdem haste uersus suum incautius reduxit guttur, equoque cui insidebat calcaribus incitato, dum riuum transire gestit, lanceam in suum guttur demersit, moxque exanimis effectus, sociorum manibus ad propria reportatur, nulli deinceps famulorum Patris Benedicti uerbera irrogaturus.



CAP. uII.---Fur periurus correptus.

Alter etiam Rainerius nuncupatus, qui unus erat ex eiusdem possessionis exactoribus, et ipse, ut rei probauit euentus, erga famulos ipsius monachorum ducis exstitit malitiosus. Qui dum multa secus quam debuerat ageret, frequentius falsa innoxios opprimens calumnia, et eorum bona iniqua diripiens uiolentia,  cuiusdam uidue unum quem solum habebat abstulit porcum. Repetente uidua suem, et cum lacrymis precibusque gemebundis suppliciter ut sibi ab eo redderetur sepius flagitante, nullatenus acquiescere uoluit. Qua de causa dolens illa assiduas in ipsum deuotationes aggerebat. Die ergo quodam casu accidit eamdem uiduam ex improuiso ingredi domum, in qua cum quibusdam aliis prandens Rainerius recumbebat. Que, cum ipsam recordatio amissi pecoris graui torqueret merore, cepit, sicut crebrius solebat, ut suus sibi restitueretur exposcere porcus. Ille uero estimans nil sibi officere quod dicturus erat, incauta protulit temeritate quod postmodum penituit dixisse, putans Patrem Benedictum nichil ducere, si quis a se sibi promissam  fidem prolatis incautius uerbis ausus fuerit temerare. Per sacramentum, ait, quod sancto feci Benedicto, nunquam tuum attigi porcum. Idem uero Rainerius, ut ipse uiculi adipisceretur exactionem, ex more loci iureiurando  promiserat, ne aliquid iniustum in famulos superius dicti Patris moliretur. Igitur postquam falsum peierando protulit iuramentum, ira commotus, cultrum quem forte tenebat manus, super mensam iecit. Qui a mensa resiliens, mucrone sursum uerso, oculum periuri pupugit, et eum perpetua cecitate damnauit. Tandem improbus, posteaquam intellexit diuino iudicio uno se priuatum lumine, professus est prius mendacitor locutum fuisse, perpendens uiduarum lacrymas nequaquam  spernendas, que a maxilla ad terram descendunt, et Dominus omnipotens susceptor est earum.



CAP. uIII.---Ignis sacer restinctus.

Amplectenda  et omni excolenda est fauore pia miseratio Omnipotentis, qui quod diligit, corripit, flagellat autem omnem filium quem recipit . Denique permittit diuersarum spiritus infirmitatum dominari interdum corporibus nostris, ut saltem proprio admoniti incommodo, recordemur clementis eius longanimitatis. Qui si tota mentis intentione eius benignitatem, pro eadem incommoditate implorauerimus, nisi augmento nostre obesse preuiderit anime, facilem singultibus nostris dabit aditum ad se. Gaudet quippe de totius creationis sue salute. Quod si etiam, iuxta quod scriptum est, ad eius sanctorum aliquem conuertantur , uocem sui fidelis exaudiet, nostras preces sibi allegantis. Quam nostram assertionem approbant mirifica opera, per  Patrem Benedictum sepius nobis ostensa. Quidam etenim uir ex famulis eiusdem Patris, Archembaldus nomine, frater Hildruardi uillici de Braio , que est haud contemnenda ipsius ducis monastice cohortis possessio, igne consumebatur sacro. Hic delatus a uilla ad illius sacratissima membra, continuis gemitibus Conditoris omnium opem per meritum sui domini sibi implorans opitulari, uelocius quam sperabat, exoptate restitutus est sospitati. Sopito namque incendio, qui [quod] iam anteriorem pedis eius consumpserat partem, remeauit ouans ad propria, Saluatori Deo deuota precum fundens libamina, et suum patronum, cuius meritis salutem promeruerat, magnis extollens laudibus.



CAP. IX.---Simile.

Alter quoque eadem detentus  incommoditate, iuuenis quidam, de Transligeranis partibus, a matre in asino Floriacum deuehitur, qui uigilantioris fidei ex hoc probatur exstitisse, quoniam mox ut cognouit se comburi sacro igne, nichil pigritatus petiit matrem ut Floriacum deportaretur, habere se fidem, per meritum Patris Benedicti ab omnipotente Domino ualere saluari. Nec eum fefellit laudabilis sue fidei deuotio. Denique ante aram gloriose Dei Genitricis allatus, absque dilatione per gratiam eiusdem semper uirginis meritumque pii Patris, integre iuxta suam fidem restitutus est sospitati. Letabundus itaque cum iucunda rediit matre, que eum merens, et cum graui persecuta fuerat merore.



CAP. X.---Festi uiolatrix punita; sanatur.


Festum Purgationis semper uirginis Marie Dei genitricis, que purissima et castissima super omnem humanam puritatem et castimoniam semper exstitit, celebrabatur, eratque dies Dominicus . Quedam ergo mulier, Tescelina uocabulo, incola uici Floriacensis, operam impendebat lanificio. Hec aduesperacente iam die, reputans tum celebritatem ipsam quam diem Dominicum preteriisse, et aliquas ipsius diei lucrari cupiens morulas, accepit colum, lanamque super sua subtiliter extendens genua cum rorifluo sputamine, eamdem colum tenuiter ipsa lana cepit inuoluere. Cauebat tamen, ne sue cernerent quid ageret uicine. Sed Redemptor mundi, cuius oculis nuda et aperta sunt omnia,  et Matris iniuriam, et suam diem seuere uindicauit Dominicam, nempe cum diem tantum gemina religione sacrum irreligiosa mulier temeraret, manibus retrorsum actis omninoque debilitatis, experta est in seipsa qua sunt digni pena sacrorum uiolatores dierum. Cum torsione quoque manuum aliud grande patiebatur tormentum; sentiebat quippe intolerabilem a digitorum intercapedine suorum exire ardorem. Cumque immensis cruciaretur suppliciis, uicinarum hortatu mulierum monasterium ingressa post diem alterum, coram altare Dei Genitricis astitit, ipsam pietatis matrem continuis Hebiliter obsecrans singultibus, ut sui misereretur, frequenter utique et Patrem inuocans Benedictum, ut pro se intercederet. Transitis ergo aliquot diurnis  horis, manibus ad pristinum reductis statum et sopito incendio, gratias agit omnium conditori Deo glorioseque semper uirgini Marie, nullatenus oblita monachorum legislatoris Benedicti.



CAP. XI.---Seruorum antiquorum conditio. Serui fuga. Contentio de seruo duello finita. Duelli ritus.

Memoratus abbas Hugo quemdam uirum de familia Patris Benedicti, nomine Letardum, Tescelino concesserat Petuerensi , ut tam ipse quam ab eo progeniti perpetuo ipsi famularentur obsequio seruili. Qui factus dominus illius, obtinuit eum non paucis diebus. Interpellatus autem idem uir nobilis post longum tempus a quodam suorum militum, Ingranno nomine, ut supradictum seruum ei iure beneficii donaret, annuit. Ingrannus  quoque obiens, filio suo Isembardo ipsum possidendum reliquit. Genuit autem prefatus Letardus filium, nomine Rotbertum: quem Isembardus, utputa proprium uernaculum, in sua aluit et educauit domo. Rotbertus uero factus grandiusculus a suis comperiens genitoribus, se de familia Patris exortum Benedicti, sed ab abbate supradicto, ut uile distractum mancipium, indoluit, nec diutius dolorem sui animi oculere ualuit. Facta igitur fuga, ab Isembardi presentia se subtraxit. Quem longum latere non ualens, ab eodem domum reductus, penas luit quas solet fugitiuus; insuper sacramento ab eo est astrictus, ne seruitutis iugum de reliquo ferre detrectaret. Qui, quoniam adolescentie tempora necdum  excesserat, ad presens siluit, donec etate procedente uires colligeret, quibus suo iniusto domino resistere ualeret. Postquam ergo genas illius flos uestierat iuuentutis, elapsis adolescentie lustris abbatem expetiit Guillelmum , qui tunc temporis preerat Floriacensibus: apud quem angorem sui cordis cum anxiis deponens suspiriis, conqueritur de iniustitia sibi suisque illata. Guillelmus itaque cum esset uir strenuus, et suam rempublicam semper augmentare toto anhelaret desiderio, respondit se illius erumnarum misereri uelle, iustasque querelas ipsius uiris prudentibus palam facere, et si quo pacto ualeret, presidium illi sese fore. Comperto igitur Isembardus Rotbertum, quem suum opinabatur seruum esse perpetuum, ad priorum dominorum  confugisse asylum, mandat abbati nominato, ut sibi proprium restituat mancipium, alioquim deinceps se eius futurum inimicum. Qui missis ad eum qui sua referrent uerba, mandauit eum quidem quem iniuste repetebat, uernaculum Patris Benedicti fore [esse], se uero illicite diutius ipsum possedisse. Quapropter si de cetero illum habere uellet seruum, in ius uenire esse necesse. Quibus Isembardus auditis, apud se deliberans quoniam abbati iniuste resistere nec fas, nec posse habebat, determinatum mandauit diem, in quo hec controuersia inter eos finiretur. Die autem statuto, plurimis nobilium et sagacium uiris ab alterutra parte aggregatis, diu multumque sermone altercatum est; sed minime ipsa calumnia eodem die finem accepit. Tandem uero multi prius  exactis conuenticulis, adiudicatum est idem negotium, monomachia  terminari debere. Dato igitur die singularem ineundi pugnam, in condictum conueniunt locum, uidelicet qui repetebatur, et Airicus quidam nomine, quem Isembardus suo obtulerat loco, fortis robore, miles officio Erat autem idem statura procerus; Rotbertus uero pusillus. Qui, quamuis secum confligentis corpulentiam metueret, habebat tamen, uti postea retulit, fiduciam in Patre Benedicto suo iure domino, et sibi infesto uiro hunc inculcabat sermonem: Non ego tecum decerto, sed dominus meus cuius me seruum profiteor, Benedictus. Ergo qui illum impetebat Airicus, ut moris est, primos ictus intorsit in eum. Quos ille gratia Dei protectus  constanter sustinens, permansit illesus, et alternum uerber suo hosti tentans incutere, uirtute Patris, cuius nomen retinebat mente, manum ipsius ductante, buculam  clypei quo suus tegebatur aduersarius, fortiter perculit. Que clauiculis quibus affixa tenebatur, auulsis, longius resiliuit, moxque manus aduersarii nuda apparuit. Quippe foramen in clypeo fuerat, quod bucula protegebat, deintus semipedali affixa ligno, quo manu retento, grauem ille Rotberti aduersarius facilius uerteret clypeum. Rotbertus cernens manum secum dimicantis nudam, ictu repetito toto conamine eam percussit. At ille doloris impatiens, clypeum remisit: et quoniam manu debilitata qua tegumen regebat, qua arte se tegeret, non habebat; assiduo Rotberti uerbere fatigatus,  uictum se proclamat. Dehinc exarmatus a uictore, cum Isembardo, pro quo ignominiosum certamen inierat, confusus rediit ad propria, de reliquo haud dubius, Patrem Benedictum nequaquam suis defore in aduersis rebus. Hec uictoria facta est Floriacensibus non modica exsultatio; hostibus uero maxima confusio. Porro demonstrauit Pater sanctus in hoc facto neminem suos posse  aliquo pacto distrahere uernaculos. uideant sibi, qui famulos, census, predia, sanctis locis attributa ob laudes omnipotenti Domino persoluendas, nefarie distribuunt laicis, seu cuiuscunque generis personis.



CAP. XII.---Translationis S. Benedicti festum. Eius uiolator castigatur. uoto facto noxa remissa.

Miserum genus hominum pagos incolentium uix unquam leui iugo Christi ferream ceruicem submittere appetit suam: sed qualiter ferox taurus indomite fronti primum presentiscens imponi iugum, stimulis actus recalcitrat, sulcos agens obliquos; sic illud genus hominum semper sacre renitens religioni, uix aliquando uiam rectitudinis incedere consentit. Unde quidam rusticus, dum sacerdote ex more preconante audisset celebrem solemnitatem translationis  Patris Benedicti annuntiari, que quotannis apud plurimrs celebriter recolitur in mense Iulio nationes, paruipendens eiusdem preceptum sacerdotis, qui iusserat omnes suos parrochiales esse feriatos, statuit eo die agriculture operam dare. Habitabat autem idem in agello quodam Patris Benedicti, uinoilo dicto. Diluculo igitur surgens, uicinis cunctis ab opere manuum uacantibus, ipse solus iunctis bobus in agrum quem exercere cupiebat, tendit, eum quem ipse in hieme prosciderat, gliscens rescindere campum, ut tam estatis calore quam hiemis rigore decoctus, et sementis tempore dentata crate glebis attritis in puluerem redactus, semine suscepto abundantiorem diebus messis suo cultori exhiberet frugem.  Dum ergo cupitum perageret opus, ecce astitit ei quidam in schemate monachali, qui utrasque illius manus tenens, bifurco quo aratrum tegitur, tam fortiter astringit ligno, ut sanguinem per omnes eius ungues eliceret, et rusticus idem aliquo prorsus pacto eas diuellere ab eodem nequiret ligno. Quo facto, qui apparuerat monachus, nequaquam ulterius sibi est uisus. Ille, pariter dolore nimio anxius et rubore confusus, hesitabat quid ageret. Concurrentibus uero quibusque, et tanto stupentibus prodigio, cognouerant enim per bubulcum, qui effrenato animo eis intimauerat, detegit quid uiderit, manifeste uidentibus quid sibi acciderit. Coniectantes itaque qui accurrerant ex circumstantiis, ex monachi uidelicet oromate [uiso] et diei festi ipsius uiolatione, monachorum  ducem hanc ultionem de presumptore tanti facinoris patrasse, hortantur, quatenus uotum eidem Patri faciat, se solemnitates illius, quo aduixerit tempore, nunquam temeraturum, monasterium eius petiturum, penitentiamque tanti commissi acturum. uouente hec illo, et omnibus quos tante rei stupor inexpertus attraxerat, Dominum omnipotentem pro eo exorantibus, Patremque Benedictum lacrymabili  uoce crebius inclamantibus, ut misero misereretur, relaxate sunt manus illius, et cepit astare solutus, qui ante paululum inuisibilibus loris tenebatur astrictus. Indicibili ergo exhilaratus gaudio, uotum quod fecerat, efficaciter implere studuit. Nam Floriacum tendens, presentauit se abbati Rainero  , fratribusque in die octaua eiusdem festi, dum celebraretur missa, referens quam magnifica in se ostendisset Dominus omnipotens magnalia per sui fidelis Benedicti merita. At illi, magna tripudiantes letitia, tota cordis instantia Saluatori laudes proclamant, magnum Patrem magnis extollentes preconiis, eique in quo tantum ostensum fuerat miraculum, salubribus correcto uerberibus licentiam tribuentes regredi ad propria: cognouerat enim, nequaquam sui sacerdotis  spernenda sibi monita, quoniam de talibus dicit Saluator. Qui uos spernit, me spernit; et qui uos audit, me audit .



CAP. XIII.---Mulier contracta erigitur.

In territorio Trecassino quoddam habetur predium iuris eiusdem Patris super Sequanam fluuium, ob oratorium in illius honore inibi constructum Sanctus Benedictus super Sequanam nuncupatum. Porro habitabat in eo mulier, Maria nomine, que diutino detenta languore spina dorsi contracta, effecta fuerat curua, ita ut nullo pacto suos uersus celum erigere ualeret uultus. Hec indigena ipsius predii, de familia eiusdem Patris originem trahebat. Multis itaque in eadem curuitate permansis lustris, desperauerat  iam de sua salute, nequaquam audens opinari, se ulterius posse subrigi. Quadam ergo die Dominica, dum in eodem oratorio astans cum ceteris misse celebrationem audiret, legereturque Euangelium, nodis spine qui diu de suo desciuerant loco in antiquum remeantibus statum, dorso in breuiorem modum retracto, uentreque qui per multum tempus contractior fuerat, in longius spatium extenso, cepit subito stare erecta, que per longa iam tempora ambulauerat prona. Stupentes omnes qui aderant, quique eam ab infantia nouerant, et ipsius infirmitatis conscii fuerant, tam insperatum remedium, palmas ad celum tendunt, summum opificem per sanctum Benedictum laudantes, qui suum auxilium eius impendere dignatur ueneratoribus. Mulier denique  illa multa laude meritum eiusdem attollens Patris, in ea quam receperat, sanitate perseuerauit usque ad sue terminum uite.



CAP. XIu.---Monacho loquela reddita ad confessionem. Prepositi officium. Confessio, etiam uenialium. Confessionis dilate pena. Optimum consilium. uiaticum.

Cum sint reliqua que scribimus misericordie opera, per Patrem Benedictum ab omnipotente Domino misericorditer impensa, unum tamen  quod proprie dici ualeat misericordie opus, referre dignum duximus, tam pro sui dignitate, quam pro congrue sumenda imitatione simili iure, si aliquando fuerit necesse: et ut clarius liqueat pia miseratio Patris Benedicti, quam propensius impendit eis, qui leui Christi iugo sua subdere festinant colla, illius prouocati magisterio. Quidam ergo nostre congregationis monachus Humbaldus dicebatur, qui etate iuuenis, dum in suis actibus strenuus uideretur, quarumdam possessionum Floriacensi loco subditarum adeptus est tutelam, Almeri-Curtis uidelicet, ac earum que ei subiacent. Quibus cum fere annis tribus perdurasset prepositus  , disposuit aliquando more solito Floriacum reuisere, gestiens nosse, utrum omnia apud suos conciues agerentur prospere. Ceptum  itaque iter agens, contigit ipsum in uia grauiter infirmari; sed nullatenus molestie cedens, licet quotidie languor ingrauesceret, tandem moribundus, nimio tedio fatigata Floriaco sui compos desiderii intulit membra. Ubi dum morbo confractis uiribus in lecto decumberet, uisitatus a fratribus, admonetur, quatenus sui memor in extremis, abbati seu cui liberet seniorum, propria confiteretur peccata. Qui coruinam emulatus uocem, cepit promittere in crastinum se quod monebatur acturum. Miror nimirum, que obliuio illius insederat menti, cum id maxime studium omni fore debeat Christiano, presertim monacho, si peccauerit, quod humanum est, ut statim currat ad medelam, confitendo scilicet proprium  alicui religioso commissum. Quod si etiam a noxiis criminibus Omnipotentis munere immunis habetur, humilitatis tamen est custodia, reum sese credere, et confiteri omni hora iuxta legis sue sancita : tunc uero precipue, cum pulsatur uel modica molestia, quatenus semper de se securior existat. Is ergo, de quo dicere ceperamus, egrotus, a suis etiam intimis iterum atque iterum de eodem pulsatus amicis, cras semper differendo sicut et ceteris promittebat. Neque aliquo ab ipso potuit extorqueri pacto, confessionis remedia sibi uelle adhibere. Hoc tandiu respondit, donec amissa uoce protinus loqui destitit. Comperientes deinde fratres ipsum obmutuisse, consternati animo, ignorabant quo se uerterent, metuentes fratris illius conscientiam  alicuius maximi facinoris macula pollutam, quod nec in extremis ausus fuerit manifestare. Mota ergo in capitulo questione, quid agi deberet super hac re, formidantibus omnibus de fratris illius salute, unus eorum nomine Gauzbertus  , uir timoratus, qui etiam abbatis officio functus fuerat, sed sibi subiectorum mores nequaquam emendare ualens, renuntians nomini quod incassum tenebat, Floriacum amore Patris Benedicti expetierat, taliter  intulit: Miror, uos, fratres, uiros sapientes super hoc negotio sic pendulos, cum habeatis in presenti tantum patronum legis uestre sancitorem, prerogatiua miraculorum preclarum. Si placet itaque uobis meum consilium, ingressi monasterium  , coram ipso terre prosternamur: placemus per ipsum iram summi iudicis cantata litania cum septem psalmis. Audita, fratres, sapientis uiri exhortatione, acclamant quod suggesserat debere fieri. Ergo prostrati pauimento ante tumulum Patris, psallebant litanias cum septem psalmis. Quibus expletis, coniungunt fratri egrotanti fratrem quemdam sane mentis uirum, nomine Milonem: qui, dum eum nomine proprio uocasset, ille quasi de somno mortis euigilans, oculos aperuit, et sibi protinus resumpto sermone respondit; deinde  admonitus, sua confessus est peccata. His peractis, uiaticum sue salutis, corpus utique et sanguinem Domini, accipiens, uita decessit. Fratres uero exhilarati oppido, gratiarum actiones retulerunt omnipotenti Domino, qui tam magnifice subuenire dignatus est per eos fratri perituro, Patris Benedicti merito.



CAP. Xu.---Predo excommunicatus. Excommunicatione spreta male perit.

Albericus unus ex primoribus castri Castellionis  quod est situm super Lupam fluuiolum, uesanie stimulis agitatus, creberrimis depredationibus predia sepius dicendi Patris deuastabat, maxime illa que Curti Matriniacensi  adiacent. Qua de re, mandauerunt sibi tam abbas  Rainerius, quam fratres sub eo degentes, ut commissa corrigeret, et de cetero aduersus Patrem Benedictum talia committere caueret. Qui pro nichilo ducens mandata, pessimis adiecit peiora. Dolentes uero fratres Patrem sepius nominandum contemptui haberi, et famulos suos extenuari; inito consilio concorditer predonem illum cum sibi in hoc scelere participantibus anathematis mucrone, ni cessaret, et neglecta emendaret, multarunt  . Idem autem in malis perseuerans, eorum excommunicationem quasi aliquod friuolum despexit: induratus animo, neglecta neglexit emendare, et a sua peruersitate noluit cessare. Proinde Omnipotens qui clamores humilium nequaquam spernit, et qui gemitus uiduarum et pupillorum ex alto prospicit, dignatus est consolari sub  hac anxietate seruos suos. Contigit enim, ut suprafatus predo ductaret exercitum comitis Theobaldi super habitatores castri, quod a secularibus uiris, turpi censetur uocabulo: a nobis uero quibus prohibitum est turpiter loqui, Malumtalentum uocatur. Qui, dum dux in primo agmine iter faceret, propter curtem iam dictam Matriniacensem, exterriti qui eam inhabitabant, uidentes hominem sibi infestum cum tanta adfore militum multitudine, exierunt ei  obuii cum armis, in locis uidelicet opportunis eiusdem uici, ne patentibus sibi aditibus, ualeret eis aliquid inferre discriminis. Unde indignatus ille nequam, comminatus est cum multo iuramento, perfecto negotio quo tendebat, se omnes eos captos ducturum, insuper et uicum eumdem incensurum. Cui uiri illi respondentes, dixerunt: Te quidem palam est multum posse et uelle nobis nocendi habere. Potens autem est Deus, meritis Domini nostri cuius serui sumus Benedicti, ab interminatis a te potenter liberare nos calamitatibus. Ille cum uoce minaci equo calcaribus concitato, quo tendebat perrexit miser. Qui cum Patrem Benedictum debuisset supplici uoce, ut ei in auxilium esset, in tali discrimine ne periclitaretur, exposcere, contestatus est seruos illius in predam  se minaturum, bona eorum direpturum, et habitacula igni crematurum. Dum ergo peruenisset ad castrum superius relatum, adorsus illud cum prima quam regebat cohorte , cepit sagittis et diuersis missilibus eos qui intus erant infestare. Armati uero egressi portas castri eiusdem indigene, in eo quod accidit, probati sunt strenue restitisse. Tendens enim quidam aduerse partis arcum, iecit sagittam in Albericum; qui ea ictus, super unum suorum genuum, mox de equo cui insidebat, ita procliuus corruens, ut galea telluri illideretur, exspirauit, et quas incassum aduersus Patrem nostrum effuderat minas, perire permisit; nichil nempe post uulnus acceptum  loqui ualuit. Huiusmodi retributionem superbo Deus ultionum Dominus reddidit .



CAP. XuI.---Excommunicatus solutus post mortem. Alius predo male erit.

Seguinus quoque huius Alberici, de quo supra retulimus, tam carne quam malitia germanus, nullatenus terrifica morte sui ratris territus est. Denique sceleratior fratre euasit, maiora aduersus Patrem nostrum presumens, multimoda crudelitate in famulos eius grassatus. Qui post necem fratris, pro absolutione eiusdem Floriacum peruenit, et ea impetrata spoponderat se de cetero fidelem futurum, et de propriis multa largiturum. Sed omnia mentitus, pro fideli infidelis, pro largitore raptor effectus est. Hic ergo deuium fratris iter ingressus, cepit et ipse rapinas exercere  de Patris Benedicti possessionibus, ipsius famulos quos poterat capiens, et eorum bona diripiens, tanquam ultionem fratris de Patris Benedicti expeteret famulis. Qui et ipse sepius admonitus a sua cessare debere malitia, nullo modo acquieuit. Ad extremum dum quadam die predas de terra que Curti Matriniacensi adiacet, agens, suillum gregem minasset, directi sunt ad eum qui sua repeterent, et emendationem suaderent; qui abeuntes, inuenerunt eum in  sua domo. Erat autem ipsa domus lignea turris, quippe uir potens erat, ex nobilioribus indigenis eiusdem castri cuius fuerat et Albericus. Turris ergo illa in superioribus suis solarium  habebat, ubi idem Seguinus cum sua manebat familia, colloquebatur, conuiuabatur, et noctibus quiescebat. Porro in eius inferioribus habebatur cellarium diuersi generis retinens apothecas, ad recipienda et conseruanda humani uictus necessaria idoneas. Solarii uero pauimentum, ut moris est, compactum erat dolatilibus trabeculis, que parum quidem habebant spissitudinis, sed aliquantum latitudinis, plurimum autem longitudinis. Denique in hoc solario qui missi fuerant, predictum uirum reperiunt; qui eum conuenientes, que iniuncta fuerant mitiori  sermone ei ceperunt recensere. At ille his que mandabantur, minime intendit, sed efferatus animo, ore respondit furibundo, inquiens cum terribilibus iuramentis uelle se iniecisse monasterio Sancti Benedicti tantarum uirium ignem, qui turres eius combureret, et quasque ei contiguas edes depasceretur. Hec loquebatur stans in summo unius trabecule, quibus, ut diximus, solarii pauimentum consistit. Que uix uenenato euomuerat ore, cum trabecule, cui pedibus insistebat, caput ruit, sublata in altum altera eius extremitate; ille uero deorsum capite corruens, tali lapsus est casu ut caput eius inter duas arcas que in cellario  erant, infigeretur instar cunei ligno impacti, reliquo corpore super unam earum arcarum  reiecto. Facto clamore, famuli domus in cellarium ruunt; reperiunt autem dominum suum confractis ceruicibus animam exhalasse. Quem reportantes ad superiora, pro eius morte subita amarissimas fundebant lacrymas. Hoc exitu obstructum est os loquentis iniqua , renouata est in hoc perfido antiqua eiusdem Patris potentia, dum corruente Florentio tota domus fabrica mansit illesa, preter solarium, cui idem Florentius insistebat . Sic et isto ruente tota turris fabrica permansit integra, sola trabecula, cui superstabat, ruinam passa.



CAP. XuII.---S. Benedicti cemeterii immunitas. Annone rapte pena.

Est quoddam prediolum in  Leomansi pago, quod uocatur Alsonia  , Patri Benedicto a Leotberto uiro probo olim attributum; ubi tantam miraculorum frequentiam idem Pater per gratiam sibi a Deo largitam ostendit, ut omnes ipsius nationis homines eumdem locum maxima deuotionis ueneratione excolant. Denique cruces aliquantum excelsas per gyrum cemeterii posuerunt, quas nemo suum persequens inimicum, quamuis exitiali eius odio detentus, transgredi audeat, si ad  ecclesiam in eodem loco constructam confugium fecerit. Fugitiui denique, homicide, et quicunque aliqua alia reatus sui anxietate cogente ad eumdem confugerint locum, immunes existunt, quandiu infra cemeterii terminos sese continuerint. Nemo aliquid furari, seu aliquam fraudem de qualibet re alicui facere in eodem audet atrio. Contigit ergo die quadam, uenatores Adelardi cuiusdam nobilis uiri, aduocati uidelicet illius predii, uenatu redeuntes, fessos ibidem cum suis resedisse canibus. Cumque non haberent unde suis pastum canibus exhiberent, querimoniam suam ad Isaac quemdam prudentem referunt uirum, quem fratres Floriacenses ipsi prefecerant possessioni. Qui dum se ignorare quid agere ualerent, respondisset, inquiunt illi, de annona  Patris Benedicti, que in eodem reseruabatur loco, unum sextarium se presumpturos, ut inde cibus prepararetur canibus. At ille infert nequaquam impune id eos posse perficere; suum uero nullatenus super hac temeritate habere consensum, timere ne pena huic presumptioni mox adfutura in se, si accideret, relaberetur. Illi, que dicebantur pro nichilo ducentes, ut animo conceperant, annone quantum sibi uidebatur auferunt, attritu molarum in farinam redigunt, suis exinde pastum beluis conficiunt. Quos talibus saturos alimentis, imminente nocte, una includunt domuncula. Diluculo autem de suis cubilibus exsurgunt, solitam uenationi operam dare cupientes, adeuntesque cubiculum, in quo suos recluserant canes, ianuam eis patefaciunt;  et introspicientes, uident eos uita defecisse, alios pauimento toto prostratos corpore, quosdam resupinato ore mortuos iacere, alios parieti domus anterioribus uestigiis inherere, reductis capitibus in terga. Quod cernentes, clamore sublato femora sua palmis alii quatiunt, alii complexis manibus sonitum grandem cum uoce querula emittunt; timebant enim penas a domino suo pro amissione canum iuste sibi irrogandas. Diu ergo stupide admirationi uocibus questuosis immorati, tandem recedunt, domino suo infortunium quod sibi acciderat, et quam seuerus ultor Pater Benedictus in eos exstiterat relaturi.



CAP. XuIII.---Simile de prato.

Alio quoque tempore,  dum milites propter eumdem uiculum hora ientandi iter carperent, diuerterunt illuc; dumque alii cibos et queque commessuris apparent idonea, unus eorum suo inquit armigero: Cur, hominum inertissime, tanta te oppressit ignauia ut aliqua non subministres tuis equis pabula, quandiu procurantur epulaturis necessaria? At ille se nescire dicit a quo quidquam feni uel palearum deposcere possit. uade, inquit, in pratum S. Benedicti, quod huic adiacet  uille, et collecto herbe fasce, quem solus ualeas collo equi imponere, defer, et tuis appone animalibus. Ille preceptis domini sui parens, mutuata falce a quodam in pratum euolat, herbam totis uiribus resecat, ut quantocius repedare ualeat, ne sociorum defraudetur epulis. Interea dum ille illicito instaret operi, uidit eum quidam de pagensibus, et accurrens otius, nuntiauit predicto Isaac uille preposito: erat enim pratum illud contiguum domui eius. Intuitus autem Isaac armigerum falce gramen prati precidentem, a longe excelsiori inclamat uoce: Quisnam es, o homo nefarie, qui contra fas temerator ingressus es sancti pratum Benedicti? egredere, pestifer, uelocius, ne diuina ultio celerius te disperdat. Ille autem uoces contemnens monentis, in hec lucrida prorupit uerba:  Sanctus, ait, Benedictus hac uice hoc modicum mihi indulgebit facinus. Et facto herbe fasciculo, suum repetiit hospitium, suis animalibus exhibens pabulum. Deinde festinus properans ad domum, ubi sui conuiuabantur comites, et ipse conuiuatus est cum eis. Consumptis itaque dapibus finitoque ientaculo, proprium unusquisque conscendens equum, tendere festinant quo disposuerant. Contemptor autem Benedicti Patris postremus omnium de uilla egreditur, credo aliquantulum herbe superfuisse, quam ut suus consumeret equus exspectabat: et ipse demum ut suis coniungeretur sociis, qui longiuscule iam aberant, equo calcaribus admisso eos insequi conatur; sed antequam de uilla exiret, equus preceps in terram cadens, collisa ceruice, mortuus ruit. Eques,  qui ei insidebat, et ipse labitur; confractoque femore, ab humo, nisi aliorum ulnis subleuatus, surgere nequiuit. Concurrente turba ad tam subitam diuini examinis uindictam, et ipse Isaac adfuit, increpans miseram his uerbis: Nonne tibi dixeram, miserabilis, B. Benedictum suas iniurias nequaquam diu dimittere inultas? sed, quia mihi credere renuisti, ecce contritis membris iaces inutilis.



CAP. XIX.---Penitens ferro constrictus, Floriaci soluitur.

Quidam pro admissis a se criminibus, metuens diem extremi examinis, ut summi iudicis sibi metum placaret, sua ferro  ligari fecerat brachia: et quamplurima peragrans terrarum spatia, sanctorum expetiit loca multorum, gemitibus exorans  crebris, que ipsius redarguebant conscientiam, deleri scelera. Porro hoc per aliquot uigilanter continuans recursus annuos, licet fideliter astipulari debeat, quorum memorias beatorum adierat, eos Omnipotentem pro absolutione facinorum ipsius exorasse, tamen nullius manifestam opem persensisse uidebatur. Hec etenim illius exstabat fides, ut postquam a pio iudice eius remitteretur peccatum, mox subsequeretur solutio brachiorum. Dum ergo circumquaque discurrit, Patris Benedicti suffragium sibi utile fore confidens, Floriacum attigit: et maiorem  ingrediens ecclesiam, in qua eiusdem Patris sacratissima requiescunt ossa, deuota precum libamina ante singulas perlustrando aras Deo offerebat. Perueniens autem ad aram  Dei Genitricis, que pone se habebat altare sepius nominandi Patris, protensis in celum manibus omnipotentem Dominum precabatur attentius, sua sibi relaxari debita, Dei Genitricem cum eodem Patre frequentius inuocans. Et dum intentus eidem esset orationi, subito rupto clauo quo ferreum constringebatur uinculum, ferrum in pauimentum dato crepitu resiliuit. At ille solutum se cernens, et in eadem solutione uisibili peccaminum inuisibilia uincula relaxata intelligens, exhilaratus oppido indicibili tripudiauit gaudio, prolamans omnipotenti Domino laudes, ac  Dei Genitrici Patrique Benedicto innumeras reddens gratiarum actiones.



CAP. XX.---Pestis remissa delatis reliquiis S. Mauri, pedibus nudis.

Exigente mole peccaminum, accidit aliquando feruentissimam per aliquot menses continuari siccitatem, sidere solis suo feruore omnia acrius solito perurente. Unde contigit Floriacenses grauiter affligi, durissima per aliquantum temporis in homines deseuiente pestilentia. Cerneres domos uacuas pereunte subito patrefamilias cum prole et tota clientela; promptuaria uino redundantia, arcas tritico uideres refertas; et non erat qui attingere auderet, arescentibus hominibus pre timore qui superuenerat uniuersis. Quippe eum cum quo modo loquebaris, mox aspiceres uel audires interiisse  inaudito necis genere. Sentiebat aliquis sese pungi subita punctione, uel in humeris, uel in brachiis, seu femore, pectore, uentre; et extemplo in terram corruens, moriebatur. Hec intemerabilis lues aliquot menstruis recursibus Floriacum obtinuerat. Decreuerunt itaque tam fratres quam cuncta eiusdem loci plebs, sacra celeberrimi martyris Mauri membra cum litaniis processionaliter deferre ad matrem ipsius burgi ecclesiam, que in honore testis Christi Sebastiani eidem Christo dicata erat, confidentes Saluatorem meritis sui fidelis, cuius reliquie deportarentur, precibusque Patris Benedicti placatum, plebi sue miserturum. Condicto ergo die, discalceatus pedes, lacrymis perfusus, tam sacer ordo quam populus, cum paruulis et mulieribus,  beati martyris membra duobus ex clero pro consuetudine in humeris gestantibus, cum litaniarum supplicatione ad supradictam perueniunt ecclesiam, ubi quanti profusi gemitus ex intimis cordium fuerint, quante lacryme effuse, quanta precum uota omnipotenti Deo oblata, nimium difficile est prosequi. Expleta ergo ex more missarum celebratione, redeunt quisque ad sua, prestolantes omnipotentis Dei immensam clementiam, que non diu abfuit. Namque mox sicco excluso Aquilone, humidus  Auster libero uolatu Floriacos perflans campos, omnia rorifluis humectauit pennis, que solis feruor arida reddiderat, largo imbre irrigans sola. Corpora quoque cum hominum, quam reliquorum animalium, grato releuans temperamento, omnem prorsus in eis exstinxit ardorem. Cessante itaque immoderato solis feruore, cessauit et pestis inuisa; nec deinceps, preter consuetum morem, in eodem aliquis loco eo tempore obiit. Porro, qui a tanta liberati fuerant clade, totis precordiis omnipotenti Domino debitas persoluunt laudes, beato martyri Mauro Patrique Benedicto meritas agentes gratiarum actiones.



CAP. XXI.---Simile. Feretrum uino lotum.

Paucis diebus reuolutis, eadem pestifera lues inuasit incolas  castri, quod Gordonicum uocatur, in pago Biturico situm. Sole denique uires solito maiores exerente, tanto ardore Gallicam regionem torruit, ut fontes qui toto pene hactenus euo fluxerant, siccati, nequaquam consuetum suis potum prebere sufficerent accolis. Tellus uero hiulcis passim fissa rimis, pandebat hiatus creberrimos et solito profundiores. Proinde amnes largiflui, qui instar abyssi magne oneriferas uectare consueuerant naues, exsiccatis alueis, amisso nauigii usu, transitum duodenni prebebant puero, si necessarium foret pedibus transire. Quid de pratorum retexam exustione, que uiroris decore, estatis tempore uestiri solent graminibus, speciem lapidis smaragdini emulantibus, que estu solis attrita sic aruerant, quasi nunquam aliquid  humoris habuissent? Porro tot et tantas nostre etati inexpertes erumnas comitabatur mortifera lues, que humanorum corporum innumeras quotidie dabat strages, que lues maxime incolas supra fati angebat castri, cum relique clades pene toti dominarentur Gallico orbi. Nihil in eo apparebat castro, nisi mortis imago; omnia plena luctus, plena meroris, plena doloris. Nusquam risus, nusquam cordis letitia, nusquam uultus hilaritas; omnes submissis in terram gradiebantur oculis. Non ibi exaudiebantur uoces exsultantium, non mulierum tinnuli concrepabant cantus choros ducentium. Nulla in plateis plebis frequentia; et mirum quod in tam populoso oppido uix rara aut nulla, metu mortis cunctos  percurrente, uideres conuenticula. Decor mulierum, puerorum lasciuia, iuuenum petulantia, uarius uestium ornatus in pullos commutatus fuerat amictus. Nec immerito: uix enim aliqua immunis a cadauere inibi reperiebatur domus. Quippe cum quo aliquid tractabas modo homo post paululum fiebat cadauer. Moriente aliquo, querere solemus uespillones, qui defuncto procurent sepulturam; ibi uero antequam sciretur qui in eis mortui poni deberent, quamplurime ab illius officii ministris fiebant fosse, certis nullatenus mercede sui laboris se posse fraudari. His et amplioribus oppidani iam dicti castri coarctati malis, tandem rediit ad memoriam qualiter omnipotens Dominus per beatum martyrem Maurum, comitantibus Patris  Benedicti meritis, de cruentissima peste superioribus annis Floriacenses liberauit. Consilio ergo inito decernunt prudentes Floriacum dirigere uiros, qui communes populi preces fratribus intimarent Floriacensibus, quatenus Christicole suffragari non differant plebi gregatim pereunti, deportato corpore ad eos iam dicti martyris cum Benedicti Patris reliquiis. uenientibus ergo Floriacum legatis, et rem pro qua uenerant ex ordine propalantibus, durum quidem fratribus uidebatur gloriosum martyrem Floriaco extrahere, et uel modico terrarum ab eo diuelli spatio, cum post sanctissimum Patrem in ipso maxima spes illorum sita foret. Durius tamen quibusque sanioris consilii uisum est, si tantam plebem, presertim Patris Benedicti dilectricem, perire sinerent,  maxime cum certum haberent celeriter illi posse subueniri, et fides petentium hoc apud se retineret. Assumpto igitur quidam religiosorum fratrum celeberrimo martyre cum sacratissimis Patris Benedicti pignoribus, honesto comitum tam clericorum quam laicorum uallati agmine, ut tantum decebat martyrem, ad destinatum perueniunt locum. Comperto Gordonicenses ad quos tendebant eorum aduentu, obuiam ruunt omnis sexus omnisque etas; senes iam decrepiti, incurua baculo substentantes membra, pueruli etiam, quos modo etas ad frequentationem habiles reddiderat, quibus poterant uerbis, ad accelerandum sibi opitulari rogabant. Immensum namque gaudium eorum replebat corda, quoniam quas toto mentis desiderio uidere exoptauerant, beatissimi  uidelicet Mauri aspiciebant reliquias, securi iam de sua per eum salute quem apud omnipotentem Dominum tantum audierant posse. Occurrunt etiam cum maximo tripudio Sancti Satyri canonici, albis induti uestibus, superamicti holosericis cappis, crucibus, cereis thuribulisque thymiamate uaporantibus premissis. Deducitur beatissimus martyr hac populi frequentia usque ad castri superiora, quod situm est, ut recolunt qui uiderunt, in prerupti collis eminentia. Expositis ergo in planitie eiusdem oppidi cupis, defertur uinum certatim in amphoris et aliis uasis deportando uino aptatis, et funditur in eis, quatenus loto feretro quo beati martyris continebantur membra, ex illa potione  quasi  de ipsis sacris condita membris, uelut de confectione aliqua medicinali omnes potarentur. uide es nimirum cateruatim confluere uniuerse etatis sexum, deferre cyathos, scyphos, crateras, et cuiusque generis uascula ad suscipiendum potum. Suscepto ergo in suo quisque calice illius medicaminis haustu, nequaquam aliquid, ut fierit assolet, exinde domi residentibus deportabat, priusquam sufficienter reficeretur, metuens si uel modica postquam susceperat, morula intercederet, ne subita lues se perimeret; etenim qui amplius ex eodem potum haurire poterat ampliorem, salutem sese promeriturum sperabat. Refecti igitur eo affatim omnes,  rogant  obnixe quo beatus martyr per uicos et plateas eiusdem circumferatur oppidi, ut pestifera lues eius presentiam fugiens, a cunctis ipsius pelleretur angulis. Hoc facto cepit extemplo uentus leni spiramine aorem in nubes cogere, polus deinde obscurari densitate nubium. Nec mora, ut solet in Aprili descendere pluuia leui aurarum susurrio, imber gratissimus placido lapsu sese infudit sitientis telluris in gremium, depellens nociuum, qui diu lugubri dominatus mundo fuerat, solis ardorem. Porro expulsa mox clades illa mortifera, que multas mortalium strages illis in locis inexperto ediderat more, lustrante fines illos beato martyre, neminem hominum inibi insueto deinceps modo ausa est attingere. Denique eruti ab immani periculo, non est in promptu  dicere quanto tripudiabant gaudio, persoluentes laudum cantica omnipotenti Domino, qui per suum fidelissimum testem a subite mortis discrimine dignatus est eos eripere. Nostri nichilominus legislatoris amore deuincti, eius meritum sublimis attollunt preconio uocis, qui tantum habere meruerit contubernalem, per quem, ipsius Patris iunctis precibus, imminentem euaserint mortem. Proinde quanta fuerint munerum donaria, quiuis perpendere potest, dum unusquisque precipua que habet, offerre festinat, ne alius se deuotior appareat. Siquidem per triduum detinent suum salutiferum hospitem, ut certiores facti de concessa salute, nulla iam formido ipsius pestis in eorum resideret mente. In quarto demum die cum hymnis et canticis tanto martyre  dignis eius persequuntur feretrum per longius uie spatium ualedicentesque illi ad propria sunt regressi. Fratres itaque Floriacum repedantes, narrant residuis que fecerit magnalia Dominus omnipotens fidelium suorum meritis. Qui gratulabundi laudes exinde referunt omnium Creatori, beati martyris Patrisque sui precibus sese commendantes attentius.



CAP. XXII.---S. Mauri brachia, ubi. Periurus punitus. Iuramentuum super reliquias.

Nulli uideatur onerosum, si duo subnectamus capitula, ad laudem huius presentis sanctissimi martyris, referentes mira, que per eum omnipotens Dominus ostendere dignatus est opera in duabus longius a se  remotis regionibus, in quibus eius sacratissima continentur pignora. Prius tamen compendiose intimandum rem ignorantibus. Quoniam dum ipsius honorande Floriacum translate forent reliquie, fratres Floriacenses duo uenerabilia eius brachiorum ossa in duabus sui iuris possessionibus posuerunt, ad subsidium uidelicet et tutelam earum, quarum altera Diacus  nuncupatur, in partibus sita Burgundie, territorio uidelicet Tornodorensi, alterius, licet minus consequens in scripto adnotari habeatur  uocabulum, quoniam est barbarum; tamen, sicut profertur, barbare adnotauimus, uocatur itaque Pontons, in regione posita Guasconie. Ergo apud Diacum quidam eiusdem loci habebatur uillicus, nemine Ioscelinus, qui dum in multis aliter quam oportebat ageret, extricando suorum censum dominorum, usurpando per fraudem reditus agrorum, subripiendo bona rusticorum sibi commissorum, post plurimas obiurgationes, quibus ut se a suis prauis corrigeret actibus commonitus, quia nequaquam emendatus est, a Rainerio eius possessionis tunc preposito, postmodum abbate, quarumdam causarum rationem reddere cogitur infideliter a se gestarum. Iudiciario deinde more uentilata earum rerum questione, definitum est cum debere iuramento sibi obiecta  refellere, quia inficiabatur omnia illa de quibus criminabatur. Respondet ille se alacriter iusiurandum facturum. Nec moratus diutius iam dictus prepositus, iubet afferri coram superius memoratas beati martyris reliquias. At miserabilis Ioscelinus, quamuis eum sua reprehenderet conscientia, formidine prepositi sui compellente, presumit sacris pignoribus temere manum imponere. Peracto uero sacramento, sicut dictauerant qui illud fieri adiudicauerant, improbus peierator iam securus, quoniam illico minime ipsum perculerat diuina ultio, hilari uultu, procacibus uerbis, quam prolixam habebat barba mento tenus comprehensa: Per hanc, inquit, barbam saluum feci sacramentum. Quo dicto, tota ueluti eam comprehenderat manum prosecuta est  barba reliquo quo uixit tempore, mento penitus perseuerante in barbe priuatione. Manifestata igitur luce clarius eius infidelitate, iusto iudicio amissa uillicatione, ulterius nec ipse, nec soboles eius potuit uillicare, expertus beatum martyrem admirande uirtutis fore, quem prius debita nequaquam ueneratus fuerat reuerentia.



CAP. XXIII.---Ecclesie uiolator punitur. Pictones audaces.

Preterea comite  Pictauensium in expeditionem Hierosolymitanam multa armatorum millia ducente, uxor ipsius curam agebat prouinciarum potestati sue subditarum. Unde factum est, dum Guasconiam peragraret, ut transmeata Garumna fines eiusdem regionis attigeret, in quibus positus  est locus superius memoratus, Pontons  uidelicet, in pago Ausiensi, super flumen Adurcium, ditioni Floriacensium fratrum subditus, ubi, ut diximus, iam dicti celeberrimi martyris reliquie habentur. Inuitante igitur itineris necessitate, comitissa militum uallata phalange hospitium ibidem accepit. Comperto ergo ante triduum Pictauorum aduentu, incole eorum locorum, metu ipsorum, quoniam dominationem eorum ualde exosam habent, omnia sua que in ecclesiam inferri licebat, aduehunt, et in oratorio  eiusdem possessionis congerunt, uestium diuersas species, alimenta, et cetera humanis usibus accommoda. Hospitati itaque Pictaui audiunt prouinciales omnia sua, ut dictum est, in ecclesia coniecisse, ceteris  sacrum tamen formidantibus temerare locum, unus eorum audacior reliquis, prorumpens in ecclesiam, saccum frumento plenum humeris imponens suis, onustus sacrilegio proprium repedauit ad hospitium, nequaquam diu super tali gauisurus facto. Denique mox ut sue metationis [hospitii] subiit limitem, ceperunt omnia illius membra, more eorum qui quartano laborant typho, tremere, frigusque intolerabile per totum eius se dispergens corpus, glaciali rigores omnes ipsius  astrinxit artus. Porro accole eiusdem loci, qui certius nouerant cur sibi contigisset tam subita ualetudo,  hortantur miserum, ut quod ab ecclesia uiolenter abstraxerat triticum restitueret. Quod monebant, fieri egre impetrant, sed nullatenus beatus martyr eius inuita placatur penitentia. Ergo Pictauis cum sua domina in crastino a loco illo sese promouentibus, miser ille ibidem remorari formidans, quo ualuit modo cum eis progreditur. In processu autem uie, dum cum sociis graditur, paulatim formidabili indutus insania, cepit sua insatiabili morsu more canino dilaniare brachia. Qui uero eum compescere uolebant, nequaquam sufficere ualebant.  Perseuerante illo in tanta amentia, uentum est ad fluuium quemdam; transuadantibus ceteris, miser ille sua sponte in fluuium sese precipitans, aquis suffocatus periit, maximum suis sodalibus incutiens terrorem et de reliquo cautelam, ne sacrorum ulterius uiolatores existere presumerent locorum. Plura quidem erant, que de hoc prestantissimo martyre dici poterant. Sed ne aliquis obuians calumniam nobis uelit prestruere, dicens nos nostrum propositum excessisse, quoniam dum debuimus Patris Benedicti mira referre opera, beati Mauri aliqua retulimus gesta, reuertamur ad superius omissa, licet non ignoremus eorum que beato singulariter ascripsimus Mauro, Benedictum Patrem exstitisse participem, quippe qui in eadem requiescant ecclesia, et  eadem loca susceperint tutanda, eedem possessiones, in quibus beatum martyrem relata diximus patrasse miracula, ipsi Floriaco sunt subiecte. Cuius loci factus est uterque patronus omnipotente Domino largiente.



CAP. XXIu.---Historica. Ecclesie uiolatores milites puniti.

Regina Mathilde metas uiuendi excedente, rex Ainricus in coniugium sibi asciuit filiam regis  Russorum, nomine Annam. Hec ei peperit tres filios, Philippum, Rotbertum, Hugonem: quorum Rotbertus adhuc puerulus decessit; Hugo comitatum postmodum uirimandensium adeptus  est; Philippus autem patre defuncto totius regni Francorum gubernacula obtinuit. Septennis  autem erat, quando pater defungitur. Qua de re sortitus est tutelam illius uir illustrissimus Balduinus  Flandrensium comes. Qui prudentissime regni administrans negotia, donec idem Philippus intelligibiles attingeret annos, tyrannos per totam pullulantes Franciam tam consiliis quam armis perdomuit, et pacem maximam teneri fecit. Proinde Philippo iam iuuene facto, integrum absque unius uiculi imminutione regnum restituit, et ipse non multo post uiuendi finem fecit. Philippus uero in primis multa strenue gessit annis, sed etate procedente, mole carnis aggrauatus, ampliorem operam cibo indulsit et somno quam rebus bellicis. Hic ducis  Frisie filiam nomine Bertham in matrimonium accepit, que ei genuit Ludouicum. Rebellauerunt autem contra eum quidam Francorum proceres, opibus et uiribus Guillelmi regis Anglorum fidentes; ex quibus Hugo de Puteolo aduersus eum arma corripuit, plures sibi asciscens auxiliatores. Rex uero eius audaciam compescere cupiens, undequaque militum contrahit manum. Inter reliquos etiam auxiliares, exercitum de Burgundia aduentare iubet. Qui accepto mandato, in Franciam properant, dux uidelicet eiusdem Burgundie Odo, Niuernensium comes Guillelmus, Antissiodorensium pontifex Gaufredus, et alii quamplures, quos retexere perlongum putauimus. Hi ceptum iter carpentes, uia dictante in quodam predio Patris Benedicti, Eueram  uocato,  metationem acceperunt. Ut uero moris agrestium est in aduentu militum formidare, perstrepere, quaquauersum fugere, sua in locis tutioribus recondere, maxime in tanto strepitu rustici supra memorati pagi omnia sua ad ecclesiam conuehunt, tam annonam quam supellectilem uariam. Porro militum phalanges, postquam fessa labore uie corpora dapibus releuarunt, cibaria suis procuraturi equis, comperiunt ruricolas suam totam annonam in ecclesia abdidisse. Unde animis deiecti referunt ad principes exercitus rem omnem ex ordine, rustico scilicet spem sui uictus ad tutiorem portum, ecclesiam dico, contulisse, nec sibi penitus uelle dare aut uendere alimenta suis uehiculis necessaria. At illi consilii extorres, quid agant ignorant. Neque enim sanctorum  uiolatores locorum fieri uolunt, seu presumunt. Episcopus itaque, qui cautior ceteris esse debuerat, iuuenili actus temeritate, scurrili interrogat sermone utrum eam annonam homines in ecclesiam contulissent. Cui cum responsum esset: Etiam. Igitur, inquit, homines abstrahant. Iubet ergo prepetes  ire, et quantum hordei necessitas expetebat, suis prebere equis. Properatur ad ecclesiam, uiolenter hordeum ab ea abstrahitur. Pabulum exinde equis subministratur. In crastino, quo ceperant tendunt, nichil noxe se contraxisse credentes apud Patrem  Benedictum pro infractione illius loci et iniuria suis illata. Enimuero rege cum reliquis militum legionibus ad Puteolum festinante, et ipsi ei occurrunt. Castra metantur tam ipsi quam rex circa ipsum castrum. Obsesso itaque castro, post crebras aggressiones, aliquot diebus ibidem iam peractis, die quadam illi qui inclusi uidebantur, Hugo uidelicet cum suis, apertis portis improuisi adsunt obsidentibus, omnigeno bellorum tumultu personantes, cornicinibus etiam horrifico boatu concrepantibus. Exterriti qui in castris erant subita hostium audacia, credunt totius Francie militum cohortes noctu castrum idem intrasse, et idcirco Hugonem ad tanti ausum facinoris prorupisse. Quid plura? terga uertunt, fuge presidio sese committentes, diuersarum  specierum tentoria uaria supellectili plena linquentes, et cetera que ad tantam expeditionem necessaria conuexerant. Hostes eos fugere cernentes, quod nequaquam mente antea concipere presumpserant, ut a paucis tanta multitudo fugaretur, acrius insequuntur. Capti sunt igitur in illa fuga quamplurimi nobiles uiri, maxime exercitus Burgundie, qui Patrem Benedictum iniuriari ausi fuerant, direptores ipsius existentes possessionis. Denique episcopus qui alios sermone illusorie prolato nefarie agere impulerat, cum patre Niuernensium comite captus, coactus est seipsum non modice quantitatis pecunia redimere; a qua demum captura exemptus, Floriacum petens, fatetur se stulte egisse, et que  sibi acciderant, iuste contigisse; ueniam petit, promeretur. In ea fuga completum uideres quod in fine Deuteronomii legitur in imprecationibus, quas uir Dei Moyses populo Isreli imprecatus est, si a lege Dei sui aliquando recederet: Per unam, inquit, uiam egredieris contra hostes tuos, et per septem fugies ; et in Leuitico: Fugietis, nemine persequente .



CAP. XXu.---S. Benedicti reliquie in aliam thecum illate. Thece particule egris salubres.

Basilica semper uirginis Marie Dei genitricis, in qua beatus Pater Benedictus corpore quiescit, partim uetustate, partim incendio demolita, uisum est abbati Guillelmo  , adnitente Odilone uiro probo eiusdem basilice edituo, uetus demoliri, et nouum opus pro  uetere instaurare. Qua de re actum est, ut ueneranda eiusdem Patris membra, que in arca lignea erant recondita, scrinio eneo ea ob durabilitatem intrinsecus ambiente, necesse foret de eadem arca abstrahere, et alias alio in locello locare. De cuius arce reliquiis multa remedia prestantur infirmis eiusdem Patris meritis, cuius uenerabilia ossa ambiuit. Denique quicunque febricitantium, siue quotidianis, seu tertianis, uel quartanis detentus fuerit typhis, si aqua aut uino lauerit aliquam particulam lignorum ipsius a ce, et eamdem potionem fide opitulante hauserit,  confestim emortua febre sanus euadit. Quod frequentius probauimus experimento multiplici. Plures etiam de ipsis quibus compacta fuerat arca illa lignis, diuersarum homines regionum ad propria loca gratia sue salutis detulerunt; qui postmodum attestati sunt contra uariorum genera morborum ea profuisse multum. Enimuero nos plurima que per ea ostensa sunt, omittentes signa, unum duntaxat retexamus, cuius documento multa potuisse fieri similia manifestemus. ueranus  , qui per aliquanta annorum curricula regimen obtinuit Floriacensium, quartanis ualide per menses fere ter binos adurebatur febribus, qui plurimorum medicorum  doctorum, sibi propensius curam adhibens, nichil profecit; tantum aliquam pecunie quantitatem in  comparandis medicaminibus, et eorum premiis qui frustra uel modicum sue artis suscipere laborem renuunt, expendit. Ipse quoque, quoniam iactitabat aliquantulam medicaminis se habere notitiolam, per se in se multa tentauit, sed nil sibi profuit. Destitutus itaque omni auxilio, et attenta medicine fraudatus spe, recordatur multos, huius infirmitatis pondere oppressos, per arce ipsius reliquias sospitati pristine restitutos. Diluculo igitur cuiusdam dici surgens a lectulo, manibus suorum deportatus cubiculariorum, ecclesiam intrauit, coram altari in quo predicte condite fuerant reliquie, sese in pauimento prostrauit, fletu et gemitu subueniri sibi exposcens beati Patris precibus. Postremo de soli duritia subleuatus,  et ulnis suorum baiulorum sustentatus, rogat custodem predictorum sacrorum ossium aliquam arce portiunculam sibi afferri, mero ablui, et sibi tribui. Quod dum impetrasset, hausto eiusmodi potu, corde deficiens, de manibus sese baiulantium ad terram prolapsus cecidit. Omnem deinde superflui humoris abundantiam, que sibi cam egritudinem intulerat, euomens per spatium ferme unius hore, humi prostratus iacuit, mentis deliquium passus. Unde resumptis aliquantulum uiribus sese erigens, denuo ad lectulum deportatus, et tranquilla quiete paululum soporatus, nullam ipsius morbi deinceps sensit angustiam. Cognouit ergo potiorem fore [esse] medicinam omnipotentis Domini exposcere in infirmitate clementiam, quam in pretiosarum succis  et uiribus confidere herbarum.



CAP. XXuI.---Questura concionatoria. Mancus sanatus.

Unus ex fratribus, cognomento Gallebertus, qui cementariis fuerat prefectus pretaxato operi insistentibus, pecuniis minus aliquando abundans, ibat circumiens loca plurima, et ducens secum seminiuerbios, quorum admonitione excitata uirorum et mulierum corda, seculi negotiis irretita, aliquo suffragio, etsi modico, penuriam ipsius subleuarent. Dum ergo circumquaque discurreret, uitriacum  aduenit; qui locus regalis palatii honorificentia nostris  temporibus decorabatur. Ingressus itaque ecclesiam, exhortatorio sermone populum commonefaciebat, uite presentis mutabilitatem fugere, uite future stabilitatem flagrantis animi desiderio appetere. Inter cetera uero blandis persuasionibus exorabat, ex qua re tota illa exhortatio originem duxerat, quatenus iniuncto sibi operi aliquid subsidii impendendo, uel pauca largirentur numismata. Aderat autem in eodem populo rusticus quidam Marcus, qui sinistra debilitatus manu nullum ex ea opus attentare ualebat, sed neruis contractis, digitorum summitatibus medio palme infixis, polliceque superastricto, modum aliquem clauso pugno percutere ualentis expresserat; et hac fere per quinquennium multatus debilitate, nulla medicorum ope  adiuuari potuit. Porro nouerant illius conuicanei eum ipsa incommoditate diu detentum. Igitur cum audiret predicatorem, Patris Benedicti uirtutes inter alia predicamenta sepius extollentem, uideretque in presentia sanctorum quorumdam pignota auro inclusa, que ad excitandam plebis deuotionem predictus frater, secum detulerat, credo, inspirante omnipotentis Domini gratia, qui sibi hac occasione misereri disposuerat, conuersus ad superius memoratum fratrem, inquit: Spero, mi domine, et fides hoc mea certum apud se retinet, quoniam si istis sacris pignoribus que in presenti cerno, manui mee debili uexillum crucis exterius in circuitu pingatis, inuocato nomine sancti cuius famuli estis. Benedicti  Patris, pulsa debilitate, pristine reddatur sospitati. Audita qui aderant, eius postulatione, et admirati fidem, exorat et ipse, que postulabat fieri. Frater uero et ipse, fide nichilominus plenus, confisus de sanctarum uirtute reliquiarum et meritis Patris, acceptis sanctorum pignoribus, manum debilem illius, uti rogauerat, signo crucis exterius circumcinxit. Que confestim neruis strepitum grandem dantibus sanitatem recepit ex integro, digitis omnibus sese erigentibus. Cepit itaque idem rusticus habere liberam manum, qui diu habuerat inutilem solummodo pugnum. uidens autem in se tantum omnipotentis Domini clementiam, ei pro posse et scire referebat gratiarum actiones pro sua reformatione, agens etiam et Patri Benedicto grates, cuius  meritis sese salutem consecutum profitebatur. Nec minus omnes, qui in eamdem ecclesiam conuenerant, diutissime laudibus Redemptoris immorati, quibus ualebant laudibus, eius extollebant magnalia qui in sanctis suis est ubique mirabilis .



CAP. XXuII.---Anno 1095 incendium Floriaci. Bibliotheca et charte seruate. Christi sudarium et alie reliquie flammis obiecte. Incendium repressum.

Anno ab Incarnatione Domini millesimo monagesimo quinto, flamma uoracis ignis maximam Floriacensis  burgi consumpsit partem. Incognitum autem habetur utrum casuale, an furtiuum idem fuerit incendium. Nocte siquidem que sacratissimum diem Dominicum Pasche subsecuta est, uehemens ignis unam corripuit domorum, que a parte septentrionali excepte erant a clausura eiusdem burgi. Que cum esset receptaculum boum, habebat feni plurimum et palearum. Hec uero licet sint omni tempore letissimum ignis pabulum, ea tamen multo magis tempestate, quia exclusis reliquis uentis, solus aquilo libero flatu orbem perflabat Gallicum. Qui omnia more suo adurens, arida reddiderat, nulla penitus pluuie stillante gutta per aliquot temporis spatia. Igitur incipiente tertia noctis parte, que canticinium uocatur, perstrepentibus illis qui primi uiderant  ignem accendi, uulgus reliquum expergefactum terrificam illam uocem cum horribili ulutatu concrepabat: Ad focum uidelicet, ad focum! Quo strepitu exciti fratres, linquunt stratus, basilicam irrumpentes. Erat autem eadem basilica ob paschalem celebritatem honestissime holosericis uenustata ornatibus, ad quos deponendos et in gazophylacio reponendos, quoniam ea domus fornice lapideo protegebatur, iuniores de fratribus certatim accinguntur. Quod citissime peragitur, aliis scalas erigentibus, aliis per gradus earum ad fastigia ipsius aule euolantibus, et ipsos ornatus deponentibus, aliis eos in humeris et ulnis suscipientibus, et ad iamdictum tutum locum deferentibus. Nec minus librorum pernecessariam copiam amittere ignis uiolentia pertimescentes, eodem  congessimus cum testamentorum et priuilegiorum nostrorum congerie; metuebamus enim ne turricula, in qua hec recondita erant, ignium uiribus succumbens, in fauillas redigeretur, cum foret rimarum plena, superiori incendio consumpta, quod domini abbatis Gauslini  tempore Floriacense cenobium pessumdedit. Porro iunioribus in his que pretaxauimus occupatis, qui religiosiores et etate prouectiores erant, Patris sanctissimi glebam, non solum his, sed omnibus, gazis millies pretiosiorem supradicto gazophylacio intulerunt, cum ceterorum pignoribus sanctorum, qui in eadem quiescebant ecclesia. Quidam autem sacratissimi martyris Mauri membra aureamque dextram  , in qua pars  Domini sudarii habetur inclusa, assumentes foras extulerunt incendio opponentes. Sed dum nequaquam ignis odorem sustinere ualerent, infra ambitum castri sese recipientes, ascenso muro implorabant Domini auxilium, oppositis nichilominus incendio sacris pignoribus. Ioscerandus uero beate memorie uir, qui eo tempore abbatis  officium apud Floriacum strenue exsequebatur, assumptis secum paucis fratribus cum pueris, qui adhuc sub arctioris discipline custodia tenebantur, domicilia  eiusdem cenobii usque ad auroram circumeundo litanias agebat, protensis in celum manibus, crebrius Kyrie, cleison inclamans. Interea ignis paulatim suas in maius augmentando uires, depastis edibus, quas a parte septentrionis extra uillam depasci primo ceperat, flatibus aquilonis qui uehementer flabat impulsus, ecclesiam Sancti Dionysii  , que fere in medio ipsius uille sita erat, corripit. Enimuero exinde quasi ex eminentiori loco, liberioribus saltibus admissus, circumquaque diffunditur, ita ut etiam torcularia, que in uinetis centum ferme passibus longius aberant, combureret. Erat uero tantus eius crepitus ut omnes audientes corde pauerent, uix stare ualentes, quatiente eorum genua tremore nimio. Tunc denique omnes ingens arripuit  timor fratres, cernentes carbones ignitis mistos scintillis super monasterium, quod stipula opertum erat, cadere, metuentes ne sub uno momento cuncta eorum habitacula eo igne consumerentur. Idem denique monasterium, quod superius innouari ceptum diximus, quoniam adhuc imperfectum manebat, stipula tegebatur. Tandem ergo placatus Saluator, ut credimus, sue gloriose meritiis Genitricis Patrisque Benedicti, nec non supra memorati religiosi uiri precibus, induxit africum uehementem, qui ex obliquo flans, aquilonem a monasterii ambitu penitus excluderet et uapores incendii, quos ille suis impellebat flatibus, ab eo omnimodis arceret. Quam miserationem Omnipotentis cernentes, retulimus pro posse eius immense clementie gratiarum  actiones, qui nos a tam immani eripuerat periculo. Denique donec omne illud incendium sopiretur, non cessauit idem uentus flare uehementius. Perdurauit autem idem incendium debacchando, pessumdans Floriacensium edes, cum his que in ipsis reperit alimentis et uestibus et uaria supellectili, ab hora noctis tertia usque primam sequentis diei horam, deuastans omnia a porta septentrionali uersus orientem usque in portam australem, paucis residuis domibus ad solis ortum, que extra uillam erant.



CAP. XXuIII.---Ceca lumen recipit.

Quedam paupercula anus, ab ignotis nobis finibus egrediens, Floriacum fortuito casu ostiatim uictum queritando contigit. Hec diu in cecitate perdurans, funditus  spem recuperandi amiserat uisus. Que manu sinistra puerulo data, iter carpebat, dextera baculum gratia sustentationis gestans. Ingressa ergo Dei Genitricis aulam, pone imaginem nostri Saluatoris argento radiante uestitam, aureoque pulchre nitore interstinctam, ubi eo tempore beatissimi Patris ueneranda quiescebant membra, causa innouationis eiusdem aule translata, anicula illa dum ductore ductante ibidem restitisset, memor proprie paupertatis, exorabat Patrem sanctum, ut eius suffragaretur inopie, suppeditando uidelicet sibi uictus et uestitus  necessaria; neque enim de suorum reformatione luminum, de qua iam desperauerat, orationem fundere presumebat. Sed pius Pater, qui utrumque largiri poterat, quod potius erat concessit, quoniam, luminibus restitutis, facilius ipsa sibi procurare ualeret cetera. Ex insperato igitur repulsa cecitate cepit lumen celi clare conspicere, nec modice gauisa, Patris sanctissimi merita totis efferebat animi preconiis, per quem eius lumina receperant munera lucis. Referebat autem quemdam sibi astitisse, qui tenuem que eius pupillas texerat, pelliculam acuta incidebat nouacula, qua utique incisa, confestim lumen recipiebat.



CAP. XXIX.---Demoniacus liberatus.

Quidam medie etatis homo, peruasus ab humani generis  aduersario, inops mentis factus perdiderat totius acumina sensus. Hic a proximis sibi sanguine arctissimis astrictus loris, ad celeberrimum Patris adductus tumulum, diem ibi transegit integrum, adnectens diei et noctem contiguam. Quam dum uigil pernoctasset, illucescente sequentis diei crepusculo nullum sanitatis expetite indicium apparebat in illo, torquente qui eum peruaserat, incessanter demone. Denique terribili quoscunque appropinquantes sibi aspectu intuens, si permissum fuisset, etiam dentibus more canino lacerasset, frendens, et, quantum licebat, impetum in eos faciens. Sed, ut diximus, diris ligatus uinculis, nequaquam sibimet uel alicui appropianti aliquid inferre preualebat damni. Edebat uero ore sonos horrificos et inconditos,  loquens etiam nefanda et exsecranda uerba. Quoniam autem idem energumenus pro salute sua, sui ipsius impos, nullatenus meminerat exorare, non solum qui illum adduxerant, sed quicunque ecclesiam, in qua erat, intrabant, pro eo omnipotenti Domino, ut competens fuerat, orationem fundebant. Quo factum est ut mediante hora diei secunda, terribiliter exclamans, tanquam ualido percussus ictu, in terram corrueret resupinus. Extemplo itaque demonio purgatus expulso, compos mentis factus, omnipotentem magnificat Dominum, qui se a pessimo hoste captiuatum per beatissimum Patrem reddiderat liberum. Confectam fratres qui aderant in eius liberatione; ceteris in capitulo residentibus, nuntiare properarunt huiusmodi miraculum  per uenerabilem Patrem patratum. Qui mox inde surgentes, ingressi oratorium hilarianam [iucundam] psalmodiam, quam diebus festiuis in omnipotentis laudibus Domini decantare solemus uoce celsiori, uidelicet Te Deum laudamus, tota mentis deuotione concinunt, Patrem quoque gratulabundi magnificantes Benedictum. Porro qui sanatus fuerat referebat, ea hora qua demone fugato liberatus est, se quemdam conspicui uultus uirum uidisse, qui ingressus per orientalem ipsius basilice absidem, baculum a capite incuruum manu gerens, cum usque  ad se properasset, seque eo quem gestabat baculo in capite feriisset; quo ictu accepto, sese confestim in terram corruisse, et sobrietatem mentis recepisse.



CAP. XXX.---Operarius lapsus fit incolumis.

Nuper properantibus cementariis fornicem mire altitudinis in dextra ipsius ecclesie parte erigere, locate sunt trabes in sublimi parietum stabilimento, a fabris lignariis, ad sustollenda ligna que in modum hemispherii fabricantur, quibus moles lapidum et cementi inniti habebat. Ergo dum quodam mane trabibus tenui imbre madefactis operarii desuper incederent, preparantes que precipiebantur, unus eorum, Otgerius nomine, minus caute superambulans, dum affigere uestigia uni trabium fortiter nititur,  pede lapso de illa celsitudine per compaginatos sibi fustes, per multiplicem lignorum struem, inter aceruos lapidum pronus ad terram corruit. Erat enim pene totum illud telluris spatium, tam lignorum quam saxorum, congerie adopertum, paruus tantum locellus ad mensuram humane proceritatis remanserat immunis ab eis. In quo admirantibus qui aderant, ac si de industria proiectus decidit iuuenis ipse. Attrito tamen capite soli duritie, oculis pene erutis, lingua ab ore porrecta, perfusus faciem riuo cruoris, iacebat humi tanquam exanimis. Accurrimus statim multitudo tam laicorum quam monachorum, qui, etsi casum non uideramus, amorem tamen et luctum artificum audieramus. Qui omnes cum gemitu et lacrymosis uocibus cepimus implorare  gloriose Dei Genitricis opem Patrisque Benedicti suffragia, quatenus subuenirent misero, ne pauce que supererant anime reliquie protinus elaberentur. Denique formidabamus ne, si ille spiritum exhalaret, intermitteretur opus, confractis animis uulgi totius, quod tam pecunias quam corporum uires certatim operi perficiendo impendebat. Quod quoniam mobile est, et in quamcunque partem mentis leuitas impulerit, more arundinis aura commote inflectitur, fortassis immurmuraret Patrem Benedictum nullam ipsius loci prouidentiam habere, nec curare, si quid aduersi operi illi intercederet. Leuantes igitur iuuenem debilitatum, deposuerunt eum ante altare Dei Genitricis, quod prope  erat, exspectantes tam ipsius quam Patris nostri auxilium. Nec frustra, nempe post aliquanta temporis momenta, qui putabatur mox moriturus, resumpto spiritu, oculis patefactis, cepit alloqui circumstantes, et de sua integritate certos reddere, stupentibus illis et Dominum glorificantibus. Hinc delatus ad propriam domum, non post multos dies, integre redditus est sospitati. Qui interrogatus quid sibi uideretur, cum de tanta altitudine precipitatus corrueret, respondit se sic exceptum tellure tanquam super multas ceciderit culcitras, nec soli soliditatem aliquatenus sensisse.



CAP. XXXI.---Mentis impos conualescit.

Stephanus etiam unus de familia, equestris ordinis uir, longa egritudine maceratus, ad ultimum funditus  amisit sensum. Qui ad instar debacchantium, loris astrictus tenacibus uix cohiberi poterat, ne a lecto prosiliens, preceps quaquauersum titubantia inferret uestigia. Cuius amici et consanguinei nimio tedio affecti, dum nil medele quod eius tam pessimo obuiaret lethargo, inueniretur, deiecti animis, iam de ipsius desperauerant reparatione. Tandem propitia diuinitate, que illi incolumitatem restituere decreuerat, incidit mentibus eorum quatenus illum in ecclesiam deportarent, et coram altare Dei Genitricis locarent, exoraturi eius Patrisque Benedicti indefessam clementiam, ut egroto suis subuenire festinarent meritis. Quod imminente iam noctis crepusculo, constituerunt agere; erubescebant enim eum diurnis sua domo efferre horis, propter ipsius  assiduam debacchationem, ne obtutus sese intuentium offenderet. Positus ergo ante iam dictam Dei Matris aram, pernoctauit in eodem loco ignorans penitus se ibidem esse. At dum aurore circulus adhuc ambiguam lucem, rarescentibus iam tenebris, mundo inferret, relatus ab amicis proprio inuehitur domicilio, nescius se productum ab ipso omnino. Exin uero memoria paulatim reuertente, mentis obliuio que per plures obtinuerat soles, ipsum deseruit, atque infra modicum, perfecte recepit quem amiserat intellectum, congratulantibus sibi uicinis et cognatis, atque de eius sospitate omnipotentem Dominum collaudantibus.



CAP. XXXII.---Translationis festum uiolans punitur. Facto uoto melius se habet.

Bosonis-uilla quedam  sancti Patris nostri dicitur possessio, iuxta castrum quod Petueris [Pithiuiers, in Belsia] uocatur, sita, in qua hec tria que subnotauimus signa per gratiam quam a Domino idem Pater promeruit, sunt patrata. Mense Iulio translatio eiusdem gloriosi Patris non modo apud Gallos, sed etiam apud complures nationes celebriter recolitur. Morabatur autem in supradicta possessione quedam puella, que quoniam de Patris ipsius familia originem non trahebat, impune putans se tantam solemnitatem temerare posse, sumpsit colum cum fuso, cepitque per eamdem quasi deambulando uillam nens discurere. Cernentes id mulieres alie, que Patris erant familie, arguebant ipsam, quoniam cum in rure  ipsius commoraretur, festum eius tam precipuum uiolare presumeret. Illa stomachando intulit eis: uos que illius estis ancille, estote feriate, et celebritatem hanc studiose excolite; me uero quoniam ipsi in nullo sum obnoxia, opere manuum mearum sinite lucrari cibum quem hodie sum comessura. Hoc dato responso, cum maiori peruicacia ceptum opus agebat. Repente itaque inuisibiliter diuina eam prosequente ultione, percussa in maxillam, cruentum accepit ictum: et profluente de dentibus largo cruore, tam dolore percussionis quam formidine percussoris exterrita, ad ecclesiam illius uille profugit. Factus est autem non paruus conuentus rusticorum in eadem ecclesia, qui exciti clamoribus muliercule et fame tante uirtutis illuc confluxerant. Qui salubre  consilium eidem suggerentes, hortati sunt ut sese traderet in ancillam sancto Patri, et sponderet de cetero, omnes celebritates ipsius, ut condecens esset, se uenerabiliter obseruaturam. Que digne suggestioni credens, obtemperauit iusto ipsorum consilio: et confestim tam a dolore dentium quam a formidine liberata est.



CAP. XXXIII.---Simile. Tumulationis festum.

In idem rus aduenerat altera muliercula, que textricis fungebatur officio. Hec mercede conducta a quodam uiro, nomine Rodulfo, gente Britanno, habebat cooperatricem que eiusdem erat ministerii, sed hec ex familia Patris Benedicti progenita fuerat, altera uero minime. Britannus autem ipse liberam traxerat genituram. Qui de sua adueniens regione, ipsius Patris  rus incolebat, habens habitationem in eodem rure; eratque durus agricola, cui etiam uires labori tolerando sufficiebant. In Patris igitur tumulatione, que in diebus Dominici Aduentus per omnes Gallias annuatim cum reuerentia excolitur, mulier que carnalis libertatis supercilio tumebat, inquit ei que ex famulabus Patris se quoque esse plaudebat: ueni, mi chara, properemus perficere quod pariter cepimus opus. Susceperant enim texere lineam, que ipsius Britonis erat telam. Cui illa respondit: Absit a me, mi soror, ut ego hodie aliquem presumam exercere laborem, et domini mei cuius sum ancilla, tum solemnem temerare celebritatem. At illa e contra: Tu, si tibi uacat, feriata esto, ego enim quo fruar cibo, hodie laboratura sum: tu uero domini tui  excole festum. Huic altercationi Britannus ipse interuenit; qui sciscitatus cuiusmodi inter se sermones sererent, ubi edidicit causam, suis compulit exhortationibus utramque aggredi quod assumpserat opus. Cepit itaque famula Patris anxie ualde post telam residens exspectare, quid eius actura foret socia; que tramam apprehendens, ubi primum per stamen duxit filum, assumpto pectine ligneo, inculcabat idem filum reliquo subtegmini, percutiendo. Extemplo consequente iusti examinis ultione, pecten manui eius adhesit; quod ipsa dum persensit, exterrita uociferari exorsa est, attentans crebro, si a manu propria pectinem aliquo pacto excutere quiret; sed uidens incassum se id facere, ab incepto destitit. Accurrerunt autem plurimi uici habitatores  exciti clamoribus illius, inter quos et Brito adfuit. Qui nequaquam reueritus rectissima Omnipotentis iudicia, que etsi sunt occulta aliquando, semper tamen sunt iusta, comprehensa dextera mulieris cui pecten inheserat, uiolenter extrahendo discussit.



CAP. XXXIu.---Translatio dicta tumulatio. uotum candele.

Quem Britonem illico uindicta superni Iudicis pro sua superba temeritate merito perculit. Dextera denique eius, que cum uiolentia pecten a  muliercule manu excusserat, mox arefacta est, ita ut, inutilis reddita, nullum opus efficere ualeret. Cum ipsa quoque ariditate aliud inusitate passionis detrimentum accreuit, siquidem tanquam reatus sui quodam argueretur timore, tremula concussione agitata, uno in loco, etiamsi uinculis constringeretur, cogi non poterat, sed mobilitate inexperta absque ulla quiete dissiliebat. Paulatim etiam augmentata ui egritudinis, rusticus ille percussus dira paralysi, medietate sui destitutus est corporis, ita ut ad omne artificium efficeretur inutilis. Miser tamen idem tanta fuerat captus dementia et obstinatione animi induratus ut nequaquam confiteri acquiesceret, ob temeritatem dictam se tantum languorem incurrisse, donec inueterata morbi acerbitate maceratus,  inuitus, qualiter id sibi accidisset, sua uoce protulerit. Admonentibus autem uici eiusdem cohabitatoribus, petiit Floriacum in Patris translatione, qua Casinum deserens elegit sacris suis pignoribus metationem Gallicanam regionem, et seruitium professus ipsi de cetero Petri, pernoctauit post ipsius sanctissimam tumulationem nocte illa, continuato die festi nocti ipsi, deposcens ipsius clementiam, cuius in se concitauerat uindictam, quod et ipsi perspeximus. Sed quoniam ex superbie typo [typho] eiusdem crimen descendebat, nullatenus ueniam impetrauit quam implorabat, sed usque ad terminum uite, comitante se occulto Omnipotentis examine, incuratus perseuerauit. Mulier igitur que in se experta seueram Domini fuerat ultionem, perterrita  etiam rustici illius diris passionibus, famulatum professa Patri Benedicto, spopondit se in eadem solemnitate candelam omnibus annis quibus uiueret oblaturam, et illam, ceterasque eius festiuitates debita cum deuotione obseruaturam.



CAP. XXXu.---Membrorum impotens sanatur. In Castellione 

Patris ipsius non exigua possessione, ubi beatus confessor Posennus  requiescit, de quo et Andreas  plurima in suis retulit dictis, multa ad laudem sui nominis, per merita utriusque Patris sepius Omnipotentis clementia demonstrat magnalia, de quibus et nos dicturi sumus aliqua. Homuncio quidem, Herbertus nomine, egritudinem incidit adeo grauem ut, resolutis  omnibus membris, nullius eorum uteretur officio, preter linguam que, licet satis exilem, retinebat sonum. Huius inopia sustentabatur timoratorum alimonia uirorum, qui etiam tuguriolum in porticu basilice loci ipsius sibi construxerant; ubi et per numerosa annorum curricula instar glomeris inuolutus decubuit, uix etiam liquidas sorbitiunculas ore ualens ligurire, necessitate quoque releuandi alui, a loco in locum digredi nequaquam potens. Miserante igitur omnipotentia clementis Saluatoris, suffragantibus uero Patris nostri beatique  confessoris Christi Posenni precibus, paulatim membris sospitatem amissam recipientibus, factus est incolumis, grates referens Domino iehsu Christo secundum sue scientie modulum, et eius utrisque fidelibus. Permansit autem in eodem loco per multa tempora, ecclesie seruitio mancipatus, aquam, lumen, et queque ad ministerium altaris erant idonea, suppeditans; quem nos etiam pluribus annis id officiose peragentem perspeximus.



CAP. XXXuI.---Rapax morte punitus. Damnum a parentibus restitutum. Calix aureus manu defuncti oblatus.

In territorio Niuernensi quoddam habetur castrum, Huben nuncupatum, in prerupti cuiusdam collis cacumine. Huius dominus Hugo dicebatur, prouecte etatis uir. Hic filium genuerat, uocabulo  Gauterium, qui iuuenilis eui elatus supercilio, minus de omnipotentis Dei pertractans mandatis, res ecclesiarum et pauperum rapinis inhians diripere, et suis in necessitatibus expendere ardebat. Unde arbitratus opimam de iam memorata possessione predam se posse abducere, propter multitudinem diuersorum animalium, que in eodem erant loco , assumptis cohortibus equitum seu peditum, deuenit illuc, neque Dei ueritus offensam, neque Patris nostri meritum. Porro accole loci ipsius et circa positi ruris comperientes eius insanam cupidinem, et pertimescentes copiosum predonum numerum, asciuerunt in auxilium sibi dominum castri, quod dicitur Sancti Briccii, Rotbertum  nomine, strenuum sane tam armis quam consiliis uirum. Qui uallatus suorum cuneo, prompto accurrit animo, paratus cum eis, si quod immineret, subire dispendium pro Patris promerendo suffragio, et uicinorum qui se expetierant, commodis. Gauterius itaque aggressus Castellionenses, satagebat opere perficere quod mente conceperat, ruricolas uidelicet eorumque pecora et spolia secum abducere. Rotbertus autem ei obuiam progressus cum suis, coniunctis quoque sibi locorum contiguorum colonis, conferre cum eo non ualens, eius timendo copias, terga uertit. Gauterius ergo suos multis clamoribus adhortatus, equoque cui insidebat calcaribus incitato, ipsum perniciter insequitur.  Quem Rotbertus iamiamque sibi appropiantem cernens, utputa moris est fugientium, hasta super humerum reiecta, ferrum haste sequenti opposuit. At ille conatus hostis nequaquam preuidens, dum incautius attingere eum equo ardescit, in ferrum ruit; quod gutturi illius immersum, absque dilatione uita priuauit. uidentes uero satellites eius dominum suum exanimatum, ululatibus erem, lacrymis genas opplentes, humeris corpus imponentes abire maturant. Miserante ipso cuius interierat ferro, illis quoque quos predatum uenerat, concedentibus liberam fugiendi copiam, laudesque proclamantibus omnipotenti Deo, grates Patri Benedicto, sanctoque confessori Posenno de tam celeri hostis sui multatione. Genitor autem genitrixque defuncti  cernentes exstinctum filium, in quo tota spes pendebat illorum, quoniam hunc solum possidebant, non est facile dicere quos ediderint gemitus, quantas fuderint lacrymas, inconsolabili lugentes mestitia, quem amplectebantur dilectione unica. Metuentes uero futuram discussionem iusti iudicis Dei , quoniam spes omnis debita corporis sublata fuerat, tractabant qualiter anime ipsius consulerent, quatenus indulgentiam inueniret qui extrema sua tam pessime precipitauerat. Assumpto igitur Antissiodorensi antistite, uenerabili sane uiro, cum grandi apparatu exsequiarum, et exanimato filii sui corpore Floriacum properant. Aduoluti autem genibus Hugonis , qui tunc in eodem loco abbatis fungebatur officio, et totius  congregationis, implorant uincula reatus defuncti precibus eorum solui, certum tenentes, in conspectu summi Iudicis ipsius laxandum crimen, si quibus illata iniuria fuerat, in presenti toto animo ipsam prius remitterent. Unde et calicem purissimi auri libram habentem, in dextera filii sui ponunt, et illum pro uadimonio offerunt, quatenus promptiorem ueniam delicti sui assequi mereretur, si aliquam recompensationem pro temeritate ipsius exsoluerent, credentes quoties in eo sacrificium summe diuinitati offerretur, nequaquam eiusdem sacrificii ipsum esse exsortem. Fratres itaque pia miseratione permoti, generaliter pro eo sacrificium omnipotenti Domino obtulerunt, absolui poscentes ipsius offensas, et ipsi, secundum possibilitatem a  Christo fidelibus suis concessam, quod in eos deliquerat remittentes; expletisque funereis honore congruo officiis, genitores cum nobilibus uiris quos in suo asciuerant comitatu, ad propria dimisere, non mediocrem consolationem de salute filii sui reportantes.



CAP. XXXuII.---Predones Ligeris unda mersi.

Interiectis aliquantis annorum curriculis, confederati de uicine partibus Burgundie aduersus eosdem Castellionenses, quidam predones glomerauerunt non infirmam manum satellitum, equitum et peditum. Transito autem amne Ligerico, diffuderunt se per rura ad ipsum predium pertinentia. Tanta uero erat illis securitas confidentibus in sua multitudine,  et tanta arrogantia de robore et aptitudine sue iuuentutis, ut scurram se precedere facerent, qui musico instrumento res fortiter gestas et priorum bella precineret, quatenus his acrius incitarentur ad ea peragenda, que maligno conceperant animo. Erat autem prepositus ipsius possessionis constitutus a fratribus eo tempore quidam uir probus, Aimericus uocabulo, qui, mundi relictis pompis, assumpto habitu monachico, omnipotenti Domino fideli famulabatur obsequio, Patri Benedicto in sibi commissis existens iugiter fidelis. Hic, antequam uestem mutasset, sacerdotis fungebatur officio; cui uicini et qui eum nouerant testimonium deferebant ligitime conuersatum, quandiu in clericatus permanserat sorte. Itaque phalanges rapacium effractis domibus  ruricolarum, onerauerunt se spoliis, agentes pre se greges pecorum, quos in contiguis torrentum pratis, seu in littore Ligeris repererant depascentes. Plurimam siquidem eorum multitudinem rustici qui predonum prescierant aduentum, in siluis et in confragosis abdiderant uallibus. Igitur preeunte cantore, utpote nichil formidinis habentes, ad littus properant amnis, ubi plures suorum ad custodiam nauium collocauerant, quibus eumdem transnauigauerant fluuium. Porro coloni iam dicte possessionis in unum iam confluxerant, sequentes eos a longe; nequaquam enim appropiare audebant. Iam dictus autem prepositus, non minimum in corde concipiens dolorem, anxiabatur ualde, ignorans quid potissimum agere deberet; neque enim  sibi uel suis tutum fore aduertebat in hostes irruere, neque ipsorum nauigium preoccupare, cum hi qui ad eum conuenerant, pauci essent numero, nec satis animo constantes. Enimuero quoniam deerant uires hominum, et robore destituebatur humano, totis medullis conuertitur ad diuinum suffragium, totoque in terram prostratus corpore, celitus suis exorabat auxiliari. Et uersus ad hostes, in nomine Domini maledixit illis, suisque precepit, cum clamore maximo, terga malignorum a longe insequi; qui iam per collis decliuum descendentes, festinabant ascensis nauibus ad sua regredi, neminem suis obuiare ausibus audere suspicantes. Auditis ergo post sua uestigia uociferantium tumultibus, et clamore tanquam sese inuicem exhortantium, tantus  corda ipsorum induit metus ut precipiti omnes se traderent fuge, et certatim cursu pernici peruolarent ad flumen, nullusque esset qui eos a fuga cohibere aggrederetur, ut in tali negotio fieri assolet; qui enim duces fuerant in scelere, primi erant fuge. Tunc illud beati Iob dictum, quanquam sub alio intellectu, uideres impletum: uersa est in luctum cithara et organum in uocem flentium . Itaque precipitanter in scaphas ingressi, dum eorum unusquisque transuehi flumine accelerat, pondere multitudinis aggrauate, cum processissent in altum, submerse dehiscunt. Resonabant littora gemitu ac clamore miserorum et morientium ululatibus, concaua uallium et nemorum condensa respondebant.  uideres Ligeris alueo arcus cum sagittis, hastas etiam cum clypeis subnatare, que fluuius celeritate qua decurrit, inferius deuehebat. Ferunt autem eos qui in amnis ipsius cecis submersi gurgitibus suffocati perierunt, non paucos fuisse. Capta est uero non minima multitudo eorum, qui nequaquam ad nauigium pertingere potuerant, uel formidine fluminis exterriti in ripa restiterant. Qui omnes precepto abbatis et reliquorum Fratrum relaxati, uirtutem Patris circumquaque diuulgarunt. Per omnia benedictus Deus,  qui contumaciam illorum deiecit, et robur comminuit.



CAP. XXXuIII.---Amens recipit mentem.

Erat in superius dicta curti Matriniacensi quidam flore iuuenilis elatus etatis, nomine Waldo, qui pruritum sue non ferens carnis, consuetudinem stupri cum aliqua fecerat muliercula. Hic ab amicis sepius correptus, illa reiecta duxit uxorem. At illa dolens, et ulcisci sese toto affectans animo, inuestigat qua arte suam possit uindicare iniuriam. Unde maleficiis operosam impendens curam, adeo preualuit ut iuuenis mentem alienaret, et in eo funditus suis ueneficiis uim rationis exstingueret. Qui mente perditus, a suo domicilio egressus, propria ignorante familia quid agere destinaret, arcu assumpto cum sagittis  siluas petiit Calui-montis, delitescens incibatus aliquot dies in illis. Quibus tandem relictis Floriacum deuenit, in uigilia beati Baptiste Ioannis; maioremque ecclesiam petens, coram altari, quod imaginem argenteam Dominice recordationis pone habet, constitit, fratribus Domino solemni more hymnos resonantibus. Ubi dum inter candelabra stupidus hac et illac lumina contorquens et calcaneis solum pauimenti atterens persisteret, suspensis fratribus, qui eum nouerant, quid agere deliberaret; tandem comperto quod mente excessisset, expulsus est a loco stationis: illius qui sese pernici gressu promouens, ante aram Dei Genitricis contulit, et inibi totam illam noctem infatigabilis peruigilem ducens, uisione salubri, ut ipse  pluribus postmodum confessus est, in pristinam sospitatem est restitutus. uidebat namque Dei Genitricem, Patrem Benedictum sanctumque martyrem Maurum coram assistere. De quibus primus sanctus martyr ad Patrem Benedictum aiebat: Libera hunc famulum tuum.



CAP. XXXIX.---Miracula edita Patriciaci. Contractus uegetatus.

Consequens uidetur ut etiam aliqua ex his adnotemus, que omnipotens Dominus mira operatur per eumdem Patrem apud Patriciacum, seu in locis sibi subditis. Neque enim minori miraculorum copia in eodem coruscare dignoscitur loco quam apud Floriacum, ubi corpore quiescit. Unde idem locus in maximo a suis honore habetur uicinis, et multorum frequentia frequentatur populorum,  tum in solemnitatibus huius Patris accurrentium quam pro diuersis calamitatibus, si quando afflicti fuerint, supplicantium. Nos uero uix pauca eorum que inibi gloriosus Pater gessit attigimus operum, partim illis habitatorum incuria obliuioni traditis, partim priorum negligentia nostrorum, qui cum peritia scribendi calluerint, ea scribere neglexerunt. Igitur rusticus quidam, uocabulo Durandus, seruus S. Gradi de Paredo  , contractionem inferiorum incurrerat membrorum, femorum uidelicet,  tibiarum et pedum. Qui, quoniam unde uictus sui inopiam suppleret debilitatis non haberet membris, fecerat sibi fieri gestatorium locellum, in quo deportatus per fidelium uirorum domos, quotidianam stipem pro eorum absolutione facinorum ab ipsis recipere mereretur. uicinis autem illius et consanguineis assidua egestatis illius sustentatione usquequaque fatigatis, contigit quatenus suis relictis Patriciacum in suo deportaretur grabato, ubi per aliquod temporis spatium, mendicando a sibi impendentibus agapem promeruit. In solemni autem die translationis memorati Patris, que mense Iulio ibidem celebrius recolitur, aduenientibus non solum plebeiorum turmis, sed etiam clericorum et nobilium honestis personis, fratribus nocturnas agentibus  uigilias, rogauit se deferri ad monasterium, eiusdem interesse cupiens uigiliis: quod et obtinuit. Porro dum quartum canitur responsorium, inspirante, ut reor, diuina clementia, que sibi per gloriosi Patris merita misereri decreuerat, postulabat obnixe ut transuehendo subderetur capse in qua continebantur reliquie. Arripientes ergo duo de populo grabatum eius, in quo gestari solebat, subduxerunt eum per locum de quo petierat. Translato itaque eo, mox neruis sese extendentibus, laxatis nodis quibus tenebantur astricti, omnium recepit solutionem membrorum, linquente dolore pristino crura illius, suras et reliqua que diu obtinuerat membra. Solutus denique omni angustia, cepit omnium Saluatori Deo multas iuxta modulum sue  scientie persoluere grates, Patremque Benedictum magnis extollere laudibus, per quem salutem promeruerat. Quod cernentes fratres, tam ipsi quam totus ille qui ad festum occurrerat populus, ad simile opus se preparant, in laudibus Omnipotentis diu immorati, qui per merita iam dicti Patris suis beneficia largitur famulis.



CAP. XL.---Simile. Fornicator punitus. Questura pro egenis.

Alter etiam, Belinus nomine, de familia eiusdem Patris, et ipse unus de ruris cultoribus, nimia membrorum uexatione fatigatus, in lectum decidit. In quo prolixioris recubans spatio temporis, nimia ui egritudinis arctatis uenis, meatumque suum sanguine perdente, exsiccati sunt nerui eius,  humorum irrigatione amissa. Qui, quoniam suis operari manibus nequaquam poterat unde sibi uictum acquireret, cepit non modicam rerum necessariarum pati penuriam. Quamobrem aptari sibi fecit grabatum ad similitudinem illius instrumenti, quo stercora pecorum de stabulis efferuntur, dum mundantur, quatenus in eo per uicos et rura a suis deuectus propinquis, alimoniam a uiris susciperet misericordibus. Dum ergo suam, quamuis misere, sustentando uitam, diuersa frequentasset loca, tandem  Patriciacum aduectus est. Ibi quoque uelut in aliis, in quibus deguerat, locis, quotidianam mendicans aliquanto tempore consecutus est annonam. Audiens autem Patrem Benedictum, suum etiam carnaliter dominum, multa ceteris prestare sanitatum beneficia, cepit in suis huiusmodi conflictum habere cogitationibus: Si alienis meus tam magnifice suffragatur dominus ut eos, quamuis remotissimos, si ipsum mente supplici aduenientes exposcerint, ab omnigenis curet infirmitatibus, quanto magis meis sospitatem redintegrare debet membris, illius seruituti obnoxiis; qui cum eius sim corpore seruus, mente etiam sum illi deuotissimus? Hec et his similia apud se retractans, exorat deferri se ad monasterium, ubi non multis euolutis diebus, secundum fidem propriam,  salutem recepit integerrimam, omnibus recuperatis membris. Unde plurimum gaudens, perseuerabat in eodem loco, noctibus quiescens in stabulo, quod superest domui hospitum illic preparate aduentui. Reputans uero licere iam sibi quidquid agere uellet, una noctium, uictus sui concupiscentia cordis, tentante se spiritu nequam, incidit in fornicationem. Quam rem beatus Pater non leuiter tulit, uel quia recepta sanitate castimonie uigorem seruare debuit, uel quia in locis sanctis tantum facinus admittere non dubitauit. Ea etenim domus, in qua perpetrauerat stuprum, ante ianuam habetur monasterii. Igitur quoniam turpi prostratus uoluptate anime spreuerat salutem, quam promeruerat mox perdidit corporis sanitatem. Sed denuo dum doloribus  os suum afflictatur, corde compunctus, orat Patrem pium, ut sibi parceret. Pius autem Pater eius erumnarum misertus, iterum integram sibi reformauit sospitatem. Ipse autem aliquandiu metu quidem periculi superioris sese continuit, sed quoniam feruens libidine pruritum sue carnis nequaquam domare curauit, rursus illicitam incurrit commistionem, uni turpium commistus mulierum, oblitus penitus prioris discriminis. Quapropter probrosum eius admissum uelox consecuta est uindicta, redeunte quam iam bis euaserat, damnosa egritudine. Idem uero ad sibi iam bis expertam recurrens medicine officinam, orabat cum gemitu multo sibi subueniri denuo. Sed Pater Benedictus uolens eius  reprimere stoliditatem, nullatenus integre, ut superius, ipsum restituit incolumitati, sed ex parte sanato, partim debilem esse permisit, ut uel sic carnis afflictus uerbere, uigilantius custodiam sue adhiberet anime. Permansit itaque de cetero in ea quam posterius promeruit sospitate, bacillis duobus minus ualida suffulciens membra, et quia egenus erat, et necessaria sibi procurare non ualebat, posuerunt eum fratres unum illorum, quo quotidianam stipem ibidem suscipiunt, pro salute beneuolorum eiusdem  loci. Porro grabatum illius in turri lignea, in qua dependent signa, suspenderunt, ubi per longa in monumentum tanti prodigii pependit tempora.



CAP. XLI.---Muto uox reddita.

Alio quoque tempore quidam iuuenis, qui per multum tempus lingue amiserat officium, permanens mutus Patriciacum aduenit, cupiens oris soluto uinculo, lingue sue plectrum, amissum resumere officium. Hic una dierum, dum fratres, hora inuitante nona, persoluerent omnipotenti Domino psalmorum pensum, adfuit inter eos in choro illis psallentibus; a quibus ad aram usque Dei Genitricis perductus, astitit coram. Fundens itaque attentius corde, quoniam nullatenus poterat ore, precum suarum Saluatori Domino uota, precabatur sibi misereri per Patris  Benedicti merita, allegans ipsi Domino suam orationem per eumdem Patrem, quem exoptabat fieri pro se intercessorem, cuius quam citissime persensit quam fideliter expetierat opem. Denique claustris oris eius patefactis, attentare cepit eius lingua per flexus uarios recolligere perplexos loquendi modos, et que diutissime in dentium sepulcro uelut emortua iacuerat, rediuiuo sermone quasi pullulantia primum germina, prima uerba proferendo personabat. Incertus hic nimirum aliquot momentis exstitit, utrum munere sibi nuperrime attributo liceret frui assiduo, donec ipsa experientia addidicit sese perfecte usum loquele recepisse. Tripudians autem de tam large in se ostensa Patris Benedicti munificentia, talionem quem ualuit gratanter retribuere  minime distulit. Quippe corruerat pars maxima testudinis lapidee ipsius ecclesie a parte aquilonali, cuius fundamento, quoniam minus roboris habuerat, penitus eruto, construere firmius fratres, ut eadem testudo robustiori superposita fundamini firmior foret, instituerunt. In cuius edificii constructione idem iuuenis strenuus sedulus perseuerauit operarius, quandiu ad plenum consummaretur. Nam postmodum gratiarum actione Patri Benedicto reddita et a fratribus licentia accepta, repedauit ouans ad propria.



CAP. XLII.---Cece lux reddita.

Quedam puella, habitum priuatione excludente, orbatis utrisque luminibus ceca facta fuerat, et ut est consuetudinis  lumine solis huius priuatis uiuacioris ingenii lumen mentes eorum clarius irradiare, que minus de timore omnipotentis Domini recto, etatis mediocritate impediente habuerat, cepit esse timorata amplius, et in ipsius amore Domini feruentior, et ut solent corporis grauati debilitate robustiores fore mente. Sollicitior facta ad Domini cultum, frequentabat ecclesiam, petens eius indefessam clementiam, quatenus ipsius erumnas releuare dignaretur. Perpendens uero sese id nullatenus posse propriis assequi  precibus, nisi aliquos fidelium ipsius internuntios haberet, qui suam petitionem acceptius presentarent, circumibat multorum memorias sanctorum. et quos propinquiores ipsi omnipotenti Domino clarioribus fore audierat meritis, aduocatos sibi adsciscens, crebrius nominatim suis interpellabat obsecrationibus. Pluribus igitur excursis locis, sed minime quem exoptauerat, miseratione sanctorum quos expetierat, fulgorem oculorum lucrata, adiens Patriciacum, petiit Patrem sanctum, quem auditu cognouerat clarificari assiduitate miraculorum. Cuius exposcens patrocinium, dum in eius assisteret oratorio, interpellabat ipsum corde deuoto quatenus eius interuentu reaccendi mererentur lumina eius munere diuino. Pulsatus ergo Dominus omnipotens  ipsius Patris precibus exaudiuit postulationem paupercule, accendens eius pupillas rediuiuo lumine, expulsisque cecitatis umbris, concessit sibi intueri clare fulgorem rutilantis Phebi. Que impensius exhilarata de sibi restitutis obtutibus, haud facile est explanare quanta animi alacritate rerum omnium Conditori laudes letabunda persoluerit. Patri autem Benedicto, per quem tanta promeruerat beneficia, diebus uite sue omnibus exstitit fidelis famula.



CAP. XLIII.---Mentis inops curatus. uino lote reliquie.

Quidam nobilium, Gaufredus nomine, prepotens uir, dominus castri quod Sinemurus  uocatur, nimia capitis infirmitate oppressus, mentis inops effectus, totam funditus perdidit memoriam.  Unde omnis eius clientela, que in obsequio illius non pauca deseruiebat, mente consternata super suo domino, questibus et lamentis, expers consilii, omnem suam impendebat operam. Quique etiam uiri illustres, qui seu affinitate, seu amicitia, seu beneficio sibi adiuncti uidebantur, super hoc ipsius infortunio ualde afflicti, non minima detinebantur cordis angustia. Communi igitur consilio inito, statuerunt debere eum inuisere precipuorum memorias sanctorum, apostoli uidelicet Petri in Cluniaco cenobio, beati Filiberti apud Turnucum  , et aliorum sanctorum, quorum nomina latissime fulgentibus diuulgantur meritis in illa regione. Quod statutum, cum magno apparatu certatim explere  adoriuntur famuli illius. Denique haud contemptibili obsequentium comitatus famulitio, peragrauit magnorum loca sanctorum. Qui hoc opus uenerando reseruantes Patri, nullatenus uoluerunt eum pristine restituere sospitati. Ergo tandem recordati, qui eum ductabant, magnum Patrem magna apud Patriciacum solere operari, illuc gressum dirigunt. Quos aduentantes cum suo domino, in domo hospitum suscipiunt fratres, et ut idem Pater inquit ; nam diuitum terror ipse  sibi exigit honorem. Honorifice per tres fere hebdomadas quibus apud eos mansit, cum suis est habitus. Siquidem toto illo quo cum eis deguit tempore, oratione pro eo directa ad aures omnipotentis Domini, sacrisque pignoribus lotis mero, sibique in potu dato, obtinuit salutem quam expetierat. Qua de re gratias agens omnium Conditori Patrique Benedicto, per quem meruerat sanari, reuersus est ouans ad sua, congratulantibus sibi suis omnibus beneuolis.



CAP. XLIu.---Translationis celebritas. Cerei oblati. Ornamenta flammis intacta.

Translatio Patris eiusdem agebatur, que estatis tempore, per omnem Galliam singulis celebratur annis. Est autem moris eorum, qui de familia Patris progeniem sese ducere  gratulantur, quemcunque locum Patriciaco uicinum incolant, ad idem festum occurrere, et lychnos quos coram altari sui accendant domini, ob deuotionem afferre. Inter reliquos igitur, quidam eorum, Rotbertus nomine, incola castri quod Luciacus uocatur, uenire festinans, haud spernende quantitatis lychnum, sui affectum animi erga eumdem Patrem declarans, obtulit. Quem in uigilia solemnitatis accendere faciens, rogauit edituos sacre basilice, quatenus per totum festi diem suus non exstingueretur lychnus, sed, coruscantibus flammis, in sequens perduraret mane. Quod absque difficultate apud eos obtinuit. Ergo accensus cum aliis quampluribus a diuersi sexus personis itidem oblatis arsit per totam illam sacram noctem diemque  festum, donec solemnis misse consummaretur celebratio. Qua expleta, fratres fessa uigilandi et psallendi labore corpora solito copiosius releuaturi, domum refectionis intrarunt. Porro apocrisiarius  ipsius sacri loci, sane uir modestus, Iterius nomine, laico cuidam, qui sub eo ipsius basilice excubias obseruare solebat, Dagoberto nomine, infit: Mi frater, quoniam cum ceteris pransuris et ego disposui prandere, tu custos peruigil, caue ne aliquam in hoc spatio incurramus negligentiam, inuestiga ne aliqua maligne uoluntatis persona hanc basilicam sit ingressa, cupiens aliquod nobis inferre detrimentum, custodito ne aliquis ex fulgorantibus lychnis in altari decidens damna inferat uel modica, et ut certiores  simus, circumspiciamus eosdem, qualiter candelabris affixi sunt, lychnos. His peroratis, que proposuerant, peragunt; lychnum autem illum, de quo cepit agere sermo, propter aram gloriose Dei Genitricis, que in eadem ecclesia primum obtinet locum, statuunt, mucroni arctius imprimentes candelabri, de eius confisi crassitudine. Quibus patratis, frater supradictus ad prandium accedit cum ceteris refecturus. Qui uero ad custodiam relictus est laicus, in assignatis sibi minus quam debuerat  occupatus, aliter agebat. Lychnus ergo ille quem iuxta aram Dei Genitricis positum fore diximus, super eamdem concidit aram, estatis tempore cera emollita; ara autem ipsa, ob diem solemnem cultioribus uelis uelata erat. Itaque illo toto morarum spatio, quo fratres ad prandendum resederunt, lychnus ille coruscantibus flammis super aram arsit, permanentibus illesis quibus adoperta fuerat operimentis, uestigiis duntaxat apparentibus cineris. Igitur pransi fratres ecclesiam petunt  , gratiarum actiones omnipotenti Domino persoluentes. Cernentes uero lychnum in altari, accurrunt, opinantes omnia lintea illius igne consumpta. Comperientes autem fore [esse] ea illesa, gratias referunt omnipotenti Domino, qui tanta eis beneficia dignabatur  ostendere per Patris eorum merita.



CAP. XLu.---Fur in suspendio incolumis seruatus.

Quedam anus de supra memorati Patris familia, necessariis omnibus indiga, solum sue uiduitatis et senectutis baculum habebat filium. Hic autem non habens unde matris inopiam sustentaret, cum labore suarum manuum uictus et uestitus necessaria ei sibique nequaquam suppeditare ualeret, furtis hoc supplere decreuit. Insistens igitur nefario, minima queque prius subripiens, paulatim ad maiora audenda prorupit. Omnia uero que furabatur, matri deferens, eam exinde alebat, uestiebat, et omnem illius sustentabat egestatem. Dum autem per aliquantum temporis, copulato sibi socio, hoc exsecrabili uitio illectus foret, multa suis importans  damna uicinis, comperientes illi adolescentem ipsum, uidue illius sue uicine filium, suarum rerum tantam sibi facere imminutionem, quadam die dum solito more furaretur, interceptum cum sodali presentarunt iudiciarie potestati, obiicientes que commiserant facinora. Conuicti ergo adolescentes, adiudicati sunt suspendio perire debere. Enimuero anus illa, quam matrem adolescentis unius fuisse diximus, audiens filium suum duci ad suspendium, anhelo cursu festinat ad monasterium, et ingressa, his uocibus Patrem compellat Benedictum: Domine mi, inquit, Benedicte, quid faciet hec tua misera ancilla, que nullum aliud, ut tu melius nosti, habebam suffragium preter hunc meum natum, qui modo ducitur ad supplicium? Tu scis, domine, quoniam  necessitate coactus, furta hec committebat. Redde, mi domine, mihi filium meum, tibi seruum tuum, iam de reliquo correptum, qui meas soletur erumnas, ne famis inedia dispereat hec tua ancilla. Ostende tuam solitam pietatem in me paupercula, tangat mea querimonia tua pia uiscera. His et aliis querulosis gemitibus perfusa genas lacrymis, preces fundebat. Flexus ad misericordiam Pater pius miserabili huius anicule questu, exhibuit prodigium  nostris temporibus inauditum. Denique ductus uterque iuuenum ad locum huiusmodi supplicio destinatum, furcis appensi sunt. Unus igitur illorum, sodalis uidelicet filii uidue, extemplo uitam finiuit. Ipse autem, ab exortu solis usque in tertiam horam suspensus, precibus matris eius obsistentibus nequaquam mori potuit. Pastores quippe more suo accelerantes uidere suspensos, dum ad locum uenissent, cernunt alterum uitam finiisse, alterum uiuere. Obstupescentes itaque in tanto miraculo, celeri cursu indicare tam militibus quam promiscuo uulgo, que uiderant, festinant. Qui nequaquam uerbis eorum creduli, dirigunt qui sibi renuntient, utrum uerum, an falsum sit quod audiebant. At illi qui missi fuerant, ad locum suspendii properantes,  ita esse uti pastores dixerant cognoscentes, eis qui se miserant referunt. Admirati omnes, mittunt qui adolescentem soluant, et sibi presentent; rem ab eo omnem plenius rescituri. Cognoscunt ergo uidue illius lacrymis et precibus, quam ecclesiam concito cursu petiisse perfusam lacrymis uiderant, omnipotentem Dominum uitam filio eius per merita Patris Benedicti, quem deuotius exorauerat, reseruasse, super hoc facto magnificantes ipsius clementiam Omnipotentis. Denique interrogatus adolescens, professus est se nullam lesionem sensisse per totum sue suspensionis spatium. Unde coniici datur magis eam per indigentiam quam per malitiam commisisse furtum.



CAP. XLuI.---Demoniacus liberatus.

Gauterius  de Capriaco quadam nocte que Sabbatum preibat, ad castrum, quod Mons Sancti uincentii nuncupatur, festinans, exoptabat adfore hominum conuenticulo, quod pro mercibus congerendis fieri assolet. Unde tam ipse conuenticuli locus quam negotium ibi habitum mercatum uulgo dicitur. Fit uero in eodem loco in sabbato. Itaque, dum in loco Planchia-Guillelmi dicto preterlegeret fluuiolum Wldracam  , qui Patriciacos preterluit agros equo residens, nullumque habens comitem, ingenti primum tremefactus metu, persensit adesse demones, et oblitus sibi signum imponere crucis, circumuallatur ab eis, nullo munitus subsidio. Qui, illum cum equo cui insidebat arripientes et per era uectitantes, ad  postremum in gurgitem tentabant demergere. At ille Deo sibi propitio ad memoriam reduxit gloriosi nomen Benedicti Patris, et cum iam prope esset, ut a demonibus in amnis illius profunda mergeretur, sancte Benedicte, sancte Benedicte, cum grandi clamore cepit crebrius iterare. Exterriti igitur demones ad nominis huius inuocationem, statim eum linquentes, more sibi consueto euanuerunt. Porro ille uirtute huius nominis sese cernens ereptum, retrogrado calle Patriciacum rediit, nullo modo ausus,  quod ceperat iter, ulterius adoriri. Reuersus ergo, ob formidinem nimiam quam sibi demones incusserant, memoria excessit. A suis uero in crastinum ad monasterium adductus, et ibidem aliquantum remoratus, pro eo omnipotenti Domino fusis precibus, integre mentis recepit sobrietatem meritis ipsius quem inuocauerat Patris.



CAP. XLuII.---Seruus uindicatus.

Hugo, Bidulfus cognomine, unus militum Patriciacum inhabitantium, cum in aliis quampluribus eidem loco aduersaretur, cuiusdam seditionis in eadem uilla inter equites exorte occasione, una dierum aggressus quemdam rusticum, Guarinum nomine, a loco de Cumbis cognominatum, et ipsum de familia Patris progenitum, nulla iuste querele existente causa,  tam crudeliter uerberauit ut ei brachium contriuerit. Rusticus uero idem neminem suarum iniuriarum reperiens ultorem, dum non haberet, quem potissimum sue querele aduocatum faceret , anxius ualde, ad sui domini auxilium confugit Benedicti. Ingressus itaque ecclesiam eiusdem patris appropiauit altari, et super eo contritum imponens brachium, hec uerba cum multo gemitu mente profudit contrita: Sancte, inquit, Benedicte, mi domine, tuum me profiteor seruum, et te meum iure dominum. Cernis hoc contritum brachium; tuum erat, et preter te nemo alius in eo dominationem exercere debuerat. Si tu illud confregisses, aduersus te nullam haberem questionem, quoniam est  tui iuris. Sed, mi domine, quare permisisti ut Hugo Bidulfus, cui in nullo obnoxium est, illud contereret? Noueris me ab hac die tuis, uel tibi nullo modo famulari, nisi de ipsius brachio et corpore iustam ultionem exegeris. His et huiusmodi uocibus fratres qui aderant et hec audiebant, ad lacrymas prouocati, pariter flebant, et eius iuncti gemitibus, eadem exposcebant. Quibus peroratis, rusticus ecclesia egressus egerrime ad suum remeauit habitaculum. Porro Pater sanctus nullatenus querimoniarum illius oblitus, in malignum iustissimam exercuit ultionem uirum. Brachium enim ipsius eiusdem lateris, cuius et rustici brachium uerbere demolitus fuerat, cum toto humero tanta ui egritudinis peruasum est ut  omnino inutile factum, ad nullum penitus necessitatis usum inueniretur idoneum. Quo dolore miser diutissime uexatus, a nullo prorsus medicorum curari ualuit; sed augmentata angustia, eodem morbo omnia ipsius membra percurrente, fatigatum diris doloribus spiritum miserabilis miserabiliter effudit.



CAP. XLuIII.---Contracti duo erecti.

Duo etiam uiri, quorum uterque ex agresti hominum genere ducebat natale, damnati membris, annosa neruorum  contractione eos perdente, diutissime in suis, hoc cogente morbo, resides iacuere grabatis. Horum unus incola uille; que sanctus Bonitus de uetulauinea dicitur; alter uero ex uilla Palingias uocitata exstitisse perhibetur. Qui primordio sue inualetudinis, amplius iusto anilibus creduli fabulis, non paucis diebus, falsis muliercularum carminibus sese decipi pertulerunt, animati falsis spebus. Sed et popularium medicorum insanam experti opem, qui artemisie, ueruene, betarum, seu aliarum que passim tellus edere consueuit succis herbarum, seu diuersorum animalium adipibus, uili plebecule illudere solent, nil omnino profecerunt. Unde animo dimissi, ulterius medelam se adipisci destiterunt sperare, quam magnopere sese expetiisse arbitrabantur.  In qua desperatione diu perseuerantes, nichil de sua salute cogitabant. Immensa uero omnipotentis Domini clementia, que illorum misereri decreuerat, immisit cordi eorum, quatenus Patriciacum deportari se facerent, Patremque Benedictum, ut pro eorum salute intercedere dignaretur, exorarent. Fecerunt autem sic, non quidem eodem tempore, sed diuersis temporibus. Igitur dum aliquot diebus in monasterio eiusdem loci precibus insistentes pernoctassent, sospitatem integerrimam receperunt. Letabundis itaque animis, grates Patri sancto tribuentes, reuertuntur ad propria, omnibus propalantes omnipotentis Domini in se ostensa magnalia.



CAP. XLIX.---Fur punitus in filio. Penitens filii sanitatem obtinet.


Quedam possessio dicta Sulmeriacus  Patriciacensium subiacet ditioni, que ipsis non contemnenda uictualium quotannis rerum infert subsidia. Cui nuperrime prefecerant quemdam ex suis fratres, gratia tuitionis loci et arcendorum predonum, et colligendorum annuatim solite representationis fructuum. Huic uocabulum inerat Odo; quo referente, ea que scribo, cognoui. Quidam Archembaldus,  cognomine Albus, uir potens, non solum in ruricolas predii illius, uerum etiam in contiguos, auite dominationis exercebat ius. Cuius uxor dum occasione turpis questus uicina peragraret rura, deuenit ad supra memoratum cum superbo comitatu locum, uti huiusmodi incedere assolent matrone. Erat autem autumnale tempus, quando pressis torculari uinis, uinum condi solet in preparatis promptuariis ad seruandum in posterum; cuius non modica quantitas tunc temporis ibidem habebatur. Mandat ergo eadem matrona monacho ut sibi et suis acceleratum exhibeat prandium. Qui audiens que iubebantur, nimia animi indignatione commotus, ut erat animosus, respondit nequaquam se directum, quatenus substantiam ruris  ipsius in conuiuiis mulierum expenderet, sed ut fideliter collectam eis qui se miserant dirigeret, nec consuetudinem imponere loco uelle quam non inuenisset. Qua responsione contemni sese mulier autumans, furibunda recessit. Imperat ergo Ansegiso Brutnio, qui eorum locorum ab ipsa dominationem acceperat, quatenus quidquid uini sub iure monachorum reperisset, plaustris imponens deueheret, et suo cellario reconderet. Hic preceptis domine uelociter obaudiens uehiculis uinum imponit, et suis inferre properat apothecis. At nequaquam diu gauisus est. Denique filius eius admodum paruus, quem unice diligebat, mox ut plaustra fores attigerunt domus, tam ualidis febribus urgeri cepit ut pene  animam exhalaret. At uir ille nequaquam hesitans hoc infortunium sibi accidere, eo quod nefandis domine iussis obtemperasset, uinum reddidit, et quia stulte egisset recognoscens, pro suo delicto satisfecit, Patremque Benedictum pro pueri salute orauit. Quem pius Pater penitentiam ipsius acceptans exaudiuit, et puerum in pristinam sanitatem restituit  .



APPENDIX A Bollandianis fusior addita ex ms. codice Patriciacensi.


 1. Tempore Gauzlini gloriosissimi Patris ac Bituricensium archipresulis, multi nobilium mundialis uite nugis abnegatis, in palestra huius loci Dei et Domini nostri se dedere ditioni sub proposito sancte religionis. Nec minus etiam ab extimis Hispanie secessibus, alii a puero in diuina obseruatione enutriti, alii apice pastoralis cure sublimati, patria rebusque abdicatis, presentiam petiere huius principis Dei, magni existimantes, si licerer conspectibus  perfrui cuius erant doctrina et magisterio informati. uideres confluentium agmina undecunque concurrere, et tanquam uno ore proclamare illud nobile uaticinium Isaie: A finibus terre audiuimus laudes, gloriam iusti . Et Psalmiste: Etenim benedictionem dabit legislator . Cuius benedictionis ut participium mererentur quidam duo germani, nectare tacti superne inspirationis a Barcinona urbe profecti, communis protectoris  nostri sacrosanctum unanimi uoto expetiere tumulum. Quorum unus, nomine Ioannes, in monasterio Sancte Dei Genitricis, cognomento Riuipollensis  , a pueritia sacris imbutus litteris, pedum promeruerat cure pastoralis, scilicet abbatie Sancte Cecilie uirginis et martyris, site in cuiusdam uertice montis; alter uero, uocabulo Bernardus, a quibusque nobilium sub tirocinio militie secularis est instructus, sed, quoad possibile laico, Deo subditus. Qui florentis militie abiectis deliciis, quodque mirificum est, tedis nuptialibus spretis, ignesque animi igne superans superne contemplationis, cum proprio germano Floriacum usque locum, ut prelibatum est, deuenit, ibique habitum sancte religionis humiliter quesiuit, et reuerenter  suscepit. Quo pro certo referente cognouimus, quoddam cenobium haberi in partibus illis, dicatum in honore huius amici Dei, a memorata urbe iter protrahens unius diei; in quo loco innumera fiunt miracula ad laudem Domini nostri Iesu Christi per merita beatissimi Patris nostri Benedicti, ex quibus [pauca hec] perstringere libuit.

2. Igitur quidam preclare indolis adolescens, secus prefatam basilicam iter faciens, gratia orandi cum proprio armigero deuertit. Porro pone fores  ecclesie equis a foris relictis, dicens: Sancte Benedicte, hos interim tue committo custodie, se in orationem ante sacrum dedit altare. Dumque crebris singultibus preces fundit attentius, contigit quemdam transitum habere pari quidem itinere, sed dispari operatione. Ergo miser, ubi neminem custodum reperit, uim faciens aurige inuisibili, animalibus cum armis inuasis, cuiusdam fluuioli, cui nomen Lubrigatus, uadum adusque tendit. Sed demens cecatus perfidie sue tenebris, dum medium conatur nare gurgitis, preceps ruens undis, nulli ultra comparuit. Iuuenis uero a templo egrediens, dum huc illucque oculorum uertit aciem, damni haud frustra impatiens, mox ut animaduertit aduersarii fraudem, concitus irrupit sibi debitoris basilicam,  talia uoce querula proclamans: Eia, inquiens, sanctissime Benedicte, quonam pacto preces te rogantis ad Christum allegabis, qui unius quadrupedis custos esse nequisti? Obtestor non me hinc discessurum, usquequo restituas quod noui amissum tua negligentia. Hec et his similia dum queritur uoce sedula, extemplo reuertitur raptoris rapina, et absque ullius regentis solertia loco constitit, quo iniuste fuerat ablata. Fit continuo concursus populorum, ingens agitur gaudium, etc.





MIRACULA S. BENEDICTI EX ANDREAE MONACHI HISTORIA METRICE A RODULFO TORTARIO EDITA.




MONITUM

 Sequentem Miraculorum librum appellat Boscus »anonymi ueteris, auctoris eruditi, monachi Floriacensis;« quem librum sine auctoris nomine in uetustissimo codice membraneo cenobii Floriacensis inuenit: addit tamen ad caput 22 libri II aliquos coniicere Aimoinum esse etiam eiusdem libri auctorem: quod nullo modo potest subsistere, quia num. 22 dicti libri Iu refertur expeditio Hierosolymitana comitis Pictauiensium, facta anno 1101, et num. 27 narratur Floriacense incendium anni 1095, cum iam septuaginta aut octoginta annis e uiuis excessisset Aimoinus. At libri huius auctorem se prodit Rodulphus Tortarius Floriacensis monachus in pemate De miraculis S. Benedicti, ubi eadem omnia habet cum hoc proemio:


Que nuper prosa, digero carmine gesta,
   Claruerit noster que faciendo Pater.

Reperimus hoc pema aliaque eius opera uaria in codice peruetusto regine Suecie, numero 1640 signato. Proponebantur libri nouem de mirabilibus, aliquot millibus distichorum conscripti de regnis, bellis, triumphis, de exemplis uirtutum ac uitiorum, de prudenter dictis et factis ac similibus, quorum omnium prologum damus:


Dum uacat, et curis mens non agitatur auaris,
   Dum lentis animus fluctibus abstrahitur,
 Flores de uernis metrico decerpere pratis,
   Pollice decreui, noster amice tibi.
Hic portenta tibi, miracula, somnia scripsi,
   Scripsi de rebus hic memorabilibus.
Recte, peruerse, uersute dicta uel acta
   Dixi, que facto contigerint uario.
Urges ad famam, Clio, que prima petam,
   Adsis principiis ex Helicone meis.

Sequebantur epistole undecim ad uarios, quorum prima ad Guarnerium Burdonem sic incipit:

Accipe descriptam, Guarneri Burdo, salutem,
   Dirigit a torta quam tibi nomen habens.
Secunda est ad Bernardum hoc exordio:

Pro meritis, Bernarde, tuis tibi uerba salutis
   Paucula Rodulphus adnotat ipse tuus.
Tertio loco legebantur acta uite et martyris S. Mauri Africani, quorum ultimam partem de translatione corporis ad cenobium Floriacense edidit Boscus a pagina 349 cum hac clausula annum 1117, quo scripta hec sint, significante:


Maure sacer, meritis exaudi uota precantis,
Quod dedit exiguus Tortarius accipe munus,
Mille sui uersus, sua demant crimina mille:
Septies et deni cum centum cetera tergant.

Addebatur hymnus saphico carmine de eodem sancto Mauro quem in codice Floriacensi pro membranarum tenuitate et uetustate se non potuisse legere fatetur Boscus pag. 355, ubi auctorem hymni facit Rodulphum Floriacensem: a quo perperam diuersum arbitratus est a Torta, siue Tortario, sub cuius nomine edidit iam dictam S. Mauri translationem. Ultimo denique loco habebantur acta, translatio et miracula S. Benedicti, quorum moles nimia impedit, quo minus hic demus. Horum prologus ita incipit:


Accipe, mi Fulco, tibi que tetrasticha mitto;
   Legislatoris perlege gesta Patris.
Hec tibi iucundo scripsi Rodulphus amico.
   Ut tua sit nostris mentio facta libris.

Ex hoc pemate damus librum quartum miraculorum XLuI, que antea Andreas monachus soluto sermone composuerat; et hactenus nusquam reperimus. Mentionem huius Andree facit Rodulphus Tortarius lib. u, cap. 35, his uerbis: »In castellionis Patris ipsius non exigua portione, ubi beatus confessor Possennus  multa . . . . . Omnipotentis clemquia demonstrat miracula. Succedit deinde quintus liber miraculorum, ab eodem Rodulpho conscriptus.«



MIRACULA S. BENEDICTI


 Que tibi de gestis scripsisse stupenda paternis
   Dicitur Andreas, fistula nostra notat.
At Lemouix populus feriente Deo pateretur
   Ignem dum sacrum, dat sibi consilium,
Patris reliquias urbi gestare uerendas;
   Quod postquam fecit, pestis iniqua perit.
uidit dum feretrum ferri muliercula sacrum,
   Que contracta pedes ire nequibat iter,
Infit: Sancte Pater, si possem, te comitarer,
   Et quod deposcit prorsus id obtinuit.
Mentis eques praue zeli succenditur igne:
   Namque suum fratrum per sata laxat equum:
Dumque secus stagnum properat, submersus in unum,
   uix eques euasit, at sonipes periit.
Quedam spiritui fuerat concessa procaci,
    Illatis patri perfurit ille probris.
Deierat, obsessa se non exire puella,
   Sed fugiendo gemit, atque gemendo fugit.
Ranulphus crebras inhiabat prendere predas,
   Quodam die uero fecit ut assidue:
Prandia de lacrymis uiduarum larga parauit,
   Prima sibi fauces obstruit offa truces.
Predia, Gauteri, quia tollis, demonis atri
   Turbas exsequiis cernis adesse tuis.
Monachus es factus, dudum cognomine dictus,
    Et uite finem consequeris celerem.
Cur, Giralde, patris hostes per lucra tueris?
   Est conspecta tibi uirgo Dei genitrix:
Arguit ipsa, suos tuearis cur inimicos,
   Uxor cum natis occidit Eua tuis.
Est domus ampla patri sita pago Barcinonensi,
   Sepe uocatus ubi plura stupenda facit.
In qua turma Deo famulatur sedula Christo,
   Gaudet presidio tua, patrone, tuo;
Huc oraturus successit miles amicus,
   Extra dimissis, donec abiret, equis.
Fur rapit hos auide: uicino mergitur amne;
   Perdere quos timuit, miles equos recipit.
Classibus aduecti properant illuc Agareni,
   Quatenus igne crement, rebus et exspolient:
 Fundere uina uolunt, glacies quasi dura rigescunt.
   Ignis et iniectus sponte sua moritur.
Indicat hos molles et mittit tres truciores,
   Miratur quare fiat et his simile:
Unus qui sacram demoliri cupit aram,
   Ictum dum librat, se feriendo necat.
Clericus erectus sua domi praua precatur,
   Dum super hunc uolitat passer, in ore cacat.
Iurat hic iratum se patri, sitit inultum:
   uisceribus multis, mox auis illa ruit.
 In te ueridicum completur, Alarice, scriptum,
   Non impunitus testis erit reprobus.
Dum te teste suam comes affirmat fore siluam
   Effossum querno fles oculum scopulo.
Corpore, Constanti, de sacro prode Posenni;
   Bis monitus, flagris tertio corriperis.
uisio quod docuit, compulsus pandere pandis,
   Inuentum sacro conditur in tumulo.
Puluis te tumuli donat, Tetberga, saluti;
   Urgebat duris spiritus hanc stimulis.
Puluis, ut est bibitus, detruditur hospes iniquus,
   Sanctus habet proprium Spiritus hospitium.
Templi pro foribus iacuit per non breue tempus,
   Altera contractis prona cubans genibus:
Dum missam caneret, fratres orare moneret,
    Presbyter, hac hora sana fit absque mora.
Causatur sanctos miles fore somniculosos,
   His sine iactura se rapuisse sua:
Traditur hic Satane, fit seruus liber ab hoste;
   Stertere credebat, quos uigilare probat.
Dum te mancipium non esse fateris auitum,
   Alberice, minis celitus argueris.
Inque uolam digitis cum dextro pollice fixis,
   Placas offensam iure professus herum.
Cuncta uorante foco, Christi genitricis imago,
   Ligno sculpta licet, intemerata manet.
Qui sacra sustollunt, se passos frigora plangunt,
   Peplis illesis cultibus et uariis.
Rustice, dum plaustrum feno deducis onustum,
   Pro nichilo celebrem patris habendo diem,
 Ignis in exiguas redigit tua plaustra fauillas,
   Amittisque pedes, tuque tuique boues.
Non opus ignito uerum discernere ferro,
   Constanti, falsus testis ades penitus:
uesice strepitus disploso uentre pudendus,
   Testificatur cam legiferi decimam.
Dum uotum rumpis, iterato lumina perdis,
   uouisti seruam que fore perpetuam:
Denuo sed recipis, nec postea lumina perdis.
   Conseruans uotum, serua manendo tuum.
Imminet a tergo Landricus in agmine magno
   Intrat pro castro rura patris Geilo:
Mandat ut in signum rebet miles Benedictum,
   Cepit Landricum, perdidit et cuneum.
 Gallaici neptis sacra preripit atria patris,
   Que famulando suus obtinuit patruus:
Unde die certa fuit altercatio multa,
   Paralysi sub qua percutitur misera.
Ingenuum clamat se, seruitiumque recusat,
   Stabilis hoc scuto prodere cum baculo,
In manicis obolum religat, capitis quasi censum:
   Excidit enormis instar habens clypei.
Demon suffocat, primo, Rotberte, replerat;
   Te tellus abicit et ter idem peragit.
Floriaco misse patuit uirtus ibi charte,
   Continuit tellus te super hac posita.
Abstrahis ecclesia Benedicti nomine sacra
   Hostem, Gauteri, demonioque daris.
Denuo purgaris de crimine, dum resipiscis:
    Nam laxas captum, das quoque prediolum.
Mergetibus carrum ducit Guisbertus onustum,
   Raptis a terra, dux, Benedicte, tua.
Non sentit stimulos, non uerbera, non sonitus bos:
   Ante nequit, retro cedit, onus reuehit.
Presbyter ecclesie biiugum ducit memorate:
   Adsunt cum plaustris et iuuenes tumidi;
Proturbant biiugum: sacer exorat Benedictum.
   Horum mox plaustrum stat quasi mons rigidum
Dum, scribis, eorum deles ut uile paternum,
   Littus in aduersum te tremis expositum.
Demonicis flagris torqueris traditus illis,
   Nunquam curaris mentis inops, sed obis.
Incurris morbum, Gauteri, perniciosum,
   Audes commissas dum dare relliquias;
 Fassus delictum sanaris, non tamen annum
   Ipsum pertransis; ast in eo moreris.
Patrem subsannas, messem resecare, laboras:
   Cedis per medium, rustice, falce manum.
Aiunt illapsum cunctos, animalia, plaustrum,
   Consumpsisse focum, cetera, necne domum;
At nec dissimilis Gauterus habetur in istis:
   uisio quem monuit linquere, que peragit,
uapulat immensis, non sentit quia, flagris;
   uicini proprio quem referunt ab agro.
Oras dum stagni uidet armiger ansere pasci,
   Accelerat frustra; stimulante gula,
Urget cornipedem preceps calcaribus acrem,
   Et submersus aquis intumulatur eis.
Subtrahis oblatum furtim, dum, monache lychnum,
    In somnis monitus, restituis trepidus.
Porro dies per tres pateris pro crimine febres,
   Committas sane ne postea simile.
Dum residet mensis, inopum lacrymis sibi partis,
   Excitur resone uoce repente tube.
Accurrit raptis celer Archembaldus in armis,
   Percutitur telo tempora mortifero.
Res noua: percrebris terebrato uase cauernis,
   Nil uini manat, frigore seu rigeat,
Ardet et ignitis uerubus forat impius hostis,
   Quod quamuis egit, nil tamen clicuit.
uisa puer retulit, genitores credere poscit,
   Illum subsannant, somnia falsa putant.
At puer assuetis pronus reptando scamellis,
    Floriacum petiit, sospes et hinc rediit.
Alter adest: agilis poscens modulamina uocis,
   Qui fuerat mutus, matris ab uberibus:
Aspicit hic niueam se compellare columbam;
   Quid uelit ille loqui, dicit et emeruit.
Tertius audiuit dum pusio, quod duo gessit
   Mira pater, pueros saluificando duos,
Paruulus hic eius uernaculus ut sibi gressus
   Reddatur, poscit, mox et id obtinuit.
Disesia genitum monuit uox nocte Radulphum,
   Ut sanus fieret, Floriacum peteret.
Credulus hic dictis, sese trahit ille genuclis:
   Qua Christus scandit luce, pedes recipit.
Dum figulus palmas Guillelmus porrigit ambas,
   Iurans patronum, quassa loquendo, pium.
 Arent momento cubitusque manusque sub uno,
   At prodest lignum pro cubito positum.
Demone possessus uesano Britto Roaldus,
   Flumina cum stagnis, confraga cum patulis,
uastaque cum cultis, transit celeri pede pernix,
   Quem simulando canem liquit atrox hominem;
Sed natale solum dum uult inuisere densum,
   Ingreditur notum pestifer hospitium,
Instar auis nigre subit os, misero trepidante:
   Inde per urinam digeritur nimiam;
Condolet expelli, nam sumpta uoce coracis,
   Deterret si quos inueniat timidos;
Aggreditur fratrem, qui coniurarat Odonem,
   Audito patris nomine, conticuit.
Captus ab hoste suo religatur carceris antro:
    Arctatur uinclis, compedibus manicis;
Nequiquam multos implorat uoce patronos,
   Eripit hunc noster, quem uocat ille, pater.
Poscit ab ancilla mulier uelamina prima,
   Ut properet magnam cultior, ecclesiam:
Que non reperiens, formidine pressa fit amens.
   Hec recipit sensum, sed patris ad tumulum.
Aeditui faciles contra fas nocte loquaces,
   Infringunt norme iura statuta sacre.
uerber diuinum primum castigat eorum,
   Erudit in sanctis cautius esse locis.
Surgat ut e stratis, monet unum uisio noctis,
   Spernit uisa, latus gyrat iners aliud;
Illa super pigrum lecti deiecit operclum,
   Mox laquear cecidit, nichil sed ei nocuit.




uolume back matter






ORDO RERUM QUAE IN HOC TOMO CONTINENTUR.



 SIGEBERTUS GEMBLACENSIS MONACHUS.
    Prolegomena. 9
    §1.---uita Sigeberti. 9
    §2.---Scripta. 15
    CHRONICA. 59
    Anselmi Gemblacensis continuatio. 239
    Continuatio Gemblacensis 257
    Auctarium Gemblacense. 265
    Auctarium Aquicinense. 269
    Auctarium Affligemense. 279
    Continuatio Aquicinctina. 293
    Continuatio Bergensis. 347
    Auctarium Hasnoniense. 353
    Auctarium Sithiense. 355
    Auctarium S. Iudoci. 355
    Continuatio Atrebatensis. 355
    Continuatio Tornacensis. 357
    Auctarium Laudunense. 359
    Auctarium Corbeiense. 361
    Continuatio Premonstrasensis. 363
    Continuatio Burburgensis. 379
    Continuatio ualcellensis. 383
    Auctarium Bellouacense. 387
    Auctarium Mortui maris. 389
    Auctarium Ursi campinum. 401
    Auctarium Nicolai Ambianensis. 409
    Roberti de Monte chronica. 411
    Incipit Prologus Roberti. 421
    Incipit Epistola Henrici archidiaconi ad Warinum de regibus Britonum. 423
    Incipiunt chronica Roberti. 423
    LIBER DE SCRIPTORIBUS ECCLESIASTICIS. 547
    GESTA ABBATUM GEMBLACENSIUM 591
    De Heriwardo abbate. 614
    De Erluino iuniore abbate. 615
    De Olperto abbate. 617
    De Mysach abbate. 628
    Continuatio auctore Godeschalco. 627
    De Tietmaro abbate. 630
    De Liethardo abbate. 633
    De Anselmo abbate. 642
    Epitaphium domni Anselmi abbatis a Francis compositum. 647
    Epilogus per dialogum ad ecclesiam factus. 649
    Epitaphium domni Sigeberti. 650
    Item pauca de his que a domno abbate Anselmo uel sub eo sunt acquisita. 651
    Cur dicitur Gemblus. 651
    Panegyricus libellus. 651
    De Olberto abbate. 651
     De Mathelino abbate. 654
    De Thietmaro abbate. 655
    De Liethardo abbate. 656
    De Anselmo abbate. 657
    De combustione monasterii Gemblacensis, auctore Guiberto. 657
    uITA WICBERTI. 661
    CAPUT PRIMUM.---De generositate parentum sancti Guicberti. 661
    CAP. II.---Quod per gradus etatum gradus uirtutum ascenderit. 663
    CAP. III.---Quod seculo renuntians, cingulum militie deposuit. 664
    CAP. Iu.---Quod fundum proprietatis sue Gemmelaus Deo et Sancto Petro ad fundandum cenobium delegauit. 665
    CAP. u.---Quod Gisila auia ipsius ei ad hoc amminiculata est. 665
    CAP. uI.---Quod Erluinus ex canonico monachus familiaritate sua eum ad bonum magis incitauit. 666
    CAP. uII.---Quod etiam sibi abrenuntians, monachicam uitam appetiit. 666
    CAP. uIII.---De nobilitate et religione Gorziensis monasterii, et quod ibi monachus factus sit. 667
    CAP. IX.---Quod Gemmelacenses fratres ad exemplar Gorziensium instituit. 668
    CAP. X.---Quod Erluinum Gemmelacensi cenobio abbatem prefecit. 669
    CAP. XI.---Quod Otto imperator maliloquorum maliuolentia reiecta, Gemmelacense cenobium auctoritate imperiali muniuit, eique in omnibus immunitatem attribuit. 669
    CAP. XII.---Quod chartam de rebus Ecclesie conscriptam primo imperiali, deinde apostolice sedis auctoritate legaliter roborauit. 671
    CAP. XIII.---Quod Heribrandus maritus Reinuidis sororis sancti Guicberti Gemmelacense cenobium usurpauit, eiusque iniustitiam sanctus uir ad tempus mitigauit. 671
    CAP. XIu.---Quod de gente Ungarorum multos ad Christum conuertit. 672
    CAP. Xu.---Quod ad fraterne caritatis collegium multos undecunque animauit. 673
    CAP. XuI.---Quod post ad cenobium Gorziense regressus est. 674
    CAP. XuII.---De obitu ipsius. 674
    CAP. XuIII.---Quod corpus ipsius Gemmelaus relatum est. 675
    CAP. XIX.---Quid Erluinus abba in epistola sua de eo scripsit. 675
     Epistola Erluini. 676
    Historia eleuationis S. Wicberti auctore anonymo. 677
    Miracula S. Wicberti auctore anonymo. 682
    Prologus Sigeberti in miraculis sancti Guiberti. 682
    uisio eiusdem Sigeberti. 682
    uITA DEODERICI EPISCOPI METENSIS. 689
    CAPITULUM PRIMUM.---De nobilitate generis ipsius. 693
    CAP. II.---Qualiter sub disciplina domni Brunonis profecerit. 695
    CAP. III.---De promotione eius ad episcopatum. 696
    CAP. Iu.---De primis litteris nominum per angelum datis. 697
    CAP. u.---De ueteris ecclesie deiectione et noue edificatione. 698
    CAP. uI.---De constructione waltiodorensis cenobii. 699
    CAP. uII.---Qui uiri ea tempestate claruerunt. 700
    CAP. uIII.---De morte domni Branonis. 701
    CAP. IX.---De unanimi fraternitate cleri Mettensis et Halberstedensis. 702
    CAP. X.---De priuato honore Mettensium pontificum. 702
    CAP. XI.---De immunitate ecclesiasticarum familiarum. 703
    CAP. XII.---De Spinal castelli uel monasterii constructione. 704
    CAP. XIII.---De iactis fundamentis basilice sancti uincentii. 704
    CAP. XIu.---De immunitate loci ab apostolico impetrata. 705
    CAP. Xu.---De nonis et decimis ecclesie sancti uincentii leuite et martyris. 708
    CAP. XuI.---De auiditate eius in perquirendis reliquiis sanctorum. 708
    CAP. XuII.---De laude urbis Mettensis. 716
    CAP. XuIII.---De dedicatione duarum ararum. 719
    CAP. XIX.---De morte Euerardi fratruelis sui. 719
    Euerardi epitaphium. 720
    Item eiusdem epitaphium. 720
    CAP. XX.---De iterata immunitate ecclesie sancti uincentii. 721
    CAP. XXI.---De roborata immunitate actorum eius. 721
    CAP. XXII.---De bona consummatione operum domini Deoderici, et obitu eius. 722
    Epitaphium. 724
    Rhythmi in honorem Deoderici episcopi. 725
    uITA SANCTI SIGEBERTI REGIS. 725
    uITA BREuIOR. 725
    uITA S. MACLOuII SIuE MACHUTII. 729
    Epistola auctoris ad Thietmarum abbatem Gemblacensem. 729
    uITA S. THEODARDI. 747
    CAPUT PRIMUM.---uita ante episcopatum Traiectensem; uirtutes quibus Ecclesiam illustrat. 747
    CAP. II.---Instruit S. Lambertum; pro recipiendis rebus ecclesiasticis regem addit; ab iniquis earum possessoribus martyrio afficitur. 751
    CAP. III.---Mulier cecitate punita et uisus ei redditus; exsequie a frequente populo celebrate; miracula in loco primo sepulture; corpus inde auectum et Leodii depositum. 754
    SANCTI LAMBERTI uITA DUPLEX. 759
    Monitum. 759
    uITA PRIOR S. LAMBERTI. 759
    CAPUT PRIMUM.---De nobilitate sancti Lamberti, et quorum principum tempore natus sit. 759
    CAP. II.---Quod primum a S. Landoaldo nutritus sit. 761
    CAP. III.---De fonte per orationem sanctorum producto. 761
    CAP. Iu.---Quod a S. Theodardo Lambertus instructus sit. 762
    CAP. u.---De habitudine corporis S. Lamberti, et dotibus animi. 763
    CAP. uI.---De relato corpore sancti Theodardi 763
    CAP. uII.---Quod ad episcopatum electus sit. 764
    CAP. uIII.---Qui fuerint episcopi et abbates contemporales S. Lamberti. 765
    CAP. IX.---De interfectione Hildrici regis. 765
    CAP. X.---Quod episcopatu S. Lambertus priuatus sit. 766
    CAP. XI.---Quod Stabulaus monasterium expetierit. 766
    CAP. XII.---De obedientia et humilitate sancti Lamberti 767
    CAP. XIII.---Quod ad episcopatum reuocatus sit S. Lambertus. 768
     CAP. XIu.---Quod S. Lambertus Taxandriam ab idololatria liberauerit. 769
    CAP. Xu.---uisio sancto Lamberto ostensa, de sepelienda sancta Landrada. 770
    CAP. XuI.---Quod Lambertus Pippinum arguerit pro illicito matrimonio. 771
    CAP. XuII.---De bello nepotum Dodonis contra familiam sancti Lamberti. 771
    CAP. XuIII.---Quod S. Lambertus a Pippino Iopiliam inuitatus sit. 773
    CAP. XIX.---De furore Dodonis festinantis ad necem S. Lamberti. 773
    CAP. XX.---De uiso crucis signo. 775
    CAP. XXI.---De interfectione S. Lamberti sociorumque eius. 775
    CAP. XXII.---De exsequiis sancti Lamberti. 777
    CAP. XXIII.---De obsequio angelico S. Lamberti. 777
    CAP. XXIu.---De uindicta Dei in Dodonem et complices eius. 778
    CAP. XXu.---De miraculis Legie ostensis in loco pussionis S. Lamberti. 779
    CAP. XXuI.---De translatione S. Lamberti, et miraculis in ea ostensis. 779
    CAP. XXuII.---De Grimoaldo ante altare S. Lamberti interfecto. 780
    CAP. XXuIII.---Epilogus. 780
    SANCTI LAMBERTI uITA ALTERA. 781
    CAPUT PRIMUM.---Illustres sancti parentes: institutio apud SS. Landoaldum et Theodardum; corporis et animi dotes: corpus S. Theodardi translatum Leodium. 781
    CAP. II.---Sancti episcopatus Traiectensis, Ecclesie et regno utilis: episcopi et abbates ipsi synchroni: expulso e sede sua: uita monastica Stabuleti. 786
    CAP. III.---Sancti in sedem suam restitutio, et cura pastoralis: Taxandri ab idolis ad Christum adducti: S. Landrade sepultura per ipsum miraculo clara. 792
    CAP. Iu.---Pippinus ob ductam Alpaidem pellicem correptus: pellicis odium et insidie: sancti, illa instigante, martyrium. 798
    CAP. u.---Corporis sepultura Traiecti: Dodonis et sociorum pena: miracula Leodii facta, et ecclesia ibi edificata: corpus eo translatum: Grimoaldi cedes diuinitus punita: Northmanni a sacro corpore repulsi: auctoris obseruatio: tempus martyrii. 805
    SERMO DE SANCTA LUCIA. 811
    DE DIFFERENTIA QUATUOR TEMPORUM. 813
    RESCRIPTUM PRO LEODIENSIBUS CLERICIS. 826
    EPISTOLA AD LEODIENSES. 829
    DE PRESBYTERIS CONIUGATIS. 829
    RESPONSIO AD EPISTOLAM HILDEBRANDI. 829
    FRAGMENTUM RHYTHMI DE S. LUCIA. 829
    FRAGMENTUM DE S. LULLO. 831

ANONYMUS.
    CHRONICAE POLONORUM. 833
    Prolegomena. 833
    Incipit epistola et quedam preambula tangentia chronicas Polonorum. 839
    Epilogus. 841
    Incipiunt chronice et gesta ducum siue principum Polonorum.---Primo proemium. 843
    LIBER PRIMUS.
    I.---De duce Popelone, dictus Chosisco. 845
    II.---De Pazt filio Chosisconis. 845
    III.---De duce Semouithaii qui dicitur Semouith filio Pazt. 847
    Iu.---De cecitate Meschonis filii Zeminizl ducis. 847
    u.---Quomodo Mesco recepit Dobrowcam sibi in uxorem. 848
    uI.---De primo Bolezlauo qui dicebatur Gloriosus seu Chabri. 849
    uII.---Quomodo terram potenter Bolezlauus Russie intrauit. 852
    uIII.---De magnificentia et potentia Bolezlaui Gloriosi. 854
    IX.---De uirtute et nobilitate Gloriosi Bolezlaui. 855
    X.---De prelio Bolezlaui cum Ruthenis. 856
    XI.---De dispositione Ecclesiarum in Polonia et uirtute Bolezlaui. 857
    XII.---Quomodo Bolezlauus per suas terras sine lesione pauperum transiebat. 858
    XIII.---De uirtute et pietate uxoris Bolezlaui Gloriosi. 858
    XIu.---De magnalitate mense et largitate Bolezlaui. 860
    Xu.---De dispositione castrorum et ciuitatum sui regni per Bolezlauum. 860
    XuI.---De morte Bolezlaui Gloriosi lamentabili. 860
     De morte Bolezlaui carmina. 862
    XuII.---De successione Meschonis secundi Bolezlaydes Gloriosi. 863
    XuIII.---De successione et deiectione Kasimiri post mortem patris. 864
    XIX.---De rehabitione regni Polonie per Kasimirum qui fuit monachus. 865
    XX.---De prelio comitis Meczzlaui cum Mazouitis. 866
    XXI.---De prelio Kasimiri cum Pomoranis. 867
    XXII.---De successione secundi Bolezlay dicti Largi, Kazimirides. 868
    XXIII.---De conuentione Bolezlaui cum duce Rutherorum. 868
    XXIu.---De delusione Bohemorum contra Bolezlaum Largum. 869
    XXu.---De uictoria Bolezlaui Largi contra Pomoranos. 870
    XXuI.---De liberalitate et largitate Bolezlaui et de quodam paupere clerico. 870
    XXuII.---De exilio Bolezlaui Largi in Ungariam. 871
    XXuIII.---De susceptione Bolezlaui per Wladislauum egem Ungarie. 872
    XXIX.---De filio eiusdem Bolezlaui Mescone tertio. 873
    XXX.---De uxoratione Wladyslaui, patris tertii Bolezlaui. 874
    XXXI.---De ieiuniis et orationibus pro natiuitate tertii Bolezlaui. 876
    LIBER SECUNDUS.
    Epistola ad Michelem episcopum. 875
    Incipit liber secundus. 877
    I.---Tertii Bolezlaui primo de natiuitate. 877
    II.---De bello cum Pomoranis. 879
    III.---Obsidio castri Nakiel. 879
    Iu.---De Sbigneo rebelli. 880
    u.---Castro Cruszwic expugnato et deleto. 882
    uI.---Miraculum de sancto Adalberto. 883
    uII.---De diuisione regni inter utrumque filium. 883
    uIII.---Ulterior huius diuisionis dispositio. 884
    IX.---De etate puerili Bolezlaui. 884
    X.---Zeczech et Bolezlauus Morauiam uastauerunt. 884
    XI.---Bolezlauus puer interficit aprum. 885
    XII.---Bolezlauus ursum interficit. 885
    XIII.---Bolezlauus in hosticum procurrit. 886
    XIu.---Bolezlauus Pomoranos oppugnat. 886
    Xu.---Quomodo bellum gesserit in Pomorania. 886
    XuI.---Machinationes Zethei. 886
    XuII.---De propugnaculo Pomoranorum sua sponte destructo. 889
    XuIII.---De balteo militari Bolezlauo a patre, deuictis Pomoranis, oblato. 890
    XIX.---De Plaucis deuictis. 891
    XX.---Prophetia de Bolezlauo. 891
    XXI.---De morte Wladislai. 892
    XXII.---Bolezlauus expugnauit Albam urbem regiam. 892
    XXIII.---De nuptiis Bolezlaui. 893
    XXIu.---Insidie Sbignei incitantis hostes. 893
    XXu.---Poloni uastauerunt Morauiam. 894
    XXuI.---Ipse Bolezlauus Morauiam deuastat. 895
    XXuII.---Legatus pontificis maximi. 895
    XXuIII.---De expeditione in urbem Colobreg facta. 895
    XXIX.---De noua in Pomoranos expeditione et colloquio cum Collomano habito. 897
    XXX.---De expeditione Scarbinieri in Pomoranos. 897
    XXXI.---Bitom castrum expugnatum. 898
    XXXII.---Fedus cum Sbigneo initum et subsequens traditio. 898
    XXXIII.---Bolezlauus in Pomoranorum insidias cadit. 898
    XXXIu.---Bolezlauus Bohemos profugauit et Pomoranos subiugauit. 900
    XXXu.---Zbigneus fouet contra fratrem animum inimicum. 900
    XXXuI.---De Zbigneui hostilitate erupta. 901
    XXXuII.---Fedus cum Bohemis ictum et fuga Zbigneui. 902
    XXXuIII.---Zbigneuus rediit in gratiam fratris. 903
    XXXIX.---Zbigneui perfidia erga fratrem. 903
    XL.---Filius nascitur. 904
    XLI.---Zbigneuus uictus iterum. 904
    XLII.---Saxones nauigio uenerunt in Prussiam. 905
    XLIII.---Miraculum de Pomoranis. 905
    XLIu.---Pomoranorum baptisatio. 906
     XLu.---Bellum cum Morauis gestum. 907
    XLuI.---Bellum Bohemis illatum. 907
    XLuII.---Pomorani rebelles. 908
    XLuIII.---Bolezlauus Pomoranos rebelles capto castro uelun castigat. 908
    XLIX.---Sexcenti Pomorani in Mazouia sunt perempti. 909
    L.---Bohemorum et Zbignei clades. 910
    LIBER TERTIUS.
    Epistola libri tertii. 909
    Epilogus. 912
    Incipit tertius liber. 913
    I.---uictoria de Pomoranis. 913
    II.---Epistola imperatoris ad regem Bolezlauum. 915
    III.---Belli cum Henrico initium. 915
    Iu.---Bolezlauus parat bellum. 916
    u.---Obsidio Glogouie. 917
    uI.---Inducie Glogouiensium. 918
    uII.---Inducie rumpuntur. 918
    uIII.---Oppugnatio castri Glogouiensis. 918
    IX.---uulnera et cadauera Allemani pro tributo auferunt. 919
    X.---Terror panicus Allemanorum de capite et cauda lacessitorum. 919
    XI.---Cantilena Allemanorum in laudem Bolezlaui. 920
    XII.---Imperator pacem implorare coactus. 921
    XIII.---Epistola Cesaris ad regem Polonicum. 921
    XIu.---Rescriptum ad Cesarem. 921
    Xu.---Cesar rediens, ac pro tributo cadauera portans. 922
    XuI.---De morte Swantopole. 922
    XuII.---De Bohemis. 923
    XuIII.---De Pomoranis. 923
    XIX.---De Bohemis et Polonis. 925
    XX.---De fraude Bohemorum. 924
    XXI.---De bello et uictoria contra Bohemos. 924
    XXII.---De uastatione terre Bohemice per Polonas. 925
    XXIII.---De audacia Boleslaui et prouidentia. 926
    XXIu.---De uastatione terre Prusie per Polonos. 929
    XXu.---De concordia Zbignei falsa cum Bolezlauo. 929
    XXuI.---Pomorani tradiderunt castrum Nakel Polonis. 933

BERENGOSUS ABBAS S. MAXIMI TREuIRENSIS.
    Notitia historica. 935
    DE LAUDE ET INuENTIONE S. CRUCIS. 935
    LIBER PRIMUS.
    CAPUT PRIMUM.---De eo quod Dominus ante se primo prophetiam et legem premisit, ac deinde natus et passus arborem crucis ascendit. 935
    CAP. II.---Qualiter lignum crucis ab Helena regina inuentum, uel a Iudeis prius fuisset absconditum, et de propositione trium errorum, secundum triplex eiusdem ligni mysterium. 937
    CAP. III.---De comparatione quam Ioseph habet ad lignum uel fratres eius ad synagogam Iudeorum. 938
    CAP. Iu.---Quemadmodum Ioseph liberatus est a carcere, uel Christus a morte, sic signum crucis liberatum est a reclusione. 939
    CAP. u.---Quemadmodum Ioseph a Pharaone torque aurea, annuloque induebatur et stola, sic lignum crucis gemmis et auro decoratum est ab Helena regina. 940
    CAP. uI.---Quemadmodum Ioseph frumentum uenditurus Aegypti, horrea regis aperuit, sic Helena regina lignum crucis in horreo Ecclesie nobis aperire promeruit. 941
    CAP. uII.---Quemadmodum Ioseph in sacco fratris iunioris abscondit scyphum, sic Iudei lignum Dominicum. 941
    CAP. uIII.---Sicuti, ad exemplum Isaac, oculi Iudeorum caligauerunt, quando pro inuidia Christianorum lignum crucis absconderunt, ita lignum crucis idem populus inuitus aperuit, quo Isaac filium suum nesciens benedixit. 943
    CAP. IX.---Ut Allophyli puteos Isaac obruerunt, sic Iudei lignum crucis absconderunt. Et quemadmodum lignum idem inuentum est ab Helena regina, sic ab Isaac in eisdem puteis pura inuenta est aqua. 943
    CAP. X.---Quomodo puteus ille, cui nomen est uiuentis et uidentis, conuenire possit puteo diuini sanguinis et mysterio crucis. 944
    CAP. XI.---Quemadmodum a filia Pharaonis Moyses inuentus est iuxta ripam fluminis, sic ab Helena regina in Caluarie loca lignum inuentum est crucis. 945
     CAP. XII.---Sicut Moyses a matre sua reconditus est in fiscella, ita crux Dominica diu abscondita fuit in Synagoga. Et eodem modo crux inuenta est in terra, quo Moyses inuentus est in ripa, uel Christus in Ecclesia. 946
    CAP. XIII.---Moyses in figura Regis eterni regale illud diadema pedibus contriuit, quod rogatu filie sue, capiti eius Pharao imposuit. 947
    CAP. XIu.---Tres hi uiri, Ioseph, Isaac et Moyses, secundum prophetiam eorum et legem, de mysterio crucis disparem quidem sermonem, ac parem habuerunt mentem. 947
    CAP. Xu.---Quod in figura crucis Dominice et euangelice gratie, tribus illis uiris, Ioseph, Isaac et Moysi bine uel trine bene conueniunt nutritiones. 948
    CAP. XuI.---Qui secundum triplicem diuinitatis gratiam, ex proxime nominatis uiris tribus, unus daturus panem, alii autem aquam. 949
    LIBER SECUNDUS.
    CAPUT PRIMUM.---Beata Helena, eiusque filius Constantinus magnus a Deo obtinuit gratiam. 953
    CAP. II.---Ab Helena matre Syriam, a Constantino filio Romam atque Greciam, conuersas esse, ipsisque solis inueniende crucis gratiam commissam esse. 953
    CAP. III.---Constantinus contra barbaros signo crucis se armauit, et secundum signum, quod in celo uidit, hostes prostrauit et uicit. 954
    CAP. Iu.---Constantinus signo crucis uictoriam consecutus cum esset, cepit primum ab idolorum cultoribus crucis mysterium perquirere; baptizatus autem dein a Siluestro, Christi fidem per totum orbem predicari fecit. 955
    CAP. u.---Constantinus matrem suam B. Helenam, pro inquisitione ligni Domini, Ierosolymam misit, que ubi eo peruenisset, magno studio est de sancta cruce apud Iudeos percunctata. 956
    CAP. uI.---Beata Helena morte plectendos, ignique Iudeos illos cremandos censet, qui S. crucem ostendere nollent, Iudamque in lacu septem diebus seruari precipit. 957
    CAP. uII.---Iudas dein ex lacu extractus, facta ad Dominum oratione, tres cruces inuenit: crucis autem Dominice mortuus ibi resuscitatus testimonium perhibuit. 957
    CAP. uIII.---De testimonio, quod sancta crux habuit cum a uiuis, tum etiam defunctis, et de spiritali gaudio beate Helene. 958
    CAP. IX.---Quanto cleri et populi studio et alacritate exceptum sit uitale crucis lignum. 959
    CAP. X.---Quemadmodum de S. crucis honore etiam nobis gaudendum, et quid inter Christianos et Iudeos intersit. 961
    CAP. XI.---De comparatione Constantini et Helene matris eius. 962
    LIBER TERTIUS.
    Prefatiuncula auctoris. 965
    CAPUT PRIMUM.---Ut Constantius D. Helenam sibi iunxerit. 965
    CAP. II.---D. Helene generis nobilitatem que testentur. 966
    CAP. III.---Ut Helenam legitimo sibi matrimonio sociarit Constantius, et de eorum filio Constantino Cesare declarato. 967
    CAP. Iu.---Ut Constantius superatis Germanis et Britonibus abierit atque Constantinum lepra inuaserit. 968
    CAP. u.---Confert Constantinum cum Herode, alterius pietatem cum alterius crudelitate componens. 969
    CAP. uI.---Ut apostoli Petrus et Paulus Constantino apparuerint, idemque catechumenus factus sit. 971
    CAP. uII.---A quo baptizatus sit Constantinus. 973
    CAP. uIII.---Ut totus pietatis operibus uacarit Constantinus, sacrum baptisma suscepturus. 975
    CAP. IX.---Lepram Constantini Naaman Syri lepre comparat. 976
    CAP. X.---Naaman et Constantini uocabula quid significent. 978
    CAP. XI.---Quid inter Constantinum et Giezi leprosum intersit. 979
    LIBELLUS DE MYSTERIO LIGNI DOMINICI, etc. 981
    SERMONES. 1011
    Sermo primus.---In natali martyrum. 1011
    Sermo II.---De martyribus. 1018
    Sermo III.---De uno confessore. 1023
    Sermo Iu.---De uno confessore atque pontifice. 1028
    Sermo u.---In dedicatione ecclesie deque reliquiarum ueneratione. 1032

IOANNES MARSICANUS TUSCULANUS EPISCOPUS.
    Notitia historica. 1035
     CONCIO AD POPULUM ROMANUM. 1037
    EPISTOLA AD RICHARDUM ALBANENSEM. 1037

ODO CAMERACENSIS EPISCOPUS.
    Notitie. 1039
    EXPOSITIO IN CANONEM MISSAE. 1053
    Odonis prefatio. 1053
    Incipit textus canonis diuersis cum distinctionibus suis necnon Odonis expositione. 1055
    DE PECCATO ORIGINALI. 1071
    LIBER PRIMUS.
    Prologus. 1071
    Quibus modis dicitur malum. 1071
    Quod peccatum non est in corpore. 1071
    Quod peccatum est in solo spiritu rationali. 1072
    Quod malum est aliquid secundum Manicheos. 1072
    Quod malum nichil est. 1073
    Quod priuatio nichil est. 1073
    Quod mala non habent speciales generales. 1074
    Quod de bonis procedat malorum ratiocinatio. 1074
    Epilogus superiorum. 1075
    Quod rationalis natura non potest carere debito iustitie. 1075
    Quod non punitur pro nichilo qui punitur pro malo. 1075
    Quod de non existentibus dicuntur essentie. 1076
    Quod quisque sui mali auctor est. 1077
    LIBER SECUNDUS.
    Duplex ratio peccati originalis. 1077
    Cur Deus dicitur quieuisse ab operando, si nunc animas creat ex nichilo. 1077
    Quod in unoquoque discernendum est indiuiduum a specie. 1079
    De indiuiduo. 1080
    De singulari. 1080
    De persona. 1080
    Quod multa sunt bona anime. 1081
    Quod in culpa persone est culpa nature. 1081
    Quomodo humana natura per se non peccat, sed per personam. 1082
    Quod in anima pro culpa persone sit culpa nature. 1083
    Quid distat totum et omne. 1083
    Quomodo Christus uenit sine culpa. 1084
    Cur in Christo fuit pena sine culpa. 1084
    Quid distat naturale peccatum et personale. 1085
    Quid est uenire de traduce. 1085
    Quomodo Deus non agit culpam qui creat peccatricem animam. 1086
    LIBER TERTIUS.
    Quod totus homo dicitur peccare per animam, non per corpus. 1087
    Quod in substantiis plurimis est una persona. 1087
    Quod in homine pro culpa persone sit culpa nature. 1088
    Quod nemo possit euadere iustitiam. 1088
    Quod in sola uoluntate meritum est rationalis nature. 1089
    Quod rationalis natura in eo punitur quod diligit. 1089
    Quod culpa nequit esse sine pena. 1090
    Quod anima cuiusque hominis fieri nequit, nisi humane nature. 1090
    De toto materiali. 1091
    De tota formali. 1092
    De toto uirtuali. 1093
    Quomodo de traduce ueniunt anime. 1093
    Descensus substantie ad indiuidua, per id quod constat ex corpore et anima. 1094
    Quod circa eamdem materiam mutentur species et indiuidua. 1095
    Quod totum integrum medius finis est extremorum principiorum. 1096
    De summis et infimis principiis. 1097
    De figura. 1097
    De formis. 1098
    Quod uis uegetabilis est semen anime, quamuis non sit anima. 1098
    Quod in Adam fuimus omnes anima et corpore. 1099
    Cur Deus dicitur animarum pater. 1099
    Quod anime non ueniunt ex traduce. 1100
    Cur propagatores animarum inseruntur hic. 1102
    DE ADuENTU CHRISTI. 1103
    DE BLASPHEMIA IN SPIRITUM SANCTUM. 1111
    DE CANONIBUS EuANGELIORUM. 1117
    HOMILIA DUPLEX DE uILLICO INIQUITATIS. 1121
    DIPLOMATA. 1151
    I.---Confirmat donationes factas abbatie Iettensi nunc  Diligemiensi, ordinis Premonstratensis. 1151
    II.---Priuilegium pro ecclesia canonicorum S. Ioannis Baptiste in urbe ualentianensi, que nunc est abbatia regularium ordinis S. Augustini. 1151
    III.---Confirmat abbatie S. Petri ordinis S. Benedicti iuxta Gondauum, altaria in sua diecesi constituta. 1152
    Iu.---Confirmatio Tenere mondanum canonicorum collegii a Remigio seu Ringoto Caluo, Tenere monde domino, eiusque coniuge Adelwede fundati. 1154
    u.---Concedit abbatie de Cortemberghe, monialium ordinis S. Benedicti iuxta Bruxellam, altaria de Cartemberghe, Noneghem et Quederebbe. 1155
    uI.---uarias ecclesias liberas, aliaque beneficia concedit abbatie Iettensi seu Diligemensi, ord. Premonstr. 1156
    uII.---Priuilegium pro ecclesia Niuellensi. 1157
    uIII.---Bornheimensis abbatie fundationem ac dotationem a Wenemaro castellano Gandensi circa annum 1100 factam, approbat. 1158
    Appendix ad B. Odonem.---Excerpta.

WALTERUS CABILONENSIS EPISCOPUS.
    Notitia historica. 1159
    Forma electionis Walterii. 1163
    DIPLOMATA. 1165
     I.---Charta Walterii Cabilonensis episcopi de acquisitione partis comitatus Cabilonensis a Sauerico comite Cabilonensi. 1165
    II.---Notitia fundationis Cistercii. 1167
    III.---Littere Gualteri episcopi Cabilonensis ad Robertum Lingonensem episcopum, de recipiendo Roberto abbate quondam Cisterc. ad suum prius cenobium Molismense reuertente. 1168
    Iu.---Littere eiusdem Gualteri ad Paschalem papam pro monasterio Cistercii. 1169
    u.---Walterius episc. Cabilon. et Iarento Diuionensis abbas ineunt societatem inter se et congregationes sibi commissas. 1169
    uI.---Charta Walterii Cabilon. episc. qua S. Marcello dat ecclesiam de Bocus. 1170
    uII.---Donum Galteri episcopi Cabilon. sub Petro firmitatis abbate. 1170

RADULFUS TORTARIUS FLORIACENSIS MONACHUS.
    Notitia historica. 1171
    MIRACULA S. BENEDICTI SOLUTO SERMONE. 1189
    MIRACULA S. BENEDICTI METRICE SCRIPTA. 259




FINIS TOMI CENTESIMI SEXAGESIMI.

